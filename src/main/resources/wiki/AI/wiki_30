{"id": "1487233", "url": "https://cs.wikipedia.org/wiki?curid=1487233", "title": "Evropský saňový pes", "text": "Evropský saňový pes\n\nEvropský saňový pes pochází původně z Norska, kde se poprvé zúčatnil psích závodů. O jeho historii není mnoho známo, jelikož psi tahající saně se chovají již od pradávna. ESP se původně využívali k tahání tzv. pulkaře, což byly saně s nákladem tažené psem a člověkem na lyžích.\n\nEvropský saňový pes byl vyšlechtěn z německého krátkosrstého ohaře, pointera a greyhounda. Postupem času byli přikříženi i aljašský malamut a sibiřský husky. Každý pes je originální a ukrývá v sobě jinou krev. Díky pointrům mají ESD vynikající čich a mírnou povahu, po malamutovi zdědili sílu a po greyhoundovi rychlost. Za ESP se považují psi, kteří mají v sobě alespoň 50 % z krátkosrstého ohaře nebo pointera. Největší rozšíření má v zemi svého původu.\n\nESD dorůstají do výšky u psů je to 65–73 cm, a u fen něco kolem 60–70 cm. Váha se pohybuje mezi 20 až 30 kg. Průměrná délka života je kolem 12–14 let. Hlava má širokou mozkovnu a zužující se čenich. Oči mají různé tmavé odstíny hnědé barvy. Uši mají tvar písmene V se zakulacenou špičkou a s typickým svěšením. Stavba těla je vyrovnaná, ušlechtilá, vysvalená a má vytrvalostní potenciál. Končetiny jsou rovné a dobře osvalené. Ocas je vysoko posazen,je dlouhý a zužující se do špičky. Srst má krátkou a hustou, která může být jak tvrdší, tak i jemnější. Zbarvení je různé - černé, hnědé, žluté, béžové, hnědý bělouš světlý a tmavý, černý bělouš. V bílé variantě se vyskytuje vzácně.\n\nSrst ESP nevyžaduje každodenní peči. Je potřeba pečovat o svěšené uši, které jsou háklivé na vznik ušního mazu, jehož nadměrné množství může vést až k ohluchnutí. V zimě je potřeba pečovat o polštářky na tlapkách, aby nepraskaly. Pokud je pes v zimě aktivní (např. závodění), je vhodné používat speciální psí botičky. Evropský saňový pes vyžaduje velké množství pohybu a pracovního vytížení. Hodí se prakticky pro všechny psí sporty, především pro mushing, a to jak na sněhu, tak na suchu.\n\n"}
{"id": "1487238", "url": "https://cs.wikipedia.org/wiki?curid=1487238", "title": "Tajfun Cobra", "text": "Tajfun Cobra\n\nTajfun Cobra je označení, které americké námořnictvo přidělilo tropické cyklóně, která v prosinci 1944 zasáhla ve Filipínském moři lodě 38. operačního svazu pod vedením admirála Williama F. Halseyho.\n\nŽivel potopil tři torpédoborce, mnoho dalších lodí poškodil, z palub letadlových lodí bylo smeteno do moře přes 100 letadel. Ztraceno bylo 790 životů.\n\nTajfun byl podnětem k výraznému vylepšení a posílení meteorologické služby amerického námořnictva, ze které se později stalo Joint Typhoon Warning Center.\n\nTajfun překvapil 18. prosince 1944 flotilu amerických hladinových lodí operujících ve Filipínském moři. První známky přicházející bouře byly zaznamenány 17. prosince, kdy vysoké vlny a severovýchodní vítr o síle až 55 km/h zkomplikovaly plánované doplňování paliva. Tajfun se pohyboval přibližně západoseverozápadním směrem. Nedostatečné informace znemožnily americkým lodím uhnout z jeho trasy. Tajfun tak zasáhl flotilu po poledni 18. prosince plnou silou. Vichr dosahoval v nárazech rychlostí přes 180 km/h.\n\nTajfun poté, co přešel přes americkou flotilu, pokračoval v postupu k severním Filipínám. Jeho okraj přecházející přes severní výběžek Luzonu znemožnil 21. prosince letadlům flotily další bombardování zdejších letišť.\n\n38. operační svaz pod vedením Williama F. Halseyho sestával v době, kdy jej tajfun zasáhl, ze sedmi letadlových lodí, šesti lehkých letadlových lodí, 8 bitevních lodí, 16 křižníků a zhruba 50 torpédoborců. Mezi 14. až 16. prosincem 1944 operoval svaz v těsné blízkosti filipínského ostrova Luzon, kde letouny z letadlových lodí opakovaně podnikaly intenzivní nálety na místní letiště pod kontrolou Japonců, aby tak zabránili japonskému letectvu v ohrožení probíhající invaze na ostrov Mindoro. V noci ze 16. na 17. prosince se svaz stáhl do východní části Filipínského moře, neboť řada lodí, především torpédoborců, potřebovala doplnit zásoby paliva.\nV dopoledních hodinách 17. prosince tankování započalo, od počátku jej však komplikovaly vysoké vlny a silný vítr. Nedostatečné pokrytí oblasti meteorologickými stanicemi znemožňovalo určit přesnou lokalizaci, sílu i trasu přicházející bouře. Místo tankování bylo opakovaně změněno, nakonec bylo doplňování paliva odloženo na další den. Flotila se snažila postupující bouři vyhnout, to se však vzhledem k nedostatečným informacím nepodařilo. Admirál Halsey a jeho štáb se také mohli pouze dohadovat o skutečné síle bouře. V ranních hodinách 18. prosince byl však zaznamenán na lodích flotily prudký pokles atmosférického tlaku a vítr se začal točit, což jednoznačně signalizovalo blížící se tajfun. Krátce před polednem byl vydán příkaz k rozpuštění formace, každá loď nyní mohla manévrovat podle svého uvážení. Tajfun vzápětí zasáhl flotilu s ničivou silou.\n\nCentrum bouře prošlo asi 27 mil na sever od nejpočetnějšího seskupení lodí, svaz byl ale rozprostřen na širokém prostoru. Cisternová loď \"Mascoma\" se ocitla dokonce přímo v oku tajfunu.\n\nNejhůře snášely živel lehké letadlové lodě a torpédoborce. Na lehkých letadlových lodích dosahovaly náklony chvílemi 40 stupňů, u \"Langley\" dokonce v jeden okamžik 70 stupňů. Z letových palub padala letadla, srážky dalších letadel na hangárových palubách vedly k požárům. Celkově lehké letadlové lodi přišly o více než 100 letadel. Ještě hůře na tom byly torpédoborce. Nejlehčí lodě svazu byly nejvíce zmítány živlem. \"Hull\", \"Monaghan\" a \"Spence\" se potopily, některé další torpédoborce vyvázly jen zázrakem, například \"Dewey\" přežil trvající náklon o 75 až 80 stupňů. Méně závažná poškození, například v podobě zničených radarů, utrpěly i velké bitevní a letadlové lodě.\nZahynulo celkem 790 námořníků. Většina obětí byla z potopených torpédoborců – 202 z \"Hullu\", 256 z \"Monaghanu\", 317 ze \"Spence\". Rozsáhlá pátrací akce provedená poté, co nejhorší nápor bouře pominul (ve večerních hodinách 18. prosince a ráno 19. prosince), však alespoň zachránila životy dalším desítkám osob z potopených lodí. Kapitán Henry Lee Plage z torpédoborce \"Tabberer\", jehož posádka zachránila 55 trosečníků během 51 hodin pátrání, obdržel vyznamenání Legion of Merit.\n\nLodě svazu 19. prosince konečně doplnily palivo a vypluly na západ s tím, že 21. prosince měl Halsey v plánu znovu zaútočit na Luzon. I přes poškození, které jeho lodi utrpěly, trval na splnění úkolu. V tom mu ale zabránil tajfun, který se v té době přesouval přes severní Luzon. Halsey proto nařídil návrat svazu k opravám na atol Ulithi v Karolínách.\n\nVrchní velitel tichomořského loďstva (CINCPAC) admirál Chester W. Nimitz, navštívil flotilu 24. prosince hned poté, co dorazila na atol Ulithi. Ustanovil zde tříčlenný vyšetřovací soud v čele s admirálem Johnem H. Hooverem, který začal zasedat 26. prosince. Během několikadenního jednání vyslechl soud řadu svědků. Admirál Halsey si stěžoval především na nedostatečné fungování meteorologické služby, kvůli kterému nemohl být před tajfunem včas varován. Vyšetřovací soud mu však vyčetl pozdní varování všem lodím před vážností situace a trvání na tankování v ranních hodinách 18. prosince, což lodi drželo příliš dlouho ve formaci. Soud však vzhledem k okolnostem nedoporučil žádné sankce, což akceptoval i admirál Nimitz.\n\nDůležitou součástí výroku soudu byla doporučení, týkající se bezpečnosti lodí a organizace meteorologické služby v Tichomoří. V oblastech s častým výskytem tajfunů měly být vybudovány nové meteorologické stanice, měly sem být podnikány pravidelné průzkumné lety a rozmístěna hlídková plavidla. Tato opatření, v krátké době naplněná, se stala základem pro pozdější vznik střediska pro varování před tajfuny Joint Typhoon Warning Center (JTWC).\n"}
{"id": "1487246", "url": "https://cs.wikipedia.org/wiki?curid=1487246", "title": "Leonor Finiová", "text": "Leonor Finiová\n\nLeonor Finiová (30. srpna 1907, Buenos Aires – 18. ledna 1996, Paříž) byla argentinská malířka řazená obvykle k surrealismu. K velkým tématům jejích maleb patří tělo, pohlavní rozdíly, erotika, ale i mytologie. Časté v její tvorbě jsou autoportréty.\n\nNarodila se v Argentině, vyrůstala v italském Terstu, v roce 1931 se přestěhovala do Paříže. Zde se ocitla v širším poli surrealismu (přátelství ji pojilo zejména s Maxem Ernstem a Leonorou Carringtonovou), byť se držela stranou Surrealistické skupiny, neboť jejího vůdce André Bretona považovala za misogyna.\n\nIlustrovala okolo padesáti knih, ke známým patří její ilustrace knih markýze de Sada nebo \"Příběhu O\" Anne Desclosové. Navrhla kostýmy ke známému snímku Federica Felliniho 8 ½. Měla řadu homosexuálních vztahů.\n"}
{"id": "1487251", "url": "https://cs.wikipedia.org/wiki?curid=1487251", "title": "Třída General-Admiral", "text": "Třída General-Admiral\n\nTřída General-Admiral byla třída pancéřových křižníků ruského carského námořnictva. Postaveny byly dvě jednotky této třídy. Ve službě byly v letech 1875–1906 a později sloužily k výcviku. Byly to první postavené pancéřové křižníky.\n\nRuské námořnictvo objednalo tato plavidla s cílem získat dobře pancéřované oceánské křižníky s velkým dosahem, aby zvládly plavbu z Kronštadtu do Vladivostoku. Roku 1869 byl úkolem křížník vyprojektovat pověřen ing. N. E. Kutějnikov. Celkem byly postaveny dvě jednotky této třídy. První postavila loděnice Semjannikov & Poletika v Petrohradu a druhou Karr & McFerson rovněž v Petrohradu. Do služby byly přijaty v letech 1875 a 1877.\n\nJednotky třídy \"General-Admiral\":\n\"General-Admiral\" byl vyzbrojen šesti 203mm kanóny, dvěma 152mm kanóny a čtyřmi 87mm kanóny. Pohonný systém tvořil parní stroj o výkonu 4470 hp a 12 kotlů. Lodní šroub byl jeden. Křižník měl také plachty. Nejvyšší rychlost dosahovala 12,3 uzlu. Dosah byl 2400 námořních mil při rychlosti 8 uzlů.\n"}
{"id": "1487252", "url": "https://cs.wikipedia.org/wiki?curid=1487252", "title": "Rossija (1896)", "text": "Rossija (1896)\n\nRossija byl pancéřový křižník ruského carského námořnictva. Ve službě byl v letech 1897–1922. Nasazen byl jak v rusko-japonské válce, tak v první světové válce. Po vyřazení byl sešrotován.\n\nKonstrukčně navazoval na předcházející křižníky s dlouhým dosahem \"Rossija\" a \"Gromoboj\". Postavila jej ruská loděnice v Petrohradu. Stavba byla zahájena 1895, na vodu byl spuštěn 12. května 1896 a do služby byl uveden 25. září 1897.\n\nKřižník byl vyzbrojen čtyřmi 203mm kanóny, šestnácti 152mm kanóny, dvanácti 75mm kanóny, dvaceti 47mm kanóny, osmnácti 37mm kanóny a pěti 381mm torpédomety. Pohonný systém měl výkon 17 000 hp. Skládal se ze tří trojčinných parních strojů a 32 kotlů Belleville, pohánějících tři lodní šrouby. Prostřední šroub sloužíl pro plavbu ekonomickou rychlostí a při nejvyšší rychlosti byl odpojen a křižník poháněly pouze krajní šrouby. Nejvyšší rychlost dosahovala 19,7 uzlu. Dosah byl 7740 námořních mil při rychlosti 10 uzlů.\n\nKřižník \"Rossija\" se účastnil rusko-japonské války. Byl součástí eskadry operující z Vladivostoku, tvořené pancéřovými křižníky \"Gromoboj\", \"Rossija\", \"Rjurik\" a chráněným křižníkem \"Bogatyr\". V srpnu 1904 byl poškozen v bitvě u Ulsanu. První světové války se účastnil v řadách baltského loďstva. Roku 1922 byl sešrotován.\n"}
{"id": "1487253", "url": "https://cs.wikipedia.org/wiki?curid=1487253", "title": "Rjurik (1892)", "text": "Rjurik (1892)\n\nRjurik byl pancéřový křižník ruského carského námořnictva. Ve službě byl v letech 1895–1904. Účastnil se rusko-japonské války a byl potopen v bitvě u Ulsanu.\n\nKřižník postavila loděnice Carr & McFerson v Petrohradu. Stavba byla zahájena roku 1890, na vodu byl spuštěn 3. listopadu 1892 a do služby byl uveden 16. listopadu 1895.\n\nKřižník byl vyzbrojen čtyřmi 203mm kanóny, šestnácti 152mm kanóny, šesti 120mm kanóny, dvěma 63mm kanóny Baranowski, deseti 47mm kanóny, dvanácti 37mm kanóny a šesti 381mm torpédomety. Pohonný systém měl výkon 13 250 hp. Skládal se z osmi kotlů a trojčinných parních strojů, pohánějících dva lodní šrouby. Nejvyšší rychlost dosahovala 18 uzlů. Dosah byl 6700 námořních mil při rychlosti 10 uzlů.\n\nKřižník \"Rjurik\" se účastnil rusko-japonské války. Byl součástí eskadry operující z Vladivostoku, tvořené pancéřovými křižníky \"Gromoboj\", \"Rossija\", \"Rjurik\" a chráněným křižníkem \"Bogatyr\". Dne 14. srpna 1904 byl potopen japonskými křižníky v bitvě u Ulsanu.\n"}
{"id": "1487257", "url": "https://cs.wikipedia.org/wiki?curid=1487257", "title": "Ansel Adams Award (The Wilderness Society)", "text": "Ansel Adams Award (The Wilderness Society)\n\nCena Ansela Adamse (Ansel Adams Award) je každoroční ocenění udělované společností The Wilderness Society Spojených států amerických. Ve jménu amerického fotografa a ekologa Ansela Adamse je cena udělena současnému nebo bývalému federálnímu úředníkovi, který byl horlivým zastáncem ochrany přírody. \n\nPodle zdroje: \n\n\n"}
{"id": "1487259", "url": "https://cs.wikipedia.org/wiki?curid=1487259", "title": "Poruchy autistického spektra", "text": "Poruchy autistického spektra\n\nJako poruchy autistického spektra (PAS) se označuje řada poruch nervového systému, které zahrnují autismus, Aspergerův syndrom a další související stavy. Lidé s PAS jsou často velmi citliví na smyslové podněty a vyznačují se dvěma typy symptomů: problémy se sociální interakcí a v sociální komunikaci a také omezenými, opakujícími se vzorci chování, zájmů nebo činností. Dlouhodobě mohou mít obtíže při plnění každodenních úkolů, vytváření a udržování vztahů i udržení zaměstnání. \n\nDiagnóza je založena na symptomech, které jsou obvykle rozpoznány mezi prvním a druhým rokem věku. Pátá revize Diagnostického a statistického manuálu mentálních poruch (DSM-5) předefinovala poruchy autistického spektra tak, aby zahrnovaly předchozí diagnózy autismu, Aspergerova syndromu, nespecifikované pervazivní vývojové poruchy (PDD-NOS) a dětské disintegrační poruchy. \n\nPříčina poruch autistického spektra není zcela jasná, ale mezi rizikové faktory patří starší rodiče, rodinná anamnéza autismu a genetické příčiny. Metaanalýzy studií dvojčat ukázaly, že PAS vykazují dědičnost mezi 64 % a 91 %. \n\nTermín „spektrum“ může odkazovat jak na rozsah symptomů, tak na jejich závažnost, kvůli čemuž někteří považují za důležité rozlišovat mezi nejvážněji postiženými autisty, kteří nemohou mluvit nebo se o sebe starat, a autisty „vysoce funkčními“, jako je například Američanka Temple Grandinová, kterou v roce 2010 zařadili do seznamu Time 100 v kategorii Hrdinové jako mluvčí autismu. Mnoho autistů, kteří jsou schopni komunikovat s alistiky (neautistickými osobami), a to včetně několika významných osob v aktivistické komunitě autismu a některých rodičů, tento systém „funkčních popisků“ nicméně odmítlo. Hnutí za práva autistů vyzývá společnost, aby přijala toleranci k neurodiverzitě za svou tím, že se na autistické spektrum má pohlížet jako na pouhou variaci normálního lidského fungování spíše než jako na „poruchu“, která by se měla „vyléčit“. \n\nLékařský přístup je všeobecně individuální a může zahrnovat behaviorální terapii a výuku dovedností ke zvládání situací. Ke zlepšení symptomů se mohou používat léky, ale existuje jen málo důkazů o jejich účinnosti. Vysoce funkční autisté mohou zmenšit sílu příznaků tím, že se naučí přizpůsobit se prostředím, která jim jsou nepříjemná nebo jež obtížně zvládají (například nošení sluchátek při přecitlivělosti na hluk). \n\nOdhaduje se, že spektrum autismu postihuje přibližně 1 % lidí (v roce 2015 globálně 62,2 milionu). Muži jsou diagnostikováni častěji než ženy.\n\nOd 70. let 20. století vzrostla ve všech vyspělých zemích frekvence diagnózy poruch autistického spektra téměř padesátinásobně, ale ještě v roce 2019 nebylo známo, proč k tomuto zvýšení dochází.<ref name=\"vitalia.cz/clanky/vedouci-detske-psychiatrie-na-nasem-oddeleni-pribyva-sebeposkozovani-uzkosti-i-poruch-autistickeho-spektra\"></ref>\n\nVe Spojených státech byla revize poruchy autistického spektra (PAS) prezentována v \"Diagnostickém a statistickém manuálu duševních poruch\" verze 5 (DSM-5), vydaném v květnu 2013. Nová diagnóza zahrnuje předchozí diagnózy autistické poruchy, Aspergerův syndrom, dětskou desintegrační poruchu a PDD-NOS. Ve srovnání s diagnózou autistické poruchy podle DSM-IV již diagnóza PAS podle DSM-5 nezahrnuje komunikaci jako samostatné kritérium a slučuje sociální interakci a komunikaci do jedné kategorie. V jiných zemích se používají mírně odlišné diagnostické definice. Ve Velké Británii a Evropské unii je nejčastěji používanou diagnostickou příručkou \"Mezinárodní statistická klasifikace nemocí a přidružených zdravotních problémů, verze 10\" (MKN-10). Namísto kategorizace těchto diagnóz přijal manuál DSM-5 k diagnostice poruch, které spadají pod autistické spektrum, dimenzionální přístup. Někteří navrhli přístup, při kterém jednotlivci na autistickém spektru mohou být lépe označeni jako jediná diagnostická kategorie. V rámci této kategorie navrhl DSM-5 pohlížet na každého jednotlivce podle rozsahu závažnosti poruchy i souvisejících vlastností (tj. podle známých genetických poruch a mentálního postižení). \n\nDalší změna DSM zahrnuje sloučení sociálních a komunikačních deficitů do jedné oblasti. Jedinec s diagnózou PAS tedy bude popsán z hlediska závažnosti symptomů sociální komunikace, závažnosti fixovaného nebo omezeného chování nebo zájmů a souvisejících vlastností. Omezení věku nástupu poruchy bylo také zmírněno ze 3 let věku na „rané vývojové období“ s poznámkou, že symptomy se mohou projevit později, až když společenské požadavky převyšují schopnosti. \n\nAutismus tvoří jádro poruch autistického spektra. Aspergerův syndrom je autismu nejbližší v symptomech a pravděpodobných příčinách; podle starších DSM-4 kritérií lidé s Aspergerovým syndromem na rozdíl od autistů obvykle nemají žádné významné zpoždění ve vývoji jazyka. PDD-NOS se diagnostikuje, pokud nejsou splněna kritéria pro specifičtější poruchu. Některé zdroje také zahrnují Rettův syndrom a dětskou dezintegrační poruchu, které mají několik znaků společných s autismem, ale mohou mít nesouvisející příčiny; jiné zdroje je odlišují od PAS, ale všechny výše uvedené stavy zařazují do pervazivních vývojových poruch . \n\nAutismus, Aspergerův syndrom a PDD-NOS se někdy nazývají \"autistickými poruchami\" namísto PAS, zatímco autismus sám o sobě se často nazývá \"autistickou poruchou\", \"dětským autismem\" nebo \"infantilní autismus\". Ačkoli se starší termín \"pervazivní vývojová porucha\" a novější termín \"poruchy autistického spektra\" velmi nebo zcela překrývají, první z nich měl popisovat specifickou sadu diagnostických prvků, zatímco druhý se odkazuje na předpokládanou poruchu spektra a spojuje různé stavy. PAS je podmnožinou širšího fenotypu autismu (, BAP), který popisuje jednotlivce, kteří nemusí mít PAS, ale mají autistické rysy, jako je vyhýbání se očnímu kontaktu. \n\nPodle DSM-5 je autismus charakterizován přetrvávajícími deficity v sociální komunikaci a interakci v mnoha kontextech, stejně jako omezenými, opakujícími se vzorci chování, zájmů nebo aktivit. Tyto deficity jsou přítomny v raném dětství a vedou ke klinicky významným funkčním nedostatkům. Existuje také jedinečná forma autismu zvaná autistický savantismus neboli syndrom učence, kdy dítě může vykazovat výjimečné schopnosti v hudbě, umění a číslech. Sebepoškozující chování se nepovažuje za základní charakteristiku lidí s PAS, ale přibližně 50% osob s PAS nějaký typ sebepoškozování provádí (bouchání hlavy, kousání se apod.) a jsou jím více ohroženy než jiné skupiny s vývojovým postižením. \n\nMezi další charakteristiky PAS patří stereotypní a opakované chování, které zahrnuje velký rozsah specifických gest a projevů, a může dokonce vykazovat jisté rysy chování definovaného v \"Diagnostickém a statistickém manuálu mentálních poruch\".\n\nAspergerův syndrom byl odlišen od autismu v manuálu DSM-IV tak, že osoba nevykazuje zpoždění nebo deviace v raném vývoji jazyka. Navíc u jedinců s diagnostikovaným Aspergerovým syndromem nedochází k významnému zpoždění kognitivních funkcí. PDD-NOS se považuje za „podprahový autismus“ a „atypický autismus“, protože byl často charakterizován mírnějšími symptomy autismu nebo symptomy pouze v jedné doméně (např. obtíže v sociální oblasti). Manuál DSM-5 eliminoval čtyři oddělené diagnózy: Aspergerův syndrom, pervazivní vývojovou poruchu, která není jinak specifikovaná (PDD-NOS), dětskou disintegrační poruchu a autistickou poruchu, a sloučil je pod diagnózu „poruchy autistického spektra“. \n\nPoruchy autistického spektra zahrnují širokou škálu charakteristik, které zdravotnickým pracovníkům ukazují, že osoba má tuto poruchu. Některé z nich zahrnují behaviorální charakteristiky, které se pohybují na škále od pomalého rozvoje sociálních a vzdělávacích dovedností až po potíže s vytvářením vztahů s lidmi kolem. Tyto obtíže se mohou vyvinout při vytváření vztahů v důsledku úzkostí nebo deprese, ke kterým mají lidé s autismem větší sklony, a následně se izolují. Další rysy chování zahrnují abnormální odezvy na pocity, které zahrnují, ale nejsou omezeny jen na zrakové vjemy, zvuky, dotek a vůni a problémy s udržováním rytmu řeči. Problém s udržováním rytmu řeči ovlivňuje sociální dovednosti, které člověk má, protože mu partner v komunikaci nemusí snadno porozumět. Charakteristiky chování, které vykazují osoby s poruchou autistického spektra, obvykle ovlivňují vývoj, jazyk a sociální kompetence. Behaviorální charakteristiky osob s poruchou autistického spektra lze chápat jako poruchy vnímání, poruchy vývoje, vztahů, řeči a jazyka a pohyblivosti. \n\nPředpokládá se, že poruchy autistického spektra se řídí dvěma možnými vývojovými cykly, ačkoli většina rodičů uvádí, že k nástupu příznaků došlo již v prvním roce života. První má postupnější charakter, ve kterém rodiče uvádějí znepokojení nad vývojem v průběhu prvních dvou let života a diagnóza je určena ve věku 3–4 let. Některé z prvních příznaků PAS v tomto směru zahrnují málo pohledů do tváře, neotočení se při vyvolání jména, neschopnost ukázat zájem ukázáním a zpožděnou imaginativní hru. \n\nDruhý možný průběh vývoje je charakterizován normálním nebo téměř normálním vývojem následovaným ztrátou těchto dovedností nebo i regresí v prvních 2–3 letech. Regrese může nastat v různých oblastech, včetně komunikačních, sociálních, kognitivních a svépomocných dovedností, nicméně nejběžnější regresí bývá ztráta jazyka. \n\nNa základě těchto dvou vývojových kurzů pokračuje debata o rozdílových výsledcích. Některé studie naznačují, že regrese je spojena s horšími výsledky, kdežto jiní neuvádějí žádné rozdíly mezi autisty s raným postupným nástupem a těmi, kteří projdou regresním obdobím. Zatímco existují konfliktní důkazy provázející jazykové vlivy PAS, některé studie ukázaly, že kognitivní a jazykové schopnosti ve věku 2½ roku mohou pomoci předvídat jazykové znalosti a produkci po 5. roce věku. Literatura všeobecně zdůrazňuje důležitost včasné intervence, aby bylo možné dosáhnout dlouhodobých pozitivních výsledků. \n\nSociální dovednosti představují pro jedince s PAS největší výzvy. Vede to k problémům s romantickými vztahy, v přátelstvích, každodenním životě i profesní úspěšnosti. Manželství jsou u lidí s PAS méně obvyklá. Mnohé z těchto výzev jsou spojeny s jejich atypickými vzory chování a komunikace. Je běžné, že děti a dospělí s autismem zažívají potíže v sociálních interakcích, protože jim nejde dobře budovat vztahy se svými vrstevníky. Všechny tyto potíže vyplývají z kognitivních poruch. Obtíže v tomto procesu myšlení se nazývají „teorie mysli“ nebo „slepota mysli“, což se vykládá tak, že mysl má potíže s myšlenkovým procesem a přitom si je toho, co se kolem děje, vědoma. Teorie mysli úzce souvisí s praktickými obtížemi dětí s autismem. \n\nTyto obtíže se sociálními dovednostmi a následnými společenskými vztahy u normálních vrstevníků vedou k vývoji jistých mechanismů pro zvládání situací v sociálních situacích, procesu známému jako „autistické maskování“ Mezi takové mechanismy patří soustředěné upírání zraku mezi oči člověka (aby se imitoval pohled do očí), časté opakování naučených frází, aby autista zůstal v proudu konverzace, anebo použití smíchu, přestože si není jist, proč by se smát měl. Tento postup mohou využívat někteří vysoce funkční autisté, protože jim může umožnit snazší společenskou integraci a také mohou člověku pomoci vyhledat pracovní příležitosti a udržovat lepší sociální vztahy s vrstevníky. Využívání maskovacích technik však mívá vliv na zdraví – zvýšené riziko vzniku úzkostí, depresí a mentálního vyčerpání, pokoušejí-li se udržet dojem běžné sociální interakce.\n\nKomunikační obtíže jsou obecně charakterizovány poruchami týkajícími se sdílené pozornosti a sociální reciprocity, výzvami spojenými s verbálními jazykovými narážkami a špatnými neverbálními komunikačními schopnostmi, jako jsou smysluplná gesta, výrazy obličeje a nedostatek očního kontaktu. Jazykové chování často pozorované u dětí s autismem může zahrnovat opakované nebo tuhé vyjadřování, specifické zájmy při konverzaci a atypický jazykový vývoj. PAS je komplexní pragmatická porucha jazyka, která výrazně ovlivňuje komunikační dovednosti. U mnoha dětí s PAS se jazykové dovednosti rozvíjí nerovnoměrným tempem, kdy snadno pojmou některé aspekty komunikace, ale nikdy se nerozvinou v dalších ohledech. V některých případech zůstávají děti po celý život naprosto neverbální, i když se jejich úroveň gramotnosti a neverbálních komunikačních dovedností liší. \n\nNěkdy nechápou řeč těla nebo sociální podněty, jako je oční kontakt a výrazy obličeje, pokud poskytují více informací, než osoba dokáže zpracovat. Podobně mají problémy s rozpoznáním jemných projevů emocí a identifikací toho, co pro danou konverzaci znamenají různé emoce. Bojují s porozuměním kontextu a s podtextem konverzačních či psaných situací a mají problémy s formulací závěrů vyplývajících z obsahu. Výsledkem také bývá nedostatek sociálního povědomí a zvláštní jazyková vyjádření. \n\nJednotlivci s PAS také často vyjadřují velký zájem o konkrétní téma, vedou monologické jakoby přednášky o tom, co je velmi zajímá namísto toho, aby umožnili vzájemnou komunikaci. To, co vypadá jako angažovanost či naopak lhostejnost vůči ostatním, pramení z námahy o to, aby si uvědomili nebo si pamatovali, že jiní lidé mají svou vlastní osobitost, názory a zájmy. Schopnost zaměřit se v komunikaci do hloubky na jedno téma je známa jako monotropismus a může být přirovnána k tunelovému (bezperifernímu) vidění v mysli lidí s PAS. Jazykové vyjádření osob na autistickém spektru je často charakterizováno opakovaným a rigidním jazykem. Děti s PAS během interakce často opakují určitá slova, čísla nebo fráze, slova nesouvisející s tématem konverzace. Mohou také vykazovat stav zvaný echolálie, ve kterém reagují na otázku opakováním dotazu namísto odpovědi. Toto opakování však může být formou smysluplné komunikace, tedy způsobem, jakým se jednotlivci s PAS snaží vyjádřit nedostatek porozumění nebo znalosti týkající se odpovědi na otázku. \n\nNejenže autistické děti vykazují potíže s verbálním jazykem, ale také při komunikaci projevují neverbální chování. Tyto neverbální signály chování se nazývají paralingvistické rysy komunikace. Jsou to dodatky k vyjádřeným slovům, které pomáhají určit pocity nebo myšlenky osob na dané téma. I když vám možná říkají, že se na něco zlobí, mohou také rychlými pohyby rukou ve vzduchu vyjádřovat svůj hněv. Tyto signály zahrnují tělesný kontakt, blízkost, držení těla, kývnutí hlavy a pohledy. Existuje mnoho běžných tělesných kontaktních signálů, které vyjadřují lidé s autismem, ale nejčastější jsou pozdravy a rozloučení. Ty mohou zahrnovat mávání rukou signalizující ahoj nebo sbohem. Když mluvíte, mají jednotlivci s PAS tendenci stát k vám blíže. Je důležité vědět, že pokud se osoba s PAS během konverzace pusune směrem k vám, snaží se ukončit diskusi nebo se snaží změnit téma hovoru. Držení těla u osoby s PAS může naznačovat emocionální stav, ve kterém se nachází. Pokud je shrbena, člověk může pochopit, že jsou naštvaní nebo ve stresu z něčeho, co se v jejich životě děje. Pokývnutí hlavou vyjadřuje spojení s mluvou. Pokud člověk jednou nebo dvakrát přikývne hlavou, rozumí tomu, co říkáte a chápe téma, o kterém se vede řeč, a co se o něm říká. Pokud přikývnou víc než jednou, je možné, že by osoba s autismem chtěla něco říct a zapojit se do rozhovoru. Dívání se na jinou osobu, zatímco tato mluví, může být chápáno jako „rozumím“ u těch, kteří nemají PAS, zatímco ti s PAS to tak nemusí mít. Naopak by se při rozhovoru mohli odvrátit a strávit většinu času s očima zaměřenýma jiným směrem než na komunikačního partnera. Lidé s autismem se mohou lišit ve svých neverbálních komunikačních signálech v závislosti na typu poruchy autistického spektra, kterou mají. \n\nZatímco dosud nebyly nalezeny specifické příčiny poruch autistického spektra, k jejich rozvoji může přispívat mnoho rizikových faktorů identifikovaných ve vědecké literatuře. Mezi tyto rizikové faktory patří genetika, prenatální a perinatální faktory, neuroanatomické abnormality a faktory prostředí. Je možné identifikovat obecné rizikové faktory, ale mnohem obtížnější je určit faktory konkrétní. Při současném stavu znalostí může být predikce pouze globální povahy, a proto vyžaduje použití obecných markerů. \n\nV roce 2018 se chápání genetických rizikových faktorů posunulo od fokusu na nemnoho alel k závěru, že genetické postižení v PAS je pravděpodobně rozptýlené a závisí na velkém počtu variant, z nichž některé jsou běžné a mají malý účinek, kdežto jiné jsou vzácné s velkým účinkem. Nejčastějším genem narušeným vzácnými variantami s velkými účinky se zdá být \"CHD8\", ale takovou mutaci má méně než 0,5% lidí s PAS. Některé PAS jsou spojeny s jasně genetickými stavy, jako je syndrom křehkého X, nicméně křehké X má jen asi 2 % lidí s PAS. \n\nV roce 2018 to vypadalo, že riziko PAS je dědičné někde mezi 74% a 93% a že poté, co jsou staršímu dítěti diagnostikovány PAS, 7–20% následujících dětí je pravděpodobně má také. Pokud rodiče mají dítě s PAS, mají 2% až 8% šanci mít i druhé dítě s PAS. Pokud je dítě s PAS identické dvojče, ostatní budou postiženi v 36 až 95%. Pokud se jedná o dvojčata bratry, druhý bude ovlivněn až do 31%. \n\nNěkteré ze změn, které přispívají k rozvoji autistického spektra, jsou: SNV (varianty s jedním nukleotidem), indely (inserce-delece) a SV (strukturní varianty). Tyto asociace byly identifikovány pomocí studií celého genomu, jako jsou studie WGS (sekvenování celého genomu) a studie GWAS (analýza asociace genomů). \n\nU poruch raného počátku, jako je autismus, byly jako rizikové faktory identifikovány mutace „\"de novo“\". Jedna studie v průměru identifikovala 64 SNV a 5 indely de novo. Provedením analýzy těchto variant, porovnáním případů a kontrol, s přihlédnutím k SNV a indelám v 179 genech spojených s autismem nebo v jejich blízkosti studie ukázaly, že se zvyšuje relativní riziko mutací nebo variant mutací v promotorových oblastech a UTR (netranslatovaná oblast). \n\nIdentifikace SV se také ukázala jako velmi užitečná, protože strukturální změny v chromozomech jsou schopny změnit uspořádání genomu změnou jeho funkčnosti v závislosti na velikosti a oblasti, kterou ovlivňují. \n\nPo analýze bylo identifikováno 98 785 SV, průměrně 5 843 variant na jednotlivce: 171 SV bylo \"de novo\", častěji v zárodečné linii. Některé z těchto variant ovlivnily geny spojené s autismem, jako je vyvážená translokace genu GRIN2B nebo delece exonů 8, 9 a 10 genu CHD2. \n\nNebyly pozorovány žádné významné rozdíly, pokud jde o velikost určitých přestaveb v případech a kontrolách, a to navzdory skutečnosti, že došlo k mírnému nárůstu počtu v případech s kontrolou. \n\nVšechny tyto genetické varianty přispívají k rozvoji autistického spektra, nelze však zaručit, že jsou pro vývoj determinantní. \n\nMezi možnými rizikovými faktory autismu se uvádí několik možných prenatálních a perinatálních komplikací. Mezi tyto rizikové faktory patří mateřský těhotenský diabetes, mateřský a otcovský věk nad 30 let, krvácení po prvním trimestru, užívání léků na předpis (např. Valproát) během těhotenství a smolka v plodové vodě. Zatímco výzkum o vztahu těchto faktorů k autismu není přesvědčivý, každý z těchto faktorů byl identifikován častěji u dětí s autismem ve srovnání s jejich neautistickými sourozenci a dalšími normálně se vyvíjejícími mladými lidmi. I když není jasné, zda jednotlivé faktory během prenatální fáze ovlivňují riziko autismu, komplikace během těhotenství mohou představovat riziko. \n\nNízké hladiny vitaminu D v časném vývoji se hypoteticky považují za rizikový faktor autismu. \n\nV roce 1998 Andrew Wakefield vedl podvodnou studii, která tvrdila, že vakcína proti spalničkám, příušnicím a zarděnkám (MMR) může způsobit autismus. Tato hypotéza uváděla, že autismus vyplývá z poškození mozku způsobeného buď (1) samotnou vakcínou proti spalničkám, příušnicím, zarděnkám nebo (2) thimerosalem, konzervačním činidlem vakcíny. Žádný přesvědčivý vědecký důkaz však tyto tvrzení nepodporuje a další důkazy je stále vyvracejí, a to včetně pozorování, že míra autismu stále stoupá i přes vyloučení thimerosalu z rutinních dětských vakcín. Metaanalýza z roku 2014 zkoumala deset hlavních studií o autismu a očkovacích látkách, do nichž bylo zapojeno 1,25 milionu dětí na celém světě; dospěla k závěru, že ani MMR vakcína, která nikdy neobsahovala thimerosal, ani složky vakcíny thimerosal nebo rtuť nevedou k rozvoji PAS. \n\nObecně platí, že neuroanatomické studie podporují koncept, že autismus může zahrnovat kombinaci zvětšení mozku v některých oblastech a zmenšení v jiných. Tyto studie naznačují, že autismus může být způsoben abnormálním růstem neuronů a prořezáváním v časných stadiích prenatálního a postnatálního vývoje mozku, přičemž některé oblasti mozku pak mají příliš mnoho neuronů a dalších oblasti zase příliš málo neuronů. Některé výzkumy zaznamenaly při autismu celkové zvětšení mozku, zatímco jiné naznačují abnormality v několika oblastech mozku, včetně frontálního laloku, zrcadlového neuronového systému, limbického systému, spánkového laloku a kalózního tělesa. \n\nVe studiích používajících fuknčí neurozobrazovací technikami, kdy se řeší teorie lidské mysli a odezvové úkoly na obličejové emoce, projeví průměrná osoba na autistickém spektru v primárních a sekundárních somatosensorických kortikách mozku méně aktivací než průměrný člen správně vzorkované kontrolní populace. Toto zjištění se shoduje se zprávami o abnormálních vzorcích tloušťky kortikálu a objemu šedé hmoty v oblastech mozku autistických osob. \n\nSystém zrcadlových neuronů (, MNS) sestává ze sítě oblastí mozku, které se u lidí spojují s empatickými procesy. U lidí byl MNS identifikován v horním frontálním gyru a v dolním parietálním laloku a má se za to, že je aktivován během imitace nebo při pozorování chování. Spojení mezi dysfunkcí zrcadlových neuronů a autismem je pouze předběžné a je třeba zjistit, jak mohou být zrcadlové neurony spojeny s mnoha důležitými charakteristikami autismu. \n\nO řadě samostatných oblastí mozku a sítí mezi oblastmi, které se podílejí na jednání s jinými lidmi, se diskutovalo společně pod záhlavím „společenského mozku“. Od roku 2012 existuje shoda, že autistické spektrum je pravděpodobně spojené s problémy s propojením mezi těmito oblastmi a sítěmi spíše než s problémy s nějakou specifickou oblastí nebo sítí. \n\nVztah k mnoha nedostatkům pozorovaným u jedinců s PAS, jako je například receptivní jazyk, sociální kognice, sdílená pozornost, pozorování činností a empatie, mají funkce spánkového laloku. Spánkový lalok také obsahuje nadřazený temporální sulcus (, STS) a tzv. fusiform face area (FFA), která umí zprostředkovat zpracování vnímání obličeje. Bylo konstatováno, že dysfunkce v STS je základem společenských deficitů, které autismus charakterizují. Ve srovnání s typicky se vyvíjejícími jedinci jedna studie fMRI zjistila, že jedinci s vysoce funkčním autismem měli při sledování snímků tváří sníženou aktivitu ve FFA. \n\nExistuje domněnka, že PAS by mohly být spojeny s mitochondriálním onemocněním (MD), což je základní buněčná abnormalita s potenciálem vyvolat poruchy v širokém spektru tělesných systémů. Nedávná metaanalytická studie a další populační studie ukázaly, že přibližně 5% dětí s PAS splňuje kritéria klasického MD. Není jasné, proč k MD dochází, když pouze 23% dětí s PAS i MD má abnormality mitochondriální DNA (mtDNA). \n\nPředpokládalo se, že zvýšená aktivita serotoninu ve vyvíjejícím se mozku může umožnit nástup poruchy autistického spektra, přičemž v šesti z osmi studií bylo zjištěno spojení mezi užíváním selektivních inhibitorů zpětného vychytávání serotoninu (SSRI) u těhotných matek a vývojem PAS u dítěte, jež bylo SSRI v prenatálním prostředí vystaveno. Studie nemohla s konečnou platností potvrdit, že SSRI způsobily zvýšené riziko PAS v důsledku zkreslení zjištěných v těchto studiích; autoři požadovali definitivnější, lépe provedené studie. \n\nPAS může být detekována již v 18 měsících věku a v některých případech dokonce i dříve. Spolehlivá diagnóza může být obvykle provedena ve věku dvou let. Rozmanité projevy symptomů PAS představují pro kliniky diagnostické výzvy. Jednotlivci s PAS se mohou vyskytovat v různých obdobích vývoje (např. batole, dítě nebo dospívající) a projevy symptomů se mohou v průběhu vývoje lišit. Kromě toho musí kliničtí lékaři rozlišovat mezi pervazivními vývojovými poruchami a mohou také zvážit podobné stavy, včetně mentálního postižení, které není spojeno s pervazivní vývojovou poruchou, specifickými jazykovými poruchami, ADHD, úzkostí a psychotickými poruchami. \n\nVzhledem k jedinečné problematice v diagnostice PAS byly pro jejich hodnocení Americkou akademií neurologie, Americkou akademií psychiatrie dětí a dospívajících a panelem konsensu se zastoupením různých profesních společností publikovány konkrétní postupy. Mezi ně patří počáteční screening dětí praktickými lékaři a u děti, které prvotní screening vyhodnotí jako rizikové, pak komplexní diagnostické hodnocení zkušenými klinickými lékaři. Dále bylo navrženo, aby byla zjištění u dětí s podezřením na PAS hodnocena v rámci vývojového rámce, aby zahrnovala informace od více respondentů (např. rodičů a učitelů) z různých kontextů (např. domov a škola) a využila multidisciplinární tým odborníků (např. klinických psychologů, neuropsychologů a psychiatrů). \n\nVzhledem k jedinečným výzvám v diagnostice PAS byly specifické parametry pro jejich hodnocení publikovány Americkou akademií neurologie, Americkou akademií dětí a dospívající psychiatrie a panelem konsensu se zastoupením různých profesních společností. \n\nPokud dítě vykazuje prvotní znaky o tendenci k PAS, psychologové využívají pro posouzení PAS řadu psychologických vyhodnocovacích nástrojů. Mezi těmito měřeními se za „zlaté standardy“ pro posuzování autistických dětí považuje revidovaný \"Pohovor pro diagnostiku autismu\" (ADI-R) a diagnostický pozorovací program pro autismus (ADOS). ADI-R je polostrukturovaný rozhovor s rodiči, který zkoumá příznaky autismu tím, že vyhodnocuje současné chování dítěte a jeho vývojovou historii. ADOS je polostrukturované interaktivní hodnocení symptomů PAS, které se používá k posouzení sociálních a komunikačních schopností. Vyvolává při několika příležitostech spontánní chování (např. oční kontakt) ve standardizovaném kontextu. Součástí hodnotící baterie PAS je obvykle řada různých dalších dotazníků (např. škála CARS, Vyhodnocení postupu léčby autismu ATEC) a testy kognitivních funkcí (např. test Peabody Picture Vocabulary Test). \n\nVe Spojeném království se k diagnostickému vyšetření používá Diagnostický pohovor pro poruchy sociálního chování a komunikace (DISCO), který byl vyvinut pro použití v Centru pro sociální a komunikační poruchy (Lorna Wing a Judith Gould) a slouží jako výzkumný nástroj pro děti a dospělé jakéhokoliv věku. DISCO je navržen tak, aby získal obraz celé osoby skrze příběh o jejich vývoji a chování. V klinické práci je primárním účelem dokázat porozumět specifickým dovednostem a poruchám, které jsou základem otevřeného chování. Pokud nejsou k dispozici žádné informace, musí klinik získat co nejvíce informací o současných dovednostech a vzorci chování osoby. Tento typ dimenzionálního přístupu k klinickému popisu je užitečný pro předepisování léčby. \n\nPoruchy autistického spektra mají tendenci být vysoce komorbidní s jinými poruchami. Komorbidita se může zvyšovat s věkem a může zhoršovat vývoj mladistvých s PAS a ztěžovat intervenci/léčbu. Rozlišení mezi PAS a jinými diagnózami může být náročné, protože rysy PAS se často překrývají se symptomy jiných poruch a vlastnosti PAS způsobují, že tradiční diagnostické postupy jsou obtížné. \n\nNejběžnějším zdravotním stavem vyskytujícím se u jedinců s poruchami autistického spektra jsou záchvaty nebo epilepsie, která se vyskytuje u 11–39% jedinců s PAS. Tuberózní skleróza, zdravotní stav, při kterém v mozku a na jiných životně důležitých orgánech rostou nezhoubné nádory, se vyskytuje u 1-4% jedinců s PAS. \n\nK nejčastějším komorbidním poruchám s PAS patří mentální postižení. Nedávné odhady naznačují, že 40–69% osob s ASD má určitý stupeň mentální retardace, u žen s větší pravděpodobností závažného postižení. Řada genetických syndromů způsobujících mentální postižení může být s PAS také komorbidní, a to včetně syndromu křehkého X, Downova syndromu, Prader-Williho a Angelmanových syndromů a Williamsova syndromu. \n\nVysoce komorbidní u jedinců s PAS jsou také poruchy učení: přibližně 25–75% jedinců s PAS má také určitý stupeň poruchy učení. \n\nTendenci koexistovat s poruchami autistického spektra mají také různé úzkostné poruchy, a to s celkovou mírou komorbidity 7–84%. Míra komorbidní deprese u jedinců s PAS se pohybuje v rozmezí 4–58%. Vztah mezi PAS a schizofrenií zůstává kontroverzním subjektem v rámci pokračujícího vyšetřování; nedávné metaanalýzy zkoumaly genetické, environmentální, infekční a imunitní rizikové faktory, které mohou oba stavy sdílet. \n\nPAS jsou často spojeny s problémy s chováním, jako jsou potíže s držením se instrukcí, se spoluprací a děláním věcí na základě podmínek vytyčených jinými. Součástí diagnózy PAS mohou být i symptomy podobné symptomům u poruch pozornosti s hyperaktivitou (ADHD). \n\nKomorbidní s PAS bývá také porucha senzorické integrace, s mírou komorbidity 42–88%. \n\nNa autismus neexistuje žádný známý lék, ačkoli u lidí s Aspergerovým syndromem a těch, kteří mají autismus a vyžadují jen malou podporu, se s velkou pravděpodobností symptomy časem zmírní. Hlavním cílem léčby je zmírnit související deficity a rodinné potíže a zvýšit kvalitu života a funkční nezávislost. Obecně platí, že vyšší IQ koreluje s větší citlivostí na léčbu a lepšími výsledky léčby. Ačkoli intervence založená na vědeckých poznatcích se u autistických dětí v metodách liší, mnoho z nich zaujímá psychoedukační přístup ke zlepšení kognitivních, komunikačních a sociálních dovedností a zároveň minimalizování problémového chování. Existují argumenty, že nejlepší není žádná jedna léčba a že léčba se má přizpůsobit potřebám dítěte. \n\nIntenzivní, trvale udržované programy speciálního vzdělávání a behaviorální terapie mohou v raném věku pomoci dětem získat schopnost péče o sebe sama a sociální a pracovní dovednosti. Mezi dostupné přístupy patří aplikovaná analýza chování, vývojové modely, strukturovaná výuka, řečová a jazyková terapie, terapie sociálních dovedností a ergoterapie. V rámci těchto přístupů se intervence buď zabývá komplexně autistickými rysy nebo se zaměřují na specifickou oblast deficitu. Obecně platí, že při vzdělávání osob s autismem se mohou k efektivnímu předávání informací těmto jednotlivcům používat konkrétní taktiky. Využití co největšího množství sociálních interakcí je klíčové pro cílení inhibice, kterou autistické osoby zažívají při osobním kontaktu. Výzkum navíc ukázal, že při podpoře učení může být prospěšné využití sémantických seskupení, které zahrnuje přiřazování slov typickým konceptuálním kategoriím. \n\nU malých dětí s PAS byla zvýšená pozornost věnována rozvoji intervencí založených na vědeckých poznatcích. Dva teoretické rámce nastíněné pro intervenci v raném dětství zahrnují aplikovanou behaviorální analýzu (ABA) a vývojový sociálně-pragmatický model (DSP). Ačkoli terapie ABA má silnou důkazní základnu, zejména s ohledem na časnou intenzivní domácí terapii, její činnost může být omezena diagnostickou závažností a IQ osoby postižené PAS. \"Journal of Clinical Child and Adolescent Psychology\" považuje v raném dětství za „dobře zavedené“ dvě intervence: individuální komplexní ABA a cílenou a učiteli realizovanou ABA v kombinaci s DSP. \n\nDalším intervencí založenou na vědeckých poznatcích, jež prokázala účinnost, je rodičovský tréninkový model, který učí rodiče, jak využít různé techniky ABA a DSP. Byly také vyvinuty různé programy DSP, které explicitně zajišťují intervenční systémy prostřednictvím implementace v domácím prostředí. \n\nRealizovala se též řada alternativních terapií nepodložených výzkumem. Mnoho z nich mělo za následek poškození autistů a neměly by se využívat, pokud se neprokáže, že jsou bezpečné. \n\nV říjnu 2015 navrhla Americká akademie pro pediatrii (AAP) pro ranou intervenci u PAS u dětí mladších 3 let nová doporučení založená na vědeckých poznatcích. Tato doporučení kladou důraz na včasné zapojení jak vývojových, tak behaviorálních metod, podporu rodičů a pečovatelů a podpory pro ně a zaměřújí se jak na základní tak i související symptomy PAS. \n\nNejnovější odhad amerického Centra pro kontrolu nemocí uvádí, že jedno z každých 68 dětí, tj. 14,7 na 1 000, má od roku 2010 nějakou formu PAS. Celkově se dhaduje prevalence 6 na 1 000 u poruch autistického spektra, i když se míra prevalence pro každou z vývojových poruch ve spektru liší. Prevalence autismu byla odhadnuta na 1-2 na 1 000, Aspergerův syndrom na zhruba 0,6 na 1000, dětská disintegrační porucha na 0,02 na 1 000 a PDD-NOS na 3,7 na 1 000. Tyto podíly jsou konzistentní napříč kulturami i etnickými skupinami, protože autismus je považován za univerzální poruchu. \n\nV Česku se v roce 2017 uvádělo, že poruchami autistického spektra může trpět až 200 tisíc lidí. S lékařsky diagnostikovaným autismem zde v roce 2018 žilo 11 600 lidí a poruchy autistického spektra mělo osob mnohonásobně víc. Ty se projeví přibližně u 1 000 dětí ze sta tisíc, které se každoročně v zemi narodí, což je značně víc, než počet dětí např. s cukrovkou či Downovým syndromem.\n\nZatímco podíl poruch autistického spektra je konzistentní napříč kulturami, značně se liší podle pohlaví, přičemž chlapci jsou postiženi mnohem častěji než dívky. Průměrný poměr mezi muži a ženami u PAS je 4,2:1, tedy postihuje jednoho ze 70 mužů, ale pouze jednu z 315 žen. Ženy však s větší pravděpodobností mají poruchu kognitivní. U osob s PAS a mentálním postižením může být poměr pohlaví blíže 2:1. Rozdíly v prevalenci mohou být výsledkem genderových rozdílů v expresi klinických symptomů, kdy ženy s autismem vykazují méně atypické chování, a proto je méně pravděpodobné, že dostanou diagnózu PAS. \n\nEtiologii poruch autistického spektra obklopují různé kontroverze. V padesátých létech se jako vysvětlení pro autismus objevila „teorie matek-ledniček“. Hypotéza byla založena na myšlence, že autistické chování pramení z emocionální frigidity, nedostatku vřelosti a chladného, vzdáleného, odmítajícího chování dítěte. Rodiče dětí s poruchou autistického spektra přirozeně trpěli vinou, výčitkami a pochybnostmi o sobě, a to zejména proto, že tato teorie byla zdravotnickými zařízeními přijata a až do poloviny šedesátých let nebyla víceméně nezpochybňována. Teorie „matek-ledniček“ byla od té doby ve vědecké literatuře dál vyvracena, včetně systematického přehledu z roku 2015, který neprokázal žádnou souvislost mezi interakcí pečovatele a jazykovými výstupy v PAS. \n\nDalší kontroverzní tvrzení naznačovalo, že autismus může způsobit hodně sledování televize. Tato hypotéza byla do značné míry založena na výzkumu naznačujícím, že rostoucí míra autismu v 70. a 80. letech byla spojována s nárůstem kabelové televize v této době. \n\nRodiny, které se starají o autistické dítě, čelí z mnoha různých důvodů zvýšenému stresu. Rodiče mohou být diagnózou šokováni až zděšeni a může být pro ně tobtížné diagnózu svého dítěte pochopit a nalézt vhodné možnosti péče. Těžké to pro ně je také emocionálně. Podle slov lékaře, jehož dvěma dětem byl diagnostikován autismus, „máte v okamžiku diagnózy pocit, že zemřely vaše naděje a sny.“ \n\nVíce než polovina rodičů ve věku nad 50 let stále žije se svým dítětem, protože asi 85% lidí s PAS má potíže žít samostatně. \n\nHnutí za práva autistů je sociální hnutí v rámci hnutí neurodiverzity, které povzbuzuje autistické lidi, jejich pečovatele a společnost, aby přijímali pozice neurodiverzity a autismus brali jako variaci ve funkcích spíše než jako poruchu, která má být vyléčena. Hnutí se zasazuje o několik cílů, včetně lepšího přijímání autistického chování, terapií, které učí autistické jedince zvládat dovednosti spíše než terapie zaměřené na napodobování chování neurotypických vrstevníků, vytváření sociálních sítí a událostí, které umožňují autistickým lidem, aby sami navazovali vztahy, a uznání autistické komunity jako menšinové skupiny. \n\nObhájci práv autismu a neurodiverzity věří, že spektrum autismu je genetické a mělo by být přijato jako přirozený projev lidského genomu. Tento pohled je odlišný od dvou jiných podobně odlišných pohledů: \n\nToto je sice méně obvyklý pohled, ale je také v rozporu s neurodiverzitou. \n\nHnutí je kontroverzní; častou kritikou namířená proti autistickým aktivistům je, že mnoho lidí má Aspergerův syndrom nebo jsou jinak vysoce funkční, a proto nepředstavují názory nebo zkušenosti všech autistů. \n\nVe Spojených státech počet studentů identifikovaných a vedených jako zasluhující si autistické služby vzrostl z 5 413 dětí v letech 1991–1992 na 370 011 dětí v akademickém roce 2010–2011. Ministerstvo zdravotnictví a lidských služeb Spojených států uvedlo přibližně 1 ze 68 dětí ve věku 8 let, u kterých je diagnostikována porucha autistického spektra (PAS), ačkoli nástup je obvykle ve věku 2 až 4 let.\n\nUčitelé, školní psychologové a další školští profesionálové čelí s narůstajícím počtem studentů s PAS ve školách značným výzvám. Mezi ně patří rozvoj léčebných postupů, které nejlépe podporují sociální a kognitivní vývoj stále rostoucího počtu studentů s PAS. Ačkoliv existuje významný výzkum zaměřený na hodnocení, identifikaci a podpůrné služby pro děti s PAS, je zapotřebí dalšího výzkumu zaměřeného na tato témata v kontextu školy. Další výzkum vhodných podpůrných služeb pro studenty s PAS poskytne školním psychologům a dalším odborníkům v oblasti vzdělávání specifické pokyny pro prosazování a poskytování služeb, jejichž cílem je zlepšit školní výsledky studentů sPAS. \n\nPokusy identifikovat a používat pro studenty s autismem nejlepší intervenční postupy také představují výzvu kvůli nadměrné závislosti na populárních nebo známých intervencích a kurikulech. Některé důkazy naznačují, že ačkoliv tyto intervence fungují u některých studentů, přetrvává nedostatek specifičnosti pro jaký typ studenta, za jakých podmínek prostředí (individuální, specializovaná výuka nebo všeobecné vzdělávání) a pro které cílené potíže fungují nejlépe. Je třeba více zkoumat, jaké metody hodnocení jsou nejúčinnější pro identifikaci úrovně vzdělávacích potřeb studentů s PAS. \n\nProblémem akademického výkonu u studentů s PAS je tendence učení zobecňovat. Učení je u každého studenta odlišné, což je stejné i u studentů s PAS. Pro studenty s odlišnými schopnostmi na jejich vyrovnání při učení se běžně využívají kompenzační pomůcky. Stávající schéma u těchto studentů pracuje různými způsoby a může být upraveno tak, aby u každého studenta co nejlépe podporovalo rozvoj vzdělávání. \n\nZaměstnání je pro lidi s autismem další výzvou. Polovina osob s autismem je nezaměstnaná a bez práce může být dokonce až třetina těchto osob s vysokoškolským vzděláním. Z lidí s autismem, kteří najdou práci, je většina zaměstnána v chráněném prostředí, kde pracují za mzdy pod národním minimem. Zatímco zaměstnavatelé uvádějí, že se zajímají o produktivitu a dohled, zkušení zaměstnavatelé osob s autismem pozitivně hodnotí jejich nadprůměrnou paměť a orientaci v detailech a vysokou míru dodržování pravidel a postupů. Přidání obsahu souvisejícího s autismem do stávajících školení o rozmanitosti může objasnit mylné představy, podpořit zaměstnance a poskytnout autistům nové příležitosti. \n"}
{"id": "1487260", "url": "https://cs.wikipedia.org/wiki?curid=1487260", "title": "Quino", "text": "Quino\n\nQuino, vlastním jménem Joaquín Salvador Lavado Tejón (* 17. července 1932, Mendoza), je argentinský kreslíř, který se proslavil zejména komiksovým seriálem o šestileté holčičce \"Mafalda\", který vycházel v letech 1964–1973. Postavička chytré holčičky vznikla nejprve pro reklamní kampaň, která se ovšem nerealizovala. Roku 2014 Quino obdržel Cenu kněžny asturské.\n"}
{"id": "1487270", "url": "https://cs.wikipedia.org/wiki?curid=1487270", "title": "České země v 2. polovině 19. století", "text": "České země v 2. polovině 19. století\n\nČeské země se po revolučním roce 1848 začaly industralizovat, vznikaly nové politické strany a nové umělecké směry. K velkým změnám docházelo i ve školství, které prošlo velkou řadou reforem.\n\nV 50. letech 19. století byla politická činnost v Českých zemích velmi potlačována. Teprve po vydání Říjnového diplomu v roce 1860 a Únorové ústavy v roce 1861 se konaly volby do zemských sněmů a byl obnoven politický a spolkový život. Na začátku 60. let vznikly v českých zemích dva politické směry. Šlechticko-konzervativní byl zastupován převážně vlastenecky smýšlející šlechtou v čele s hrabětem Clam- Martinicem a Lvem Thunem, druhý směr hájil zájmy měšťanstva a měl liberálními a nacionální rysy. Z tohoto liberálního politického směru se vyčlenily dvě linie české měšťanské politiky staročeši a mladočeši. Oba politické směry měly stejný politický cíl: obnovení českého státu v rámci federativně uspořádaného Rakouska. Mezi zástupce české měšťanské politiky patří historik František Palacký, právník František Ladislav Rieger, Karel Sladkovský a bratři Julius a Eduard Grégrovi.\n\nObdobí 60. a 70. let je nazýváno obdobím státoprávního boje, kdy se Češi snažili donutit císaře k rozdělení západní říše na dva celky za pomoci fundamentálních článků vydaných v roce 1871. K česko-rakouskému vyrovnání, ale nedošlo. Česká šlechta a měšťanští liberálové reagovali na události tzv. pasivní rezistencí, kdy opustili český sněm. V roce 1874 vznikla Národní strana svobodomyslná, kterou vedl Karel Sladkovský a bratři Grégovi.\n\nV roce 1879 se čeští poslanci do vídeňské říšské rady. Začali usilovat o jazykové, kulturní a hlavně hospodářské výdobytky pro českou společnost. Jedním z výsledků této politiky bylo rozdělení Karlovy univerzity na českou a německou, rozšíření počtu českých středních a základních škol, zisk pozic v podnikatelských institucích či zavádění českého jazyka do státní správy. Česká měšťanská politika měla stále dvě strany: strana staročeská a strana mladočeská. Dělnická sociálně demokratická strana byla v Rakousku vystavena velkému pronásledování a díky nedemokratickým volebním řádům neměla šanci dostat své zástupce do zemských sněmů a říšské rady.\n\nUvnitř rakouské monarchie České země zaujímaly ve vztahu k většině zemí soustátí významné postavení jako průmyslově nejrozvinutější region. Na počátku 70. let se zde dokončil proces průmyslová revoluce, která významně změnila tvář krajiny a také sociální skladbu společnosti. V českých zemích byly velké zásoby nerostných surovin (uhlí, keramická hlína). Pěstovalo se obilí, len a cukrová řepa. K zpracování těchto potravin se zakládaly cukrovarnictví, lihovarnictví, olejářství a pivovarnictví. Vyvíjel se textilní průmysl, který začal zpracovávat vlnu a bavlnu, sklářský a keramický průmysl. Sklářský a keramický průmysl měl svá centra v hornatých pohraničních oblastech, obývaných především německy mluvícím obyvatelstvem. Těžký a zpracovatelský průmysl se rozvinul v blízkosti uhelných nalezišť, například v okolí Kladna, v severních Čechách na Teplicku a Mostecku, v okolí Ostravy, ale také v Brně a Plzni. Začaly se stavět železniční linky spojující Vídeň s Brnem, Ostravou, Prahou, Děčínem, Libercem, Plzní a Chebem, díky kterým se zrychlil převoz zboží a jeho cena se zlevnila. Velký význam pro vývoz zboží z Čech mělo usplavněné Labe. Vznik průmyslových oblastí šel ruku v ruce s přílivem dělnictva, které se stěhovalo do blízkosti továren a které zde žilo ve velmi nízkých životních podmínkách.\n\nPo polovině století se české země proměnily v jednu z nejprůmyslovějších oblastí střední Evropy. Do obecného povědomí vystupovaly taky podniky jako Vítkovické železárny, Škodova továrna v Plzni či plzeňský měšťanský pivovar. Neobyčejně hustá železniční síť spojila českomoravský prostor s Evropou i jednotivá průmyslová centra v českých zemích. Prudký industriální rozvoj Podkrušnohoří (uhelné doly, chemická výroba), spojený s těžkou devastací krajiny nastal v závěru 19. století.\n\nZájem státu o ovládnutí monopolu na vzdělání začal již osvíceneckou sekularizací školských struktur a pokusem o zvšeobecnění základního vzdělaní pro všechny. Byla zde zavedena alfabetizace po celém území, která zjednodušila dostupnost informací pro celou populaci. Vyšší vzdělání mělo na starost výchovu budoucích státních úředníků. Velké školské reformy z konce 18. a z počátku 19. století doplnil 14. května 1869 Školní zákon Leopolda von Hasnera o všeobecné povinné školní docházce. Hlavním orgánem školských reforem byla Vídeňská dvorská studijní komise, založena v roce 1760, pod které patřily české studijní komise zemské. Školy začaly zavádět němčinu do výuky k odstranění jazykové bariéry až do 60. let 19. století se čeština učila pouze v obecných školách, prvních ročnících hlavních škol. Fyzické tresty byly ve školách běžně praktikovány až do přijetí liberálního zákonodárství. Ke konci 19. století byly zrušeny školy obecné, hlavní a vyšší a nahradila je pětiletá škola obecná a tříletá škola měšťanská.\n\nČeské výtvarné umění mezi 60 až 80. lety kombinovalo obrozenecký romantismus s realistickým zaujetím, který se zaměřoval na soudobý život. Hlavním představitelem byl Josef Mánes, hlavní téma Mánesových obrazů byl venkovský lid. V této tematice se vyzdobila kalendářní deska orloje na Staroměstské radnici v Praze, kterou provedl Josef Mánes v letech 1865-1866.\n\nMyšlenku slovanské vzájemnosti a svět jižních Slovanů vytvořil ve svých dílech Jaroslav Čermák. Představitelem důsledně realistického umění se stal Karel Purkyně. Dva významní malíři 90. let 19. století jsou romantik, krajinář a malíř lesa Julius Mařák a realista intimně pojatých krajinomaleb Antonín Chittussi. Městské a venkovské prostředí zachycovali Jakub Schikaneder a Luděk Marold.\n\nV 60. – 70. letech probíhala dostavba Pražského hradu, kterou vedli architekti Josef Kranner a Josef Mocker. František Schmoranz restauroval venkovské kostely a věnoval se opravám českých památek. V této době bylo postaveno novorenesanční Rudolfinum, kostel svatého Václava na Smíchově a řetězový most mezi Národním divadlem a Újezdem.\n\nLidové písně měly v české historii bohatou tradici, podporující zejména národní cítění. Z těchto písní čerpali čeští skladatelé 19. století, kteří se ve druhé polovině 19. století účastnily také národních a politických bojů. Byl to například Bedřich Smetana, který navazoval na Wagnera, Schumanna a Chopina. V 70. letech začal skládat hudbu Antonín Dvořák a Zdeněk Fibich. V 90. letech 19. století začali tvořit nové hudební směry v hudebním dramatu a v orchestrální kompozici Josef Bohuslav Foerster a Leoš Janáček. Byli to představitelé české moderny. Podpora členů orchestru Národního divadla dala roku 1894 vznik symfonického orchestru Česká filharmonie. Iniciativou Josefa Suky bylo založeno České kvarteto.\n\nRoku 1844 začala existovat myšlenka důstojného kamenného divadla a začala se realizovat žádost o \"privilej na vystavění, zařízení, vydržování a řízení\" samostatného českého divadla. Tuto privilej předložil stavovskému výboru českého sněmu 29. ledna 1845 František Palacký, po třech měsících byla privilej udělena. V dubnu 1851 vydal Sbor pro zřízení českého národního divadla v Praze první veřejné provolání k zahájení sbírek. Období Bachova absolutismu zpomalilo proces výstavby a dalo vznik malé skromné prozatímní budovy dnes známé jako Prozatímní divadlo, která byla otevřena 18. listopadu 1862.\n\nNárodní divadlo bylo poprvé otevřeno 11. června 1881. Bylo v něm odehráno 11 představení. Uprostřed dokončování prací na Národním divadle 12. srpna 1881 došlo k požáru, který zničil měděnou kupoli, hlediště a jeviště divadla. Požár byla katastrofa vnímána na celonárodní úrovni a vyvolala obrovské odhodlání postavit divadlo znovu. Za 47 dní se vybralo milion zlatých.\n\nBudova Národního divadla byla znovu otevřena 18. listopadu 1883. Otevření doprovázela Smetanova opera Libuše, která byla pro tuto událost složena. Budova sloužila bez velkých přestaveb skoro sto let.\n\nV 50. letech byl počet obyvatel hlavního města českých zemí větší než počet obyvatel jiných průmyslových měst v Českých zemích. Praha měla okolo 120 000 obyvatel. Růst Prahy byl dán urbanizací a dokončením státní dráhy, která spojovala Prahu s Vídní. V Praze začala masová výstavba domů a začaly se provádět velké technické práce. Vznikaly plány na budování vodovodů a kanalizace. Centrum Prahy se začalo propojovat s průmyslovými předměstími.\n\nOd 60. let se stavělo v empírovém a romantizujícím stylu, na Poříčí v novogotickém slohu a slohu novorenesančním. Místo paláců se začaly stavět činžovní domy s pilířovým schodištěm a s balkonem v prvním patře nad vrcholem, který byl situován do ulice.\n\nNa místech, kde v minulosti stály hradby se pomalu stavěly restaurace, v jejich okolí vznikaly promenády. Vznikla první pasáž v Praze. Vedla z Ovocného trhu na Příkopy a nesla název Pařížská ulička. Objevily se zde první obchody s módním zbožím. Místo kočárů se začala uplatňovat dráha omnibusu i koňky, později elektrické tramvaje v městské dopravě.\n\nNejčastějším typem bydlení se stal jednopokojový byt s kuchyní. V přízemí nájemních domů byly zřizovány malé krámky, tzv. kvelby. V jejich suterénu se zřizovaly dílny, skladiště a sklepy na pevná paliva.\n\nČeši se podíleli 4 miliony obyvatel ve 30 milionovém Rakousku. České obyvatelstvo a Země Koruny české uvnitř Rakouska patřily k nejvyspělejším částem.\n\nDíky rychlému ekonomickému vývoji českých zemí ve druhé polovině 19. století docházelo ke změnám struktury společnosti. Vznikaly nové společenské vrstvy. Česká společnost v 19. století prošla třemi fázemi. První fázi tvořila sociální struktura období rozvíjení kapitalistických vztahů do poloviny 19. století. Ve druhé fázi docházelo k dovršení kapitalistických vztahů. Třetí fázi naplňoval monopolní kapitalismus od 80. let 19. století do 1. světové války.\n\n"}
{"id": "1487272", "url": "https://cs.wikipedia.org/wiki?curid=1487272", "title": "Westland Wagtail", "text": "Westland Wagtail\n\nWestland Wagtail byl prototyp britského jednomotorového dvouplošného stíhacího letounu vzniklý v době první světové války. Projekt skončil neúspěchem, vzhledem k nespolehlivosti zvoleného motoru ABC Wasp, a vzniklo pouze pět kusů stroje.\n\nWagtail byl u firmy Westland Aircraft v Yeovilu navržen v roce 1917 v odpověď na specifikace Royal Air Force IA, požadující lehký stíhací letoun překonávající výkony Sopwith Camel. Konstrukční tým, vedený manažerem společnosti Robertem Brucem a hlavním kresličem Arthurem Davenportem, přišel s návrhem malého dvouplošníku s jednokomorovým systémem vzpěr, poháněného hvězdicovým motorem ABC Wasp o výkonu 170 hp (127 kW), podobně jako ostatní stroje vznikající podle stejných požadavků, BAT Bantam a Sopwith Snail. Wagtail měl konvenční konstrukci ze dřeva potaženého plátnem, s velkým výřezem v horním křídle zlepšujícím výhled pilota, a výzbrojí tvořenou dvěma synchronizovanými kulomety Vickers v přídi trupu.\n\nV únoru 1918 byla udělena oficiální zakázka na šest prototypů (ačkoliv objednávka posledních dvou kusů byla později zrušena), včetně jednoho draku určeného k pozemním pevnostním zkouškám. Zpoždění v dodávkách motorů vedly k odkladu letových zkoušek Wagtailu, a první, sériového čísla \" C4291\", poprvé vzlétl až v dubnu 1918, dva měsíce po dokončení draku. Zkoušky ukázaly dobrou ovladatelnost Wagtailu, ale také nespolehlivost motoru Wasp. Ačkoliv Wagtail se jevil jako nejlepší ze tří stíhaček poháněných tímto motorem, v říjnu 1918 byl další vývoj Waspu opuštěn, což spolu s koncem bojů 11. listopadu vedlo k zastavení vývoje typu a nepřijetí Wagtailu jako stíhačky.\n\nV roce 1920 přesto došlo k objednávce dalších dvou kusů (sériová čísla \"J6581\" a \"J6582\"), určených jako zkušební pro nově vyvíjený hvězdicový motor Armstrong Siddeley Lynx o výkonu 150 hp (112 kW). Tyto dva stroje, se zkrácenou přední částí trupu, která měla kompenzovat větší hmotnost nového motoru a změněným tvarem svislé ocasní plochy, byly dodány v roce 1921 a byly používány až do srpna 1922.\n\n\nÚdaje podlea \n\n\n\n\n\n\n"}
{"id": "1487277", "url": "https://cs.wikipedia.org/wiki?curid=1487277", "title": "Enzo Corvi", "text": "Enzo Corvi\n\nEnzo Corvi (* 23. prosince 1992 Chur) je švýcarský reprezentant v ledním hokeji, hrající nejčastěji na pozici středního útočníka. Je odchovancem klubu EHC Chur a od roku 2012 hraje za HC Davos. V sezoně 2014/15 získal s Davosem titul švýcarského mistra. Za švýcarskou hokejovou reprezentaci nastoupil na Zimních olympijských hrách, kde jeho tým obsadil desáté místo, a na mistrovství světa v ledním hokeji 2018, kde přispěl k zisku stříbrných medailí.\n\n\n \n"}
{"id": "1487278", "url": "https://cs.wikipedia.org/wiki?curid=1487278", "title": "Salmson 3", "text": "Salmson 3\n\nSalmson 3 C.1 byl stíhací letoun, který vznikl ve Francii na sklonku první světové války u firmy Salmson.\n\nTyp vznikl na základě požadavků \"Aéronautique Militaire\" na jednomístný stíhací letoun (kategorie C.1) pro rok 1918.\nSalmson 3 byl dvouplošník převážně dřevěné konstrukce, se čtyřmi trupovými podélníky a celou kostrou ocasních ploch z ocelových trubek, potažené plátnem. Původně byl poháněný motorem Salmson 9Z o výkonu 230 hp (170 kW), ale později byl ve snaze o zlepšení výkonů vybaven motorem Salmson 9Zm s výkonem 260 hp (190 kW). Palivová a olejová instalace byla převzata od úspěšné konstrukce Salmson 2.\n\nLetové zkoušky započaly v květnu 1918, ale zkušební piloti si stěžovali na nedostatečný výhled z kokpitu a přílišné síly v řízení, zejména při manévrování v horizontální rovině, ačkoliv obratnost hodnotili jako dobrou. \nPrototyp byl vrácen do továrny k úpravám, které ale nevedly k odstranění zjištěných nedostatků. Po vybavení motorem Salmson 9Zm stroj maximální rychlostí ve vodorovném letu mírně překonával SPAD S.XIII, ale jeho stoupavost byla podstatně horší, a další vývoj typu byl opuštěn.\n\n\nÚdaje platí pro verzi s motorem Salmson 9Zm\n\n\n\n\n"}
{"id": "1487283", "url": "https://cs.wikipedia.org/wiki?curid=1487283", "title": "Fryštát (hrad)", "text": "Fryštát (hrad)\n\nFryštátský hrad je goticko-renesanční stavba z konce 13. století. Zpočátku hrad plnil funkci strážce Slezské obchodní stezky z Uher do Pobaltí, od poloviny 15. století se stal jedním ze středověkých rezidenčních sídel slezského vládnoucího rodu Slezských Piastovců a později vzniklé těšínské větve. Dnes je jediný tohoto druhu v České republice. Nachází se na srázu skalního návrší nad říčkou Mlýnkou, nedaleko břehů slezské řeky Olše, na samém okraji historického centra města Karviné. Do poloviny 17. století tvořil jeden ucelený areál, poté byl rozdělen na dvě samostatně se dále rozvíjející části – knížecí zámek a farní kostel. Mezi léty 1327–1573 byl Fryštátský hrad lénem českých králů.\n\nRoku 1282 převzal vládu nad ratibořskou částí Opolského knížectví, kam patřilo i město Fryštát, dnes městská část Karviné, kníže Měšek III. Opolský. Kníže byl velkým politikem té doby, spojencem českého krále Václava II. Přemyslovského a tchánem jeho syna, českého krále Václava III. Rozvíjel svá města a stavěl v něm hrady. Tak tomu bylo i v případě Fryštátu. Město již asi po tři sta let leželo na břehu řeky Olše, kterou bylo často zaplavováno, z toho důvodu se kníže rozhodl postavit zcela nový hrad na skalním návrší, několik kilometrů dále od tehdejšího města. Stavební práce začaly v roce 1288 výstavbou gotické hradní kaple ve slohu slezské gotiky podle o pár let starší hradní kaple v Ratiboři, dále kamenno-dřevěného knížecího zámku a v nejzápadnějším cípu hradu se nacházely hospodářské budovy, dnes známé jako farní dvůr. Celý areál byl opevněn zdí a obehnán příkopem jehož stopy jsou stále zjevné. Nejstaršími dochovanými stavbami hradu z doby jeho založení pochází hlavní oratoř kostela a jihozápadní část zámku, která byla do roku 1511 samostatně stojící budovou.\n\nKdyž se roku 1412 Piastovský kníže Boleslav I. oženil s Eufemií Mazovskou, neteří zakladatele Jagellonské královské rodové linie, věnoval tento hrad své ženě, jako věnné léno. Kněžna tak započala s přestavbou hradu v rezidenční sídlo. Dřevěné části východní části knížecího zámku nahradila goticko-renesanční stavbou a spojila ji v patře dřevěnou chodbou s jeho západní budovou. K hradní kapli nechala postavit gotickou kapli sv. Anny, takže vznikl kostel o půdorysu latinského kříže. Nechala zde také vyobrazit dochované fresky umučení svaté Kateřiny a svaté Barbory. Přestavba hradu v rezidenční sídlo značně zadlužila celé knížectví, a proto byly některé z jeho území po roce 1335 prodány. Hrad byl po přestavbě více zděný než dříve. Když kněžna Eufemie roku 1431 ovdověla, přesídlila z Těšínského hradu na hrad Fryštátský, kde také vychovala své potomky. Její syn, kníže Boleslav II., převzal vládu nad fryštátskou částí těšínského knížectví po smrti své matky v roce 1447 a vládl z Fryštátského hradu, který v té době byl rozsáhlý a okázalého vzhledu, kde kníže vedl \"nádherný\" dvůr. Kníže Boleslav II. zemřel velmi brzy, vládl do roku 1452. Po jeho smrti se fryštátské panství stalo opět součástí těšínského knížectví.\n\nPo smrti knížete Boleslava II. žila na fryštátském hradě jeho žena, vévodkyně Anna, která zde rovněž vychovala své potomky. Z nich vynikl především Kazimír II., který obnovil Fryštátské panství, kterému vládl z jeho hradu. Byl ženatý s Johanou, vnučkou českého krále Jiřího z Poděbrad. Stal se velikým politikem své doby. Byl spojencem českého krále Vladislava II. od kterého za svou věrnost obdržel výsady pro město Fryštát. Kníže byl také slezským zemským hejtmanem, tedy nejvyšším zástupcem českých králů ve Slezsku. Roku 1477 obě knížectví opět spojil v jedno a sídlo přesunul do Těšína. Na přelomu 15. a 16. století byl prostředníkem mezi českým králem Vladislavem II. a polským králem Zikmundem I.. Roku 1511 hrad postihl požár, který zasáhl i celé město. Mezi léty 1515 - 1530 proto hrad prochází renesanční opravou. Obě zámecké budovy se spojují v jeden celek a na místě bývalé proluky vzniká renesanční mázhaus s východem do zahrady a v patře reprezentativní sál. Ke kostelu je přistavena 56 metrů vysoká věž a severní opevnění je zbouráno. Vzniká tak komfortní sídlo otevřené k městu.\n\nKníže Kazimír II. měl dva syny, ale oba zemřeli mladí. Syn Václav II. byl ženat a v době kdy zemřel, byla jeho žena těhotná a tak se Kazimírova pozornost obrátila na roku 1524 narozeného vnuka Václava III. Adama. Kníže Kazimír byl již stár a proto ještě před svou smrtí toužil své knížectví zabezpečit. Za tímto účelem svého jednoletého vnuka Václava dal na Fryštátském hradě zasnoubit se stejně starou Marií, dcerou Jana IV. z Pernštejna. Ten se po Kazimírově smrti stal regentem těšínského knížectví a jeho sídlo opět přesunul na Fryštátský hrad, který se vyznačoval komfortem, jež se alespoň zčásti podobal luxusním pernštejnským sídlům. V roce 1543 vybral zemský hejtman Jan Sedlnický z Choltic Fryštátský hrad k ubytování rakouské vévodkyně a budoucí polské královny Alžběty Habsburské, na její cestě do Krakova, kam jela na svou svatební hostinu. Doprovázel jí průvod čítající 1500 jezdců na koních, což dosvědčuje rozlehlost Fryštátského hradu. Roku 1552 na nějaký čas přesunul celý knížecí dvůr i kníže Václav III. Adam s kněžnou Marií z Pernštejna a v roce 1567 zde měla svou předsvatební hostinu i Kateřina Sidonie Sasko-Lauenburská, druhá žena knížete Václava III. Adama. V roce 1583 český král a římský císař Rudolf II. Habsburský osobně pomohl vyřešit spor, který mezi sebou měli zástupci těšínských stavů s těšínskou kněžnou Kateřinou Sidonií. Dějištěm tohoto sporu se stal Fryštátský hrad. Mezi léty 1515 a 1530 byla na hradě ke kostelu přistavěna 56 m vysoká věž, jež je dodnes jeho hlavní dominantou.\n\nSyn knížete Václava III. Adama, Fridrich Kazimír Fryštátský, v roce 1563 opět rozdělil těšínské knížectví na dvě části a sám se ujal vlády nad jeho fryštátskou částí se sídlem na Fryštátském hradě. Tato část knížectví se rozprostírala od města Frýdku (Frýdek-Místek) až po město Bílsko (Bielsko-Biala). Začátkem roku 1564 si na hrad přivedl svou novomanželku, kněžnu Kateřinu, dceru Fridricha III. Lehnického, se kterou založil vlastní, fryštátskou rodovou větev. Kníže Fridrich Kazimír byl také jediným dědicem celého Těšínského knížectví, předpokládal tedy, že po smrti svého otce přesune natrvalo sídlo do Fryštátu, kde započal výstavbu zcela nového, renesančního zámku Ráj, který se měl stát jeho novým luxusním sídlem. Nikdy však do něj nepřesídlil. Roku 1566 se manželům narodila dcera Kateřina Fryštátská, ale její matka, kněžna Kateřina z Lehnice tři roky nato umírá. Roku 1571 umírá i dcera Kateřina a také kníže Fridrich Kazimír. Tímto tato rodová větev po svém osmiletém trvání vymřela. \n\nVýstavba nového zámku Ráj knížectví silně zadlužila. Jako léno českých králů Fryštátský hrad roku 1571 převzal český král a císař Maxmilián II. Habsburský, ale roku 1573 pro ho velké dluhy prodává vévodovi Václavu Cigánovi ze Slupska, který se na hradě usídlil a jeho potomci zde vytrvali až do roku 1637, kdy pro své protestantské náboženské vyznání museli Fryštát opustit. Tento rod hradní kostel rozšířili o tzv. Moravskou kapli, která sloužila nově příchozím protestantským obyvatelům, kteří nemluvili německy.\n\nNa severní straně od hradu se na přelomu 12. a 13. století začalo budovat nové město fryštátské, které se v listině z roku 1327 vyskytuje pod německým názvem Freistadt in Roy - česky Fryštát v Ráji. Ve skutečnosti jde o přeložení starého Fryštátu, které se nacházelo na břehu řeky Olše, kde často trpělo povodněmi. Dnes je to obec Staré Město.\n\nHistorie města Fryštát, latinsky Freystadium Orientale, sahá až do doby pádu Velkomoravské říše, kdy uvolněné slezské území začali osídlovat germánští Slezané, mluvící německým dialektem, tzv. Slezštinou, jazykem, který se zde udržel až do roku 1945, kdy byl plně nahrazen češtinou. Germánská osada neznámého jména se rychle rozvinula v prvořadé slezské obchodní středisko na obchodní stezce z Uher do Slezska a Pobaltí. Za vlády polského krále Lamberta II. (1024 - 1032) osada obdržela městská práva podle německého vzoru a dostala nový název Freystadium Orientale, česky Východní Fryštát. Název Fryštát se do češtiny překládá z německého Freistadt jako \"město volného obchodu, nebo svobodné město\". Roku 1282 vládu nad územím Opolského, následně Ratibořského knížectví převzal Piastovský kníže Měšek III. Opolský, po roce 1290 známý jako Měšek I. Těšínsko-Osvětímský, který město přesunul na vyvýšené místo, aby jej ochránil před častými povodněmi a postavil zde hrad jako první stavbu nového města. Fryštát až do roku 1571 plnil úlohu obchodního a rezidenčního města Piastovců, následně, a až do roku 1945, byl sídlem slezské aristokracie. Roku 1850 se stal sídlem okresního hejtmanství a soudu. Mezi léty 1938 až 1945 byl Fryštát spojen s okolními obcemi pod názvem Karwin - Freistadt a stal se součástí Německé říše. Od roku 1949 město nese název Karviná a je historickým centrem a také městskou a lázeňskou památkovou zónou města Karviné.\n\nRoku 1637 koupil hrad s celým panstvím český, přísně katolický šlechtic, Karel Zdeněk Žampach z Potštejna, který zde sice nesídlil, ale způsobil rozdělení hradu na dvě části: Východní část s knížecím zámkem a západní část s kostelem a dvorem, který v době vyvrcholení náboženské protireformace, přidělil katolické církvi. Obě části hradu se začaly vyvíjet samostatně a navíc ze severní strany hrad splynul s městem. \nRoku 1791 bývalý hrad, nyní již jen zámek, koupil významný aristokratický rod Larisch-Mönnichů, který zámek rozšířil o Lottyhaus a dal zámku klasicistní, empírovou fasádu. Roku 1821 byla na úpatí kostela vybudována jejich rodová hrobka, kde spočívají zakladatelé tohoto rodu a také i jiní jeho příslušníci. Larisch-Mönnichové v roce 1804 v založili v podzámčí rozsáhlý krajinářský park v anglickém stylu, ve kterém se konaly slavné parforsní hony pro pobavení nejvyšší aristokratické vrstvy. Těchto honů se mimo jiné zúčastnili např.: Rudolf Habsburský, Ferdinand d'Este, císař František Josef, německý císař Vilém II. nebo bulharský car Ferdinand I. \n\n6. července 1930 v rámci svého celorepublikového turné, knížecí zámek navštívil i první československý president T. G. Masaryk. Na základě Benešových dekretů, byl roku 1945 zámek Larisch-Mönnichům s veškerým jejich průmyslovým majetkem zabaven.\n\nMezi léty 2017–2019 byly prováděny historické výzkumy, popsané v publikaci \"\", které měly odhalit gotickou podobu knížecího zámku Fryštát, protože se žádné jeho vyobrazení nedochovalo. K celému hradu existoval jen stručný a z historického hlediska ne zcela přesný popis historika Dr. Julia Bayera, žijícího v polovině 19. století. Výsledkem těchto výzkumů bylo sice jen pravděpodobné odhalení gotické podoby knížecího zámku, ale zato se díky těmto výzkumům zcela nečekaně našly důkazy, které svědčí o dosavadní existenci středověkého Piastovského hradu Fryštát. Protože byl v 17. století rozdělen na dvě samostatné části, které se dále samostatně rozvíjely, byl hrad jako celek zachován v dokonalém stavu. Byly odhaleny dochované gotické zámecké sklepy a základy a jeho goticko - renesanční nad-podlažní prostory nejpozději z doby první poloviny 15. století. Také dřívější hradní dvůr odhalil svou gotickou minulost a podobně kostel Povýšení svatého Kříže potvrzuje svou dřívější i dosavadní spojitost s původním hradem.\n\nProf. Peter vzpomíná ve svých \"Rozmanitostech\" (Niscelles) ohledně zániku Starého Fryštátu, že totiž ke zničení starého města podle lidového podání nedošlo následkem požáru, nýbrž následkem rozhořčeného boje mezi majitelem tohoto místa, který tu obýval silně opevněný hrad a mezi králem z daleké země, který sem přitáhl s velkým vojskem, aby žádal vydání své manželky, která se utekla pod ochranu hradu. Pahorek mezi Starým městem a Oplížím (aut. uvádí německý název místa \"Opplisch\") ukrývá prý pozůstatky bojovníků, padlých v ničivém boji, místo, na němž se nalézá nynější staroměstská škola ukrývá pak kosti poraženého majitele hradu.\n\nKrálem zdaleka je kníže Měšek a onou královnou je jeho žena, která byla nám neznámou prinzecnou. Kníže po výše uvedené události dává na novém místě postavit hrad a přesouvá zde i město. O dva roky později se manželům rodí dcera Viola, která se roku 1305 stává českou královnou Alžbětou Přemyslovskou.\n\nK založení hradu se váže i tato pověst:\n\nPřed dávnými časy procházel kníže se svou družinou slezskou zemí až přišel do Fryštátu a spočinul tady. Tehdy ještě Fryštát stál na břehu řeky Olše. Tu ke knížeti přilétla orlice a pobídla ho, aby ji následoval. A tak šel a došel až na nedaleký pahorek, kde stála vzrostlá lípa a orlice si před očima knížete stavěla v její koruně hnízdo. Vždy odlétla a vzápětí přilétla zpět s novou větvičkou v pařátech. Knížete zajímalo odkud si orlice větvičky přináší a tak ji sledoval. A došel zpátky do Fryštátu k řece Olši a viděl, jak orlice sbírá větvičky právě odsud, ze svého dosavadního hnízda, které přenáší na nové místo. Takto přelétávala tak dlouho dokud kníže viděl, že orlice celé své staré hnízdo přenesla větvičku po větvičce na nové místo. Tu kníže pochopil, že musí na nové místo přesunout celé město Fryštát. A tak ihned vydal pokyn k tomu, aby se na nedalekém pahorku, kde rostla vzrostlá lípa, postavil knížecí hrad a měšťané, aby si tam postavili své nové domy. Jakmile byl hrad a domy postavené, přišla velká povodeň a starý Fryštát byl zaplaven. Tak kníže poznal, že mu orlice dobře poradila. Každý rok se na fryštátskou lípu orlice vracela a vyváděla ve svém hnízdě mláďata. A protože si měšťané postavili své nové domy okolo lípy, vzniklo tak i první fryštátské náměstí. Jednoho dne však město zachvátil požár a fryštátská lípa shořela. Od té doby se ve městě už orlice neukázala, ale traduje se, že znovu přiletí až na stejném místě vyroste nová lípa. A tak od těch dob je v městském znaku orlice a lipový list, aby měšťané nezapomněli, jak je orlice zachránila před silnou povodní.\n\n\n"}
{"id": "1487288", "url": "https://cs.wikipedia.org/wiki?curid=1487288", "title": "Vilejš stvolnatý", "text": "Vilejš stvolnatý\n\nVilejš stvolnatý (\"Lepas anatifera\") je druh pelagického korýše. Obývá teplá moře po celém světě, díky Severoatlantskému proudu se může dostat k severnímu pobřeží Evropy a byl zastižen až na Špicberkách. Vytváří početné kolonie, žijící přisedle na skalách, trupech lodí, plovoucích kmenech nebo na tělech želv a velryb. Živí se filtrováním planktonu.\n\nJe hermafrodit, pohlavní dospělosti dosahuje okolo délky 2,5 cm. Tělo se skládá z části zvané \"capitulum\", kryté pěti bílými vápenitými destičkami, a dlouhého stvolu (\"pedunculus\"), který může měřit až 80 cm.\n\nMaso vilejšů patří ke specialitám španělské kuchyně, vzhledem k náročnosti sběru je však špatně dostupné a kvůli vysoké ceně (kilogram stojí 200 až 500 euro) patří ke svátečním jídlům.\n\nAnglický název \"gooseneck barnacles\" pochází ze středověké legendy, podle níž byli vilejši považováni pro svůj tvar připomínající husí krk za mláďata bernešky bělolící, která hnízdí v Arktidě a Angličané proto znali jen dospělé jedince. Husy byly proto uznávány za postní pokrm, protože se věřilo, že se rodí samovolně z hnijícího dřeva.\n\n"}
{"id": "1487292", "url": "https://cs.wikipedia.org/wiki?curid=1487292", "title": "Oliver Sykes", "text": "Oliver Sykes\n\nOliver \"Oli\" Scott Sykes (* 20. listopadu 1986 Ashford) je britský hudebník, zpěvák, skladatel, podnikatel a návrhář oblečení, nejznámější ovšem jako hlavní zpěvák rockové kapely Bring Me the Horizon. Založil také společnost Drop Dead Clothing a vytvořil grafický román Raised by Raptors s Benem Ashton-Bellem.\n\nOliver Sykes se narodil 20. listopadu 1986 v Ashfordu (Kent, Anglie). Jako dítě se přestěhoval s rodiči Ianem a Carol Sykes do Austrálie, kde pobývali okolo 6 let. Když bylo Oliverovi zhruba 8 let, vrátila se rodina do Stockbridge v Sheffieldu (jižní Yorkshire, Spojené království), kde později Oliver vystudoval i střední školu. Následovala studia na vysoké škole v Barnsley.\n\nPoté, co v roce 2014 obdržel cenu Album of the Year na Alternative Press Music Awards, odhalil historii své závislosti na drogách. Když se obrátil na dav, řekl: „Moje skupina mě chtěla zabít, moji rodiče mě chtěli zabít, můj bratr mě chtěl zabít,“ a také přiznal: „Měl jsem měsíc na rehabilitaci a vy jste mi posílali zprávy a emaily. Díky podpoře rodiny, kapely a vás jsem to dokázal. Když jsem se vrátil z rehabilitace, už jsem nechtěl křičet, chtěl jsem zpívat.\n\nDne 12. července 2015 se v Itálii v Toskánsku oženil s modelkou a tatérkou Hannou Pixie Snowdon. V roce 2016 oznámil, že žijí odděleně.\n\nDne 22. července 2017 se znovu oženil s brazilskou modelkou Alissou Salls.\n\nV roce 2018 otevřel svoji veganskou restauraci v Sheffieldu pojmenovanou Church - Temple of Fun.\n\nV roce 2004 založil skupinu Bring Me the Horizon, jejíž popularita narostla velmi rychle. Název skupiny je odvozen z filmu Piráti z Karibiku, kde Jack Sparrow řekl: „Now, Bring me that Horizon“ (česky Přineste mi kompas). Kapela v roce 2006 vydala své debutové album \"Count Your Blessings\", jejich druhé album \"Suicide Season\" vyšlo 29. září 2008, třetí \"There Is a Hell, Believe Me I've Seen I, There's a Heaven, Let's Keep It a Secret\" dne 4. října 2010, čtvrté \"Sempiternal\" 1. dubna 2013. Poté se kapela rozrostla o nového člena, Jordana Fishe a Oliver začal kromě hlavního vokálu hrát na doprovodnou kytaru. Dne 11. září 2015 vyšlo páté studiové album \"That's the Spirit\" a šesté \"Amo\" 25. ledna 2019.\n"}
{"id": "1487293", "url": "https://cs.wikipedia.org/wiki?curid=1487293", "title": "Kanárský podenco", "text": "Kanárský podenco\n\nKanárského podenca, někdy též Kanárského chrta přivezli zhruba před 400 lety féničtí, řečtí a egyptští obchodníci na Kanárské ostrovy. Kanárský podenco je potomkem starověkých psů žijících v Egyptě. Mezi jeho blízké příbuzné řadíme ibizského chrta a portugalského podenca.\n\nNa Kanárských ostrovech odkud pochází, je znán pod názvem Podenco Canario. Vyskytuje se na všech ostrovech, hlavně na Gran Canarii a Tenerife. Je jedno z nejstarších plemen na světě, to dokazují nálezy mnoha vyobrazení na rytinách, sochách, basreliéfů v hrobkách faraónů. Plemeno je zřejmě staré víc než 7000 let. Je používán především k lovu drobné zvěře. Zvláštností tohoto plemene je, že byť je nazýván chrtem, neloví pouze zrakem, ale i čichem a sluchem. Standard plemene vznikl v roce 1987. V České republice se kanárský podenco vyskytuje jen vzácně.\n\nKanárského chrta řadíme do skupiny FCI 5: Špicové a primitivní plemena, sekce FCI 7: – Lovečtí psi primitivního typu (bez zkoušky z výkonu). Je velmi podobný Ibizskému podencu.\nPéče o srst je nenáročná. Kanárský chrt je chytrý, bystrý a dobře reaguje na intonaci hlasu, není zde zapotřebí tvrdý přístup. Pro začátek je dobré zvládnout povel „ke mně!\", protože jakmile spatří králíka nebo jinou kořist, je obtížné jej zavolat zpět. Je přizpůsobivý a má-li dostatek pohybu, je možné jej chovat i v bytě. Je ideální plemeno pro coursing. Podenco je velmi aktivní pes, který rád běhá a proto se hodí pro různé psí sporty.\n\nJe to odvážný, chladnokrevný, aktivní a temperamentní. Impozantní, ale ne agresivní. Oddán za každou cenu svému pánovi.Je užíván hlavně pro lov králíků, a je k tomu výborně přizpůsoben. Dobře snáší vysoké teploty a je schopen lovit od rána do noci. Díky výbornému čichu a sluchu může snadno nalézt králíky i v tom nejobtížnějším terénu. Je to především stopař, který neštěká a to ani v průběhu stopování kořisti. Je také užíván při lovu s fretkou, což je způsob lovu povolený na Kanárských ostrovech. \n\n"}
{"id": "1487300", "url": "https://cs.wikipedia.org/wiki?curid=1487300", "title": "Ivan Reimann", "text": "Ivan Reimann\n\nIvan Reimann (* 1. června 1957 Praha) je německý architekt českého původu.\n\nNarodil se v rodině historika Michala Reimana. Od roku 1976 studoval architekturu na ČVUT. Ze studia byl v roce 1980 vyloučen. Emigroval do Německa, kde studoval na Technické univerzitě v Západním Berlíně. Studia ukončil v roce 1985. Krátce pracoval v projekřní kanceláři Josefa Paula Kleihuese. Pokračoval ve studiu na Architectural Association School of Architecture v Londýně v letech 1986-1987. V roce 1987 založil se spolužáky Thomasem Müllerem a Anrdeasem Scholzem projekční kancelář Müller - Reimann - Scholz Architekten. Od roku 1994 je společníkem architektonického ateliéru Müller - Reimann Architekten.\n\nV letech 1989–1994 byl asistentem profesora Jörn-Petera Schmidt-Thomsena na Technické univerzitě v Berlíně.\n\nOd roku 1999 je profesorem architektury na Technické univerzitě v Drážďanech.\n\n"}
{"id": "1487302", "url": "https://cs.wikipedia.org/wiki?curid=1487302", "title": "Jean Sainte-Fare Garnot", "text": "Jean Sainte-Fare Garnot\n\nJean Sainte-Fare Garnot (26. července 1908 Paříž − 20. června 1963) byl francouzský egyptolog. Mezi lety 1953 a 1959 působil jako ředitel institutu Français d'archéologie orientale. Nadále byl profesorem na Sorbonně, ředitelem vysoké školy École pratique des hautes études, prezidentem Francouzské egyptologické společnosti a korespondentem Académie des Inscriptions et Belles-Lettres.\n"}
{"id": "1487308", "url": "https://cs.wikipedia.org/wiki?curid=1487308", "title": "Malorský ovčák", "text": "Malorský ovčák\n\nMalorský ovčák byl vyšlechtěn na Baleárských ostrovech v 18. století postupným křížením různých pasteveckých psů se psy, kteří byli schopni pracovat v náročném podnebí. Jeho původní využití bylo hlídání domu a majetku, a k tomu se využívá i dnes.\n\nJde o středně velkého až středně velkého psa, robustní postavy. Vyskytuje se ve dvou variantách s krátkou nebo dlouhou srstí. Výška v kohoutku je u psů 66–73 cm a u fen 62–68 cm. Hmotnost se pohybuje kolem 40 kg.\n\nNení to plemeno určeno pro začátečníky, majitel musí mít u psa autoritu a důslednost. Nepatří do rukou nezkušených chovatelů a lidí, kterým chybí schopnost pochopit jeho počínání. Včasná socializace je nezbytná. Je typickým psem jednoho pána, ale k ostatním členům rodiny se chová přátelsky. Pes se projevuje velmi teritoriálně a má silné ochranářské sklony, které vedou k tvrdé obraně majitele v případě ohrožení. Malorský ovčák vyžaduje dlouhé procházky, a jelikož je velmi aktivní a temperamentní, proto se hodí na různé psí sporty. K výcviku obrany se příliš nehodí, mohla by se u něho rozvíjet agresivita.\n\nMalorský ovčák patří do skupiny 1: Ovčáčtí a honáčtí psi, sekce 1: Ovčáčtí psi. Plemeno bylo uznáno 26. května 1982.\n\n"}
{"id": "1487312", "url": "https://cs.wikipedia.org/wiki?curid=1487312", "title": "Karel Bulíř (lékař, 1868)", "text": "Karel Bulíř (lékař, 1868)\n\nKarel Bulíř (7. srpna 1868 Praha – 22. dubna 1939 tamtéž) byl český lékař a popularizátor zdravotnických poznatků. Působil v Chorvatsku, v Heřmanově Městci a v letech 1903–1932 jako okresní lékař v Praze. Založil a redigoval stavovský časopis \"Zájmy lékařské\" (1907–1916), byl členem redakční rady \"Zdraví lidu\" (1908), v týdeníku \"Národní obzor\" vedl rubriku „Lékařská hlídka“. Přispíval i do dalších periodik. Vydal několik popularizačních spisů o zdraví (např. \"Souchotiny\" a \"Lidový slovník zdravotní\") a řadu dalších přeložil z němčiny, srbštiny a francouzštiny.\n\nNarodil se 7. srpna 1868 v Praze v domě čp. 321-II jako syn veřejně činného učitele Karla Bulíře (1840-1917) a jeho manželky Antonie. Studoval na českém reálném gymnáziu v Praze a později na české lékařské fakultě. 19. února 1894 ho profesor Ivan Horbaczewski promoval na doktora mediciny.\n\nPůsobil nejprve jako obvodní lékař v Chorvatsku (obec Plaški). Roku 1899 získal místo obvodního lékaře v Heřmanově Městci. 3. listopadu 1903 ho pražská městská rada jmenovala městským okresním lékařem, společně s MUDr. Jiřím Turinským.\n\nV rámci své funkce například prováděl očkování proti neštovicím, pomáhal zraněným, těžce nemocným, duševně postiženým a sociálním případům, byl volán k sebevraždám a náhlým úmrtím. K jeho pacientům ale občas patřily i významné osobnosti — například roku 1915 ošetřoval herečku Laudovou, která se zranila během představení, a v roce 1931 spisovatele Antala Staška. V prosinci 1918 byl jedním z lékařů, kteří drželi zdravotní službu během slavnostního uvítání T. G. Masaryka při příjezdu z exilu.\n\nByl také veřejně činný. V březnu 1907, v přípravě na volby do Říšské rady, založil a v následujících letech redigoval \"Zájmy lékařské\", měsíčník věnovaný stavovským otázkám a úpravě sociálních poměrů českých lékařů. V úvodníku prvního čísla vyjmenoval některé problémy, které tehdy lékaře tížily: netečnost české veřejnosti k lékařům, penzijní otázky, organizace školní zdravotní péče, nesplacené pohledávky, vztah lékařů k nemocenským pokladnám, dělba práce mezi praktickými a odbornými lékaři, bezplatné léčení na univerzitních klinikách, nedostatky některých zákonů a úředních postupů a nakonec utiskování lékařů pod různými pláštíky pseudohumanity. Časopis vycházel pod Bulířovým vedením do konce roku 1916, pak bylo jeho vydávání přerušeno a už neobnoveno.\n\nV září 1907 kandidoval jako náhradník do české sekce Lékařské komory pro království České. Roku 1917 byl zvolen do výboru ochranného sboru. V letech 1925 a 1926 (a zřejmě i jindy) byl zvolen jako náhradník do dozorčí rady nakladatelského družstva Máj. Roku 1915 vložil 500 korun na válečnou půjčku.\n\nVedle toho se průběžně věnoval popularizaci zdravotních poznatků. Například roku 1909 pořádal hygienický kurs pro učitelky mateřských škol, matky a soukromé vychovatelky. Především ale publikoval články, knihy a překlady, v nichž přibližoval zdravotnické poznatky široké veřejnosti. Více viz sekci Dílo.\n\nRoku 1932 odešel na vlastní žádost na zasloužený odpočinek.\n\nZemřel 22. dubna 1939 v Praze po krátké nemoci. Pohřben byl o tři dny později na Olšanech do rodinné hrobky. Byl vzpomínán jako lékař — lidumil, který obětavě sloužil svému povolání.\n\nMUDr. Karel Bulíř se soustředil na popularizaci zdravotnických poznatků prostřednictvím původních knih, článků a překladů. Knižně vyšly např.:\n\n\n\n\nBulíř založil a redigoval \"Zájmy lékařské\" (1907-1916, viz výše). Byl také členem redakční rady měsíčníku \"Zdraví lidu\" v jeho prvním ročníku (1907-1908); tento časopis pod vedením Duchoslava Panýrka informoval širší kruhy o pokrocích v medicině a boji proti alkoholismu, tuberkulóze, pohlavním chorobám a fušerství, se zvláštním důrazem na zdraví mládeže. Od roku 1906 byl spolupracovníkem týdeníku \"Národní obzor\", kde se zaměřil na zdravotnictví a kosmetiku a vedl rubriku „Lékařská hlídka“.\n\nVedle toho byl autorem řady popularizačních článků v jiných periodicích, např.:\n\n\n"}
{"id": "1487316", "url": "https://cs.wikipedia.org/wiki?curid=1487316", "title": "Balatonudvari", "text": "Balatonudvari\n\nBalatonudvari je vesnice a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 7 km jihozápadně od Balatonfüredu. V roce 2015 zde žilo 301 obyvatel, z nichž jsou 83,6 % Maďaři, 2,1 % Němci a 0,3 % Rumuni.\n\nSousedními vesnicemi jsou Balatonakali, Örvényes a Vászoly.\n"}
{"id": "1487317", "url": "https://cs.wikipedia.org/wiki?curid=1487317", "title": "Embraer EMB 312 Tucano", "text": "Embraer EMB 312 Tucano\n\nEmbraer EMB-312 Tucano je turbovrtulový cvičný a lehký bojový letoun vyvinutý brazilskou společností Embraer. Byl to první cvičný letoun od počátku vyvíjený pro turbovrtulový pohon a zároveň první vrtulový cvičný letoun vybavený vystřelovacími sedadly. Slouží pro základní letecký výcvik a vedení protipovstaleckého boje (COIN). Do služby byl zaveden roku 1983. Tucano byl první velký komerční úspěch firmy Embraer. Té se jej podařilo prodat do celé řady zemí, včetně Velké Británie a Francie. Jeho dalším vývojem později vznikl vylepšený typ Embraer EMB-314 Super Tucano.\n\nVývoj letounu byl zahájen roku 1978 na základě specifikací brazilského letectva. V prosinci 1978 byly objednány dva prototypy. První let prototypu se uskutečnil v 16. srpna 1980. Další následovaly v prosinci 1980 a srpnu 1982. Brazilské letectvo letouny přijalo do služby v září 1983. Cvičné stroje byly označeny T-27 a bojové A-27. Ve službě nahradily americké Cessny T-37.\n\nV březnu 1985 si letouny Tucano, upravené podle britských požadavků, vybralo britské královské letectvo jako náhradu cvičných letounů BAC Jet Provost. Britská verze Tucano T.Mk.1 měla britské vybavení, zesílenou konstrukci a silnější motor Garrett TPE331-12B se čtyřlistou vrtulí. Byla licenčně vyráběna společností Short Brothers a dále exportována do Keni a Kuvajtu.\n\nRoku 1991 Embraer představil výkonnější verzi EMB-312H se zesíleným prodlouženým trupem a výkonnějším motorem PT-6A-68 (1250 hp). Měl také větší nosnost zbraní a vylepšené senzory. Vývoj této verze financovala společnost Northrop Grumman za účelem účasti v soutěži na cvičný letoun USAF \"Joint Primary Aircraft Training System\" (JPATS). V ní nakonec zvítězil typ Beechcraft T-6 Texan II. EMB-312H se stal základem pro novou generaci letounu Embraer EMB-314 Super Tucano.\n\nJde o dvoumístný jednomotorový dolnoplošník. Pilotní kabina má tandemové uspořádání. Posádka sedí na vystřelovacích sedadlech Martin-Baker. Kokpit je vybaven průhledovými displeji HUD. Turbovrtulový motor PT6A-25C o výkonu 560 kW pohání třílistou vrtuli. Stroj může nést výzbroj na čtyřech podkřídelních závěsnících. Jde o pouzdra s kulomety, raketnice pro 70mm neřízené střely, přídavné nádrže, nebo klasické pumy (Mk.81 a Mk.82).\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1487319", "url": "https://cs.wikipedia.org/wiki?curid=1487319", "title": "Erieye", "text": "Erieye\n\nErieye je vzdušný systém včasné výstrahy a řízení vyvinutý v 80.-90. letech 20. století švédskou společností Ericsson. Jádrem systému je radiolokátor PS890 Erieye, kategorie AESA, s pevnou anténou s bočním vyzařováním. Ten lze umístit na mnohem menší letouny, než bylo do té doby obvyklé (viz americký E-3 Sentry). Systém dosáhl nemalého prodejního úspěchu. Uživatelem systému Erieye jsou Brazílie, Mexiko, Pákistán, Řecko, Saúdská Arábie, Spojené arabské emiráty, Švédsko a Thajsko. Šlo o celkem 23 systémů umístěných na různé letecké platformy: Saab 340, Saab 2000 a Embraer ERJ 145 (R-99).\n\nRoku 2015 Saab zíkal první zakázku na modernizovaný systém GlobalEye kombinující upravený bizjet Bombardier Global 6000 s vylepšeným radarem Erieye ER, vyhledávacím radarem Leonardo SeaSpray 7500E a průzkumný a zaměřovací systém Star Safire 380HD. Tři systémy GlobalEye objednaly Spojené arabské emiráty.\n\nVývoj systému Erieye byl zahájen roku 1985. Cílem bylo získat systém včasné výstrahy a řízení pro sledování členitého švédského terénu a pobřeží, který by bylo možné instalovat na letouny menších kategorií. Systém se ve své době vyznačoval několika unikátními řešeními. Například na na horní straně letounu pevně uchycený radar PS890 s bočním vyřazováním měl koncepci AESA s aktivním elektronickým vychylováním paprsku. Na palubě zároveň nebyli operátoři, neboť byla data přeposílána na zem pomocí výkonného datalinku. Systém byl nejprve testován na letounu Fairchild Swearingen Tp 88 Metro. První zkušební let letounu Saab 340 se systémem Erieye proběhl 1. července 1994. Následně byl systém integrován také do letounů Embraer ERJ 145 a Saab 2000.\n\nRoku 2015 Saab získal zakázku od SAE na vývoj vylepšeného systému Swing Role Surveillance System (SRSS), označovaného společností Saab jako GlobalEye. Systém je umístěn na velký bizjet Bombardier Global 6000. Základní konfigurace je vybavena vylepšeným radarem Erieye ER (Extended Range) s dosahem až 650 km, sloužícím například pro vyhledávání vzdušných a hladinových cílů, nebo střel s plochou dráhou letu. Na palubě může být až sedm pracovišť operátorů s 30palcovými displeji a malým odpočinkovým salónkem. Do letounu lze integrovat další senzory, které výrazně rozšíří jeho schopnosti. Pod trup lze umístit AESA radar Leonardo SeaSpray 7500E s dosahem 590 km. Další možností je instalace elektrooptického průzkumného a zaměřovacího systému Star Safire 380HD. Ten je vybaven denní a noční kamerou a lesovým značkovačem/ozařovačem.\n\nSlavnostní první roll-out letounu vybaveného systémem GlobalEye proběhl 23. února 2018 v továrně Saab v Linköpingu. SAE roku 2017 objednaly tři tyto letouny.\n\n\n\n\n\n\n\n\n"}
{"id": "1487320", "url": "https://cs.wikipedia.org/wiki?curid=1487320", "title": "Helwan HA-300", "text": "Helwan HA-300\n\nHelwan HA-300 byl egyptský proudový stíhací letoun vyvíjený za pomoci zahraničních odborníků v 60. letech 20. století. Celkem byly postaveny tři prototypy. Roku 1969 byl vývojový program ukončen.\n\nVývoj lehkého stíhacího letounu HA-300P byl zahájen roku 1951 španělskou společností Hispano Aviación. Vývojové práce vedl známý německý konstruktér Willy Messerschmitt, který po druhé světové válce nesměl pracovat v Německu a ve společnosti Hispano našel své nové působiště. Navrhl malý jednomístný jednomotorový nadzvukový proudový letoun s křídlem delta. Jeho dřevěný model byl testován ve vleku za bombardérem CASA 2.111. Do vývojového programu se v jeho průběhu zapojil Egypt, který v té době usiloval o rozvoj svého leteckého průmyslu. Roku 1960 se naopak kvůli vysokým nákladům stáhlo Španělsko, takže egyptská vláda projekt odkoupila a Messerschmittův tým se přesunul do Egypta. HA-300 byl tehdy ještě na papíře.\n\nVývojové práce probíhaly v Závodu č. 36 (součást EGAO – \"Egyptian General Aero Organization\") na káhirské letecké základně Helwan. První prototyp poháněný britským motorem Bristol Orpheus 703-S-10 poprvé vzlétl 7. března 1964 a druhý prototyp se stejným motorem jej následoval 22. července 1965. Třetí prototyp měl dostat výkonnější motor Orpheus BOr.12 s přídavným spalováním, se kterým měl dosahovat až rychlosti Mach 2. Vývoj tohoto motoru však britská společnost zrušila a Egypt za něj neměl adekvátní náhradu, a proto se rozhodl vyvinout vlastní proudový motor E-300 (s tahem 33,3 kN). Vývojové práce vedl rakouský inženýr Ferdinand Brandner (mimo jiné tvůrce druhoválečného motoru Junkers Jumo 222). Vývoj motoru od roku 1964 spolufinancovala Indie, která jej plánovala využít ve vlastním letounu HAL HF-24 Marut, vyvíjeným Kurtem Tankem. Jeho použití v HA-300 si však vyžádalo řadu úprav konstrukce, čímž se už tak nákladný vývoj letounu dále protahoval a prodražoval.\n\nRoku 1967 následovala egyptská porážka v šestidenní válce a tlak na zrušení projektu ze strany Sovětského svazu. Roku 1969 Egypt vývoj HA-300 zrušil kvůli velkým nákladům a možnosti získat výkonné bojové letouny ze zemí východního bloku. Stalo se tak ještě před startem třetího prototypu, který v listopadu 1969 zahájil pojížděcí zkoušky. Němečtí odborníci Egypt opustili.\n\nJednalo se o jednomístný středoplošník s  křídlem delta. Plánovanou výzbroj tvořily dva 30mm kanóny Hispano a čtyři podkřídelní závěsníky pro řízené střely.\n\n\n"}
{"id": "1487322", "url": "https://cs.wikipedia.org/wiki?curid=1487322", "title": "Grand Prix Bahrajnu 2019", "text": "Grand Prix Bahrajnu 2019\n\nGrand Prix Bahrajnu 2019 (oficiálně Formula 1 2019 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 31. března 2019. Závod byl druhým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n\n!colspan=4|Zdroj:\n"}
{"id": "1487323", "url": "https://cs.wikipedia.org/wiki?curid=1487323", "title": "Dům U Netopýra", "text": "Dům U Netopýra\n\nDům U Netopýra (čp. 75) je středověký právovárečný měšťanský dům na Mírovém náměstí (dříve Tržní) na Starém Městě v Kadani.\n\nDům U Netopýra je původně středověký právovárečný dům, který byl vystavěn na hlavním kadaňském náměstí již někdy na počátku 14. století. Jako řada dalších staveb na kadaňském Starém Městě byl v průběhu dějin mnohokrát poznamenán ničivými požáry, které zasáhly celé město například v letech 1362, 1746 nebo 1811.\n\nOd 19. století bylo v domě provozováno věhlasné cukrářství. Roku 1896 zde tuto živnost vedl cukrářský mistr Franz Roth, který byl společně se svou manželkou Annou zároveň i majitelem domu. Roku 1927 je pak v úředních materiálech Anna Roth zmiňována jako vdova a jediná majitelka. Cukrárna pravděpodobně zanikla a v roce 1936 je v domě vedena centrála Zemědělské záložny v Kadani, která měla svou pobočku také v Doupově.\nPo Druhé světové válce byl dům čp. 75 zkonfiskován československým státem, zemědělská záložna zanikla a v domě byla na nedlouhou dobu otevřena pobočka banky Slavie, vedená tehdy Františkem Klimešem. \n\nSoučasným majitelem domu U Netopýra je akademický malíř Herbert Kisza.\n\nNa fasádě domu čp. 75 je instalováno čtvercové pískovcové domovní znamení s reliéfem představujícím netopýra. Toto domovní znamení je dílem kadaňského sochaře a výtvarníka Herberta Kiszy, který právě v tomto svém domě otevřel roku 1991 galerii U Netopýra. Během rekonstrukce domu byla ve sklepě a mázhausu objevena početná kolonie netopýrů, a právě tato skutečnost se zřejmě stala inspirací pro vytvoření domovního znamení s motivem netopýra. Jakožto noční živočich je netopýr již od antiky atributem personifikované noci a zejména v dobách renesance se stal velmi oblíbeným symbolem s mnoha významy. \n\nPodle pověsti byl kdysi majitelem domu U Netopýra vážený kadaňský měšťan Simosanti, který v něm provozoval vinný šenk. Hlavním dodavatelem vína pro Simosantiho vinárnu byl tehdy jistý vinař Armin z Tušimic. Jednoho dne, když vezl Armin své sudy do Kadaně, potkal jej ďábel, který víno ze zlého rozmaru očaroval. Když chtěl druhý den měšťan Simosanti narazit sudy a stáčet víno, zhrozil se. Místo vína vylézali ze sudů hadi a ještěrky. Proto nechal Simosanti přivolat jednoho měšťana ze Špitálského předměstí, který prý ovládal čarodějná umění. Ten, když přišel, vyslovil nad očarovanými sudy tajemné zaklínadlo, čímž zrušil ďáblovu kletbu. V té chvíli vylézající havěť zmizela a ze sudů začalo téct vynikající víno.\n\n"}
{"id": "1487325", "url": "https://cs.wikipedia.org/wiki?curid=1487325", "title": "Dům čp. 335 (Štramberk)", "text": "Dům čp. 335 (Štramberk)\n\nDům čp. 335 stojí na ulici Zauličí ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 335 byl postaven na konci 18. století, je orientován štítovým průčelím do ulice. V šedesátých letech 20. století byl rekonstruován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je dvojdílná, kterou tvoří z jizba a síň. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. V podezdívce je sklepní prostor s vchodem ze štítové strany (z ulice). Štítové průčelí je dvouosé. Štít je lichoběžníkový svisle bedněný s laťováním, s jedním oknem, s polovalbou ve vrcholu a s podlomenicí v patě uličního štítu. Střecha je sedlová krytá šindelem. K zadní části roubenky je přistavena zděná část, do které je umístěn zleva vchod.\n\n\n"}
{"id": "1487326", "url": "https://cs.wikipedia.org/wiki?curid=1487326", "title": "Flor Velázquezová", "text": "Flor Velázquezová\n\nFlor Angela Velázquezová Artahonaová (* 2. května 1984 Maracaibo) je bývalá venezuelská zápasnice – judistka.\n\nS judem začínala pod vedením své matky Raquel na předměstí Maracaiba v San Franciscu. Vrcholově se připravovala pod vedením Carlose Díaze. Ve venezuelské reprezentaci se pohybovala od roku 2001 v pololehké váze do 52 kg. V roce 2004 se kvalifikovala na olympijské hry v Athénách, kde v takticky vedeném zápase s Britkou Georginou Singletonovou prohrála po dvou penalizacích na yuko. V roce 2008 startovala na svých druhých olympijských hrách v Pekingu a podobně jako před čtyřmi lety takticky nezvládla zápas úvodního kola se Severokorejkou An Kum-e. Od roku 2010 startovala v lehké váze do 57 kg, ve které se v roce 2012 na své třetí olympijské hry nekvalifikovala. Sportovní kariéru ukončila v roce 2014.\n\n\n"}
{"id": "1487328", "url": "https://cs.wikipedia.org/wiki?curid=1487328", "title": "Bingen am Rhein", "text": "Bingen am Rhein\n\nBingen am Rhein (česky též \"Bingen nad Rýnem\") je město ve spolkové zemi Porýní-Falc v Německu. Leží v zemském okrese Manz-Bingen, na břehu Rýna, 27 kilometrů západně od Mohuče. Žije zde asi 25 tisíc obyvatel.\n\nV místě současného města žili na přelomu letopočtu Galové, jejich osada se jmenovala Binge. V 1. století našeho letopočtu přišli do oblasti Římané, kteří přejmenovali sídlo na Bingium, postavili přes řeku Nahe dřevěný most a na předmostí vybudovali castrum. Po pádu Římské říše se oblast stala franským královským majetkem a v roce 983 ji císař Ota II. daroval mohučskému arcibiskupství. Ve druhé polovině 13. století byl nad městem postaven hrad Klopp, v samotném městě se pak nachází gotická bazilika svatého Martina. V letech 1792–1812 byl Bingen součástí departementu Mont-Tonnerre v rámci levobřežního území Rýna, který byl zabrán Francií. Poté ležel v Hesenském velkovévodství a od roku 1871 je součástí Německa.\n"}
{"id": "1487333", "url": "https://cs.wikipedia.org/wiki?curid=1487333", "title": "Örvényes", "text": "Örvényes\n\nÖrvényes (vyslovováno [ervéněš], ) je malá vesnička a letovisko v Maďarsku v župě Veszprém, spadající pod okres Balatonfüred. Nachází se u břehu Balatonu, asi 6 km jihozápadně od Balatonfüredu. V roce 2015 zde žilo 136 obyvatel, z nichž jsou 90,9 % Maďaři a 8,4 % Němci. Název doslovně znamená \"(místo), kde jsou mořské víry\".\n\nSousedními vesnicemi jsou Aszófő a Balatonudvari.\n"}
{"id": "1487334", "url": "https://cs.wikipedia.org/wiki?curid=1487334", "title": "Dům U Zlaté koruny (Kadaň)", "text": "Dům U Zlaté koruny (Kadaň)\n\nDům U Zlaté koruny (čp. 72) je původně gotický měšťanský právovárečný dům na Mírovém náměstí (dříve Tržní) na Starém Městě v Kadani.\n\nNárožní gotický dům U Zlaté koruny stojící na hlavním náměstí v Kadani vznikl již někdy na přelomu 13. a 14. století. Dům se nachází na rohu ulice Boženy Němcové (dříve Klášterní ulice) vedoucí k bývalému minoritskému klášteru sv. Michaela. V městských knihách je dům U Zlaté koruny poprvé zmiňován jako dům právovárečný roku 1574. Jeho majitelem byl tehdy měšťan Paul Florin z Lambsteinu (†1611). Po jeho smrti dům zdědil jeho syn Kaspar Florin a následně jeho vnučky Katharina a Rebeca. \n\nV roce 1631 dům vyhořel při velkém požáru města. Roku 1634 je jako jeho nový majitel uváděn Georg Franz Klippel a podle berní ruly z roku 1654 pak řezník Christoph Stirb, zřejmě manžel Kathariny Florinové. Jeho dalším držitelem byl obecní starší Tobias Lihl, který dům roku 1697 prodal Christianu Meltzerovi. Bylo to v době, kdy byla poprvé v domě zmíněna sladovna. Dům byl velmi poškozen požárem dne 16. března 1750, při němž vyhořelo šest měšťanských domů a minoritský klášter. V té době v domě kromě malého pivovaru fungovala i vinopalna. Roku 1771 koupil dům kadaňský syndik a prokurátor Johann Matthias Kintzl, který však krátce nato zemřel. Až do roku 1792 jej pak vlastnila vdova Johanna Wagnerová, která též organizovala jeho rekonstrukci po požáru z roku 1786. Po její smrti dům i s hostincem zdědily její děti, syn Theonest Kintzl a dcery Scholastika a Hermenegilda, v té době byl dům poprvé uváděn pod názvem U Zlaté koruny. Název se udržel po celé 19. století, kdy byl dům ve vlastnictví měšťanských rodin Hudlových, Horschitzových a Griesselových. V letech 1928 až 1939 patřil dům manželům Albertu a Anně Muserovým, a poté až do roku 1945 Antonu Knöshovi. Později se přesunul název hostince, \"„Koruna“\", na sousední dům čp. 73, ale název U Zlaté koruny zůstal domu původnímu.\n\nZlatá koruna je symbolem pozemské i božské svrchovanosti. Název domu U Zlaté koruny pochází až z konce 18. století, ale může odkazovat na důležitá církevně-politická jednání v Kadani roku 1534 (Kadaňský náboženský mír). Těch se zúčastnil i římský a český král Ferdinand Habsburský. Stávající domovní znamení nechala na dům v roce 2002 umístit rodina Holkových, která nyní dům vlastní, a která jej nechala též zrekonstruovat. Autorem domovního znamení je Herbert Kisza, kadaňský sochař, grafik a malíř.\n\nPodle pověsti má pojmenování domu U Zlaté koruny připomínat návštěvu římského a českého krále Ferdinanda I. Habsburského, který v roce 1534 jednal v Kadani s říšskými knížaty o náboženském míru mezi katolíky a luterány. V domě U Zlaté koruny měl bydlet věhlasný královský diplomat Siegmund von Herberstein, kterého v domě král Ferdinand jako svého rádce během jednání každý večer navštěvoval. V interiéru domu se zachovala renesanční malba říšské orlice z doby kolem roku 1550, která údajně na jednání o tzv. Kadaňském míru upomíná.\n\n"}
{"id": "1487335", "url": "https://cs.wikipedia.org/wiki?curid=1487335", "title": "Vlastimil Brlica", "text": "Vlastimil Brlica\n\nVlastimil Brlica (2. prosince 1928, Brodek u Přerova – 18. března 2019 Praha) byl československý atlet, běžec, který se věnoval středním a dlouhým tratím, především běhu na 3000 m překážek.\n\nOd konce 40. let startoval Sokol Olomouc, později za ATK Praha a Spartak Přerov. Byl pětinásobným mistrem Československa na trati 3000 m překážek. Celkem sedmkrát vylepšil národní rekord na této trati (od 9:03.6 v roce 1954 až na 8:42.2 v roce 1958). \n\nZúčastnil se evropského šampionátu v roce 1954, kde v běhu na 3000 m překážek doběhl na 7. místě. O čtyři roky později na evropském šampionátu v Stockholmu doběhl na této trati pátý. Reprezentoval celkem ve 22 mezistátních utkáních.\n\n"}
{"id": "1487336", "url": "https://cs.wikipedia.org/wiki?curid=1487336", "title": "Balatonrendes", "text": "Balatonrendes\n\nBalatonrendes (do roku 1934 Rendes, vyslovováno [balatonrendeš]) je malá vesnička a letovisko v Maďarsku v župě Veszprém, spadající pod okres Tapolca. Nachází se u břehu Balatonu, asi 14 km jihovýchodně od Tapolcy. V roce 2015 zde žilo 121 obyvatel, z nichž jsou 97,5 % Maďaři a 5,9 % Němci.\n\nSousedními vesnicemi jsou Ábrahámhegy a Révfülöp.\n"}
{"id": "1487338", "url": "https://cs.wikipedia.org/wiki?curid=1487338", "title": "Chacarita (Buenos Aires)", "text": "Chacarita (Buenos Aires)\n\nChacarita je městská čtvrť, část Buenos Aires, hlavního města Argentiny. Nachází se v severní části města a hraničí se čtvrtěmi Colegiales, Palermo, Villa Crespo, La Paternal a Villa Ortúzar. Na území o rozloze 3,1 km² žilo v roce 2001 asi 26 tisíc obyvatel. Jedná se o rezidenční čtvrť s řadovými nebo bytovými domy.\n\nÚzemí Chacarity bylo v 17. a 18. století tvořeno jezuitskými farmami (odtud název; \"chacarita\" je zdrobnělina starošpanělského \"chácara\", tj. farma), které dodávaly potraviny škole, kterou řád provozoval, i samotným jezuitům. Po zákazu činnosti řádu v roce 1767 připadly pozemky království.\n\nV roce 1871 zde byl po epidemii žluté zimnice otevřen nový hřbitov, který se posléze stal největším hřbitovem v Argentině.\n\nV Chacaritě sídlí fotbalový klub Chacarita Juniors.\n"}
{"id": "1487341", "url": "https://cs.wikipedia.org/wiki?curid=1487341", "title": "Zlatá stezka (sborník Prachatického muzea)", "text": "Zlatá stezka (sborník Prachatického muzea)\n\nZlatá stezka je vlastivědný a historický sborník vydávaný v Prachaticích od roku 1994 Prachatickým muzeem. Vychází jedenkrát ročně v nákladu 150 - 300 výtisků. Zaměřuje se na oblast Prachaticka, Sušicka a dalších obcí a lokalit Šumavy. Významným tématem článků ve sborníku jsou výsledky historického a archeologického výzkumu Zlaté stezky realizovaného Prachatickým muzeem a Jihočeským muzeem v Českých Budějovicích od 90. let 20. století.Výkonným redaktorem Zlaté stezky je historik Prachatického muzea František Kubů. Edici řídí redakční rada složená ze zástupců muzeí a galerií regionu.\n\nVýznamné místo v tematickém zaměření mají články o dílčích etapách více než téměř třicetiletého výzkumu pracovníků vydavatelského muzea a Jihočeského muzea na historické dopravní tepně Zlaté stezce.Zaměření na tuto problematiku dává sborníku nejen nadregionální rozměr, ale mezinárodní dimenzi. Téma solné stezky ze Salzburgu a Passau spojuje českou historii s historií rakouskou a zejména bavorskou je předmětem výzkumné a publikační spolupráce odborníků obou zemí.\n\nNa vydávání sborníku dlouhodobě spolupracují významná muzea, archivy a další instituce Jihočeského kraje.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1487344", "url": "https://cs.wikipedia.org/wiki?curid=1487344", "title": "Středoškolský sněm hlavního města Prahy", "text": "Středoškolský sněm hlavního města Prahy\n\nStředoškolský sněm hl. m. Prahy vznikl roku 2017 jako poradní orgán MHMP, a to za spolupráce České středoškolské unie a tehdejší městské radní pro školství Ireny Ropkové. Momentálně (2019) sněm funguje pod záštitou radního pro školství Víta Šimrala (Česká pirátská strana). Cílem sněmu je angažovat pražské středoškolské studenty, ať už v podobě delegátů, nebo členů, a zastupovat je a jejich zájmy na půdě magistrátu. Studenti se setkávají 3–4krát do roka na zasedáních středoškolského sněmu, kde se vyjadřují k tématům či problémům z oblasti školství, vzdělávání, dopravy, ekologie aj.\n\nZapojit se pražští středoškoláci mohou dvěma způsoby - jako členové nebo delegáti. Veškeré podmínky a informace o zasedáních sněmu jsou dostupné v brožuře pro zástupce na oficiálním webu sněmu.\n\n\n\nPředsednictvo se skládá ze tří pozic - předseda a 1. a 2. místopředseda. Všechny funkce mají jednoleté funkční období, během kterého jsou zodpovědní za realizaci sněmu, komunikaci s delegáty a členy, debatou s magistrátem a vydáváním tiskových zpráv po každém uskutečněném zasedání.\n\nDne 12.4.2019 si studenti na šestém zasedání zvolili nové předsednictvo. Další sněmy budou tedy pod taktovkou Martina Matrase (předseda, Gymnázium Ústavní), Jiřího Apjára (1. místopředseda, Gymnázium ALTIS) a Jakuba Rychlého (2. místopředseda).\n\nBývalé předsednictvo (ve funkci únor 2018 - duben 2019): Dominik Duchek (předseda, Gymnázium Arabská), Josef Polášek (1. místopředseda, Gymnázium Jana Keplera) a Ondřej Maršák (2. místopředseda, Gymnázium Omská). Toto předsednictvo bylo zvoleno 21. února 2018 na druhém zasedání Středoškolského sněmu hlavního města Prahy. Za svůj jednoletý mandát uspořádalo předsednictvo tři zasedání a několik mezischůzí.\n\nProzatím (duben 2019) proběhlo šest zasedání a dvě schůze v mezidobí Středoškolského sněmu hl. m. Prahy.\n\nZasedání - Oficiální událost, která se odehrává za přítomnosti předsednictva, radního pro školství, delegujících studentů a členů. Na tato zasedání jsou zváni hosti, kteří jsou odborníky z oborů a se studenty v průběhu sněmu debatují. Program zasedání je předem daný a na místě neměnný. Na zasedáních také probíhají hlasování o usneseních a jednou za rok hlasování/volba nového předsednictva.\n\nSchůze v mezidobí - Neformální typ schůze, které se mohou účastnit členové i delegáti Středoškolského sněmu. Na tuto schůzi nejsou zváni hosté. Debata probíhá vzájemně mezi středoškoláky a mezi středoškoláky a předsednictvem, které schůzi předsedá a udává její směr. Přestože jsou témata předem daná, studenti se na těchto schůzích mohou věnovat i tématům jiným, která jim připadají palčivější a která by chtěli zařadit na program nastávajícího sněmu.\n\nPrvní zasedání proběhlo 16. listopadu 2017 v prostorách Brožíkovy síně na Staroměstské radnice a byl jím oficiálně ustanoven Středoškolský sněm hlavního města Prahy. Tohoto zasedání se účastnili studenti z více než šedesáti škol a odborných učilišť, kteří byli vyslání svými studentskými samosprávami. Cílem zasedání bylo ustanovení jednacího řádu sněmu a jeho fungování do budoucna. Dočasným předsedou sněmu byl studenty pověřen Michal Pitr, student pražského gymnázia Nový PORG, který zasedání vedl. Studenti také debatovali nad klíčovými tématy a problémy, které je v Praze nutno řešit.\n\nDruhé zasedání se konalo 21. února 2018 a mělo za hlavní cíl zvolit nové členy předsednictva. Delegáti mohli vybírat ze šesti kandidátů, z nichž vyšli tři vítězní (viz odstavec Předsednictvo). Po volbách studenti debatovali nad tématy, která jimi byla vybrána na prvním zasedání. Prvním tématem byla doprava, o které se studenty na zasedání hovořil bývalý náměstek primátorky Petr Dolínek, ředitel ROPIDu Petr Tomčík a Jiří Došlý z Dopravního podniku hl. m. Prahy. V debatě se probírala zejména veřejná doprava a její návaznost, možné ekologicky šetrnější způsoby veřejné dopravy v podobě elektrobusů či možnost vydávání zpožděnek. Druhým tématem bylo stravování ve školních jídelnách, o kterém přišly se studenty debatovat Lenka Němcová, ředitelka magistrátního odboru školství a mládeže a Ilona Kumžáková Richterová, metodička školního stravování. Studenti se tak měli možnost dozvědět se více o financování jídelen, spotřebním koši, či možnosti přípravy vegetariánských jídel ve školních jídelnách.\n\nNa druhé zasedání navazovala historicky první schůze v mezidobí, která se týkala především výstražné stávky studenstva, který se odehrála 15. března 2018. Na této schůzi se přítomní studenti shodli na podpoře a účasti na této výstražné stávce. Jejich účast podpořila také bývala radní pro školství Irena Ropková (ČSSD), ta také vyzvala vedení pražských škol, aby byla studentům umožněna dobrovolná účast na této stávce.\n\nDruhá schůze v mezidobí se konala 16. května 2018 v prostorách MHMP. Cílem této schůze si dalo předsednictvo za cíl zjistit, jestli se studenti cítí/necítí ve svých školách bezpečně a proč. Studenti tak debatovali zejména nad technickým zabezpečením vstupů do škol a jejich efektivity. Většina studentů se shodla, že školy jsou dostatečně zabezpečené, ale problém tvoří zejména vrátní, kteří jsou školami najímáni z externích agentur. Téma bezpečnosti poté bylo zařazeno do programu dalšího zasedání sněmu. Studenti také vyjádřili zájem o možnost pronájmu školních prostor i mimo dny výuky. Dle studentů vedení škol spíše využívají možnost pronájmu výdělečnějšího, před upřednostněním zájmu ze strany studentů. Dalšími tématy, která se na schůzi rozebírala byly například návykové látky a problematika jejich výskytu na středních školách.\n\nTřetí zasedání se konalo 15. června 2018 v Brožíkově sále pražské Staroměstské radnice. Toto zasedání již bylo zcela pod taktovkou nově zvoleného předsednictva (viz výše), které se ujalo celé jeho organizace a průběhu. Prvním tématem, které bylo na programu tohoto zasedání bylo stravování ve školních jídelnách. Prvním hostem zasedání tedy byla nutriční terapeutka Věra Boháčová, DiS. na problematiku stravování, která studentům poskytla vhled do problematiky spotřebního koše a jeho dodržování na základních a středních školách. Po prezentaci ze strany paní Boháčové následovala debata se studenty a došlo k prvnímu schválení usnesení předsednictva. V tom studenti vyjadřují vděk zaměstnancům školních jídelen a žádají MHMP, aby poslanecké sněmovně PČR podal návrh na přeřazení kuchařek do vyšší platové třídy . V druhé polovině zasedání přišel se studenty diskutovat expert v oblasti bezpečnosti Ing. Richard Kraus. Tato diskuze navazovala na druhou schůzi v mezidobí, kde studenti toto téma hojně rozebírali. Pan Kraus informoval zástupce škol o bezpečnostních zásadách a jejich nutnosti. Třetím tématem byla pražská doprava a inovace. Hostem byl Ing. Jiří Vodrážka, vedoucí odboru organizace provozu. Studenti pokládali otázky zejména směřující na inovace ve vlakové dopravě. Tato debata byla z časových důvodů odročena na další zasedání.\n\nČtvrté zasedání se uskutečnilo 1. října 2018 a jeho hlavním tématem se stala finanční podpora školních kuchyní. Studenti se rozhodli podpořit návrh bývalé radní pro školství Ireny Ropkové (ČSSD), který spočíval v navýšení platů personálu školních kuchyní částkou 100 mil. Kč na rok formou odměn. Schválení tohoto návrhu proběhlo formou hlasování, z něhož vyšlo usnesení o finanční podpoře školních kuchyní . Dalším tématem, které bylo na tento sněm odročeno, byla doprava. V usnesení se studenti jednohlasně shodli na podpoře MHMP při přípravě linky D pražského metra. Studenti také vyzvali MHMP, aby se zasadil o odliv dopravy z centra města například formou záchytných parkovišť P+R, dokončením Pražského okruhu a podporou projektu městské železnice.\n\nPáté zasedání se konalo v prostorách MHMP 6. února 2019. Neměnným tématem se stala doprava v Praze, tentokrát spíše zaměřena na dopravu veřejnou, zejména na Lítačku. Studentům Lítačku a její funkce přišel představit Mgr. Ing. Jaromír Beránek (Česká pirátská strana), předseda výboru pro IT a Smart City ZHMP. Formou prezentace seznámil studenty se vznikem Lítačky a jejím množstvím funkcí. Studenti se tak dozvěděli o možnosti slev do nejrůznějších muzeí a výstav, které jsou s Lítačkou spojeny. Pan Beránek také studentům představil plány do budoucna, kterými jsou například Lítačka v mobilu, či její propojení s platebními kartami. Poté následovala skupinová, kdy se studenti rozdělili do skupin a pomocí brainstormingu debatovali nad tématem Lítačky. Spolu s nimi debatoval postupně i pan Beránek, který následně odpovídal na otázky studentů. Ti mu také předložili své návrhy na vylepšení Lítačky.\n\nŠesté zasedání se konalo 12. dubna 2019 v prostorách MHMP, tentokrát ale pod vedením předsednictva ČSU, jelikož mandát předešlého předsednictva skončil pátým zasedáním. Na začátku se studentům představil primátor hlavního města Prahy Zdeněk Hřib. Ten ve svém proslovu podpořil pražské studenty v jejich aktivitách a vyjádřil také podporu spolupráce ČSU a MHMP právě formou Středoškolského sněmu. Následovala hlavní část programu, a to sice zvolit nové předsednictvo na další období. Kandidáti byli tři, všichni tři tedy byli do funkce zvoleni, a to sice v tomto pořadí: Martin Matras - předseda, Jiří Apjár - 1. místopředseda a Jakub Rychlý - 2. místopředseda. Ti se ihned po zvolení ujali další části sněmu, ve které studentům předložili usnesení z minulého zasedání. Usnesení se týkalo Lítačky, o které studenti na minulém sněmu měli možnost debatovat přímo z panem Jaromírem Beránkem z výboru pro IT a Smart City ZHMP. Schválením tohoto usnesení studenti podpořili MHMP v inovacích, týkajících se Lítačky a apelovali na magistrát, aby se zasadil o větší informovanost distributorů služeb Lítačky, či o zavedení checkpointů pro kontrolu platnosti jízdního kuponu.\n\nZ každého zasedání Středoškolského sněmu je výstupem usnesení, které po hlasování o jeho schválení či neschválení putuje na MHMP, kde hraje důležitou roli v dalším postupu Magistrátu vůči tématu, kterého se usnesení týká. Bývalé předsednictvo, jehož mandát skončil v dubnu pátým zasedáním, se zasloužilo o 5 usnesení.\n\n"}
{"id": "1487350", "url": "https://cs.wikipedia.org/wiki?curid=1487350", "title": "BLAKE", "text": "BLAKE\n\nBLAKE a BLAKE2 je dvojice kryptografických hašovacích funkcí, jejichž konstrukce vychází z proudové šifry ChaCha. Aplikaci šifry ovšem předchází permutace vstupu a bitová exkluzivní disjunkce s rundovními konstantami.\n\nFunkce BLAKE se zúčastnila v letech 2008–2012 soutěže o výběr funkce SHA-3 a dostala se až do finále, ve kterém byla ovšem z pěti kandidátů vybrána funkce \"Keccak\". \n\nMožná velikost otisku funkce BLAKE je 224, 256, 384 nebo 512 bitů.\n\nNa funkci BLAKE navázali její autoři v roce 2012 představením funkce BLAKE2.\n\nFunkci BLAKE2 používá například codice_1 z coreutils, RAR, WinRAR, rsync, Zcash, IPFS.\n\n"}
{"id": "1487353", "url": "https://cs.wikipedia.org/wiki?curid=1487353", "title": "Komae", "text": "Komae\n\nKomae () je město v prefektuře Tokio v Japonsku. K roku 2018 mělo třiaosmdesát tisíc obyvatel.\n\nKomae leží v oblasti Kantó ve střední části hlavního japonského ostrova Honšú. Nachází se jihozápadně od Tokia, kterému slouží jako sídlištní noclehárna, a jižně od Čófu. Z jihozápadu k jihovýchodu protéká přes Komae řeka Tama, přítok Tokijského zálivu.\n\nSoučasný status města má Komae od 1. října 1970.\n\n"}
{"id": "1487354", "url": "https://cs.wikipedia.org/wiki?curid=1487354", "title": "Sněmovna lidu (Indie)", "text": "Sněmovna lidu (Indie)\n\nSněmovna lidu ( – \"Lók sabha\") je dolní komora indického parlamentu, nejvyšší zákonodárný orgán Indické republiky, jehož horní komorou je Sněmovna států. \n\nPodle indické ústavy má Sněmovna lidu nejvýše 552 členů, přičemž současné zákony předpokládají 545 volených členů a až dva členy nominované indickým prezidentem jako zástupce angloindické komunity. Funkční období členů je pět let a jsou voleni na základě všeobecného volebního práva většinovým systémem, kdy je za každý volební obvod zvolen jeden zástupce systémem relativní většiny.\n\nPoslední volby proběhly v roce 2014.\n"}
{"id": "1487382", "url": "https://cs.wikipedia.org/wiki?curid=1487382", "title": "Ysis Barretová", "text": "Ysis Barretová\n\nYsis Lenys Barretová Rodríguezová (* 27. března 1980 Caracas) je bývalá venezuelská zápasnice – judistka.\n\nVe venezuelské ženské reprezentaci se začala prosazovat po olympijském roce 2004 v polostřední váze do 63 kg. Vrcholově se připravovala ve sportovním tréninkovém centru (CAR) \"Josého Antonia Anzoátegui\" ve venezuelské Barceloně. V roce 2008 se kvalifikovala na olympijské hry v Pekingu, kde nestačila ve druhém kole v boji na zemi na pozdější vítězku Japonku Ajumi Tanimotovou. V úvodním kole oprav upáčila v závěru zápasu za nevýhodného stavu na wazari Jihokorejku Kong Ča-jong, ve druhém kole oprav však prohrála na body s Rakušankou Claudií Heillovou a obsadila dělené 7. místo. V roce 2010 se jí citelně dotkla nová judistická pravidla, která zakázala provádět chvaty s úchopem od pasu dolů. V roce 2012 se na olympijské hry v Londýně nekvalifikovala. Vzápětí se rozloučila s venezulenskou reprezentací. Žije s manželem ve Francii na předměstí Paříže v Cergy-Pontoise.\n\n\n"}
{"id": "1487384", "url": "https://cs.wikipedia.org/wiki?curid=1487384", "title": "Bohuslav Niemiec", "text": "Bohuslav Niemiec\n\nBohuslav Niemiec (* 11. února 1982 Havířov) je český politik a středoškolský pedagog, od března 2019 do ledna 2020 místopředseda KDU-ČSL, od roku 2016 zastupitel a od roku 2018 náměstek primátora města Havířov.\n\nPůsobil jako učitel odborných předmětů na Střední průmyslové škole stavební Havířov. \n\nJe aktivním členem Církve bratrské. Bohuslav Niemiec žije ve městě Havířov, konkrétně v části Dolní Suchá.\n\nJe členem KDU-ČSL a též místopředsedou krajské organizace strany v Moravskoslezském kraji. V březnu 2019 byl zvolen místopředsedou KDU-ČSL. Funkci zastával do ledna 2020.\n\nV komunálních volbách v roce 2014 kandidoval za KDU-ČSL do Zastupitelstva města Havířov, ale neuspěl (skončil jako první náhradník). V prosinci 2016 se však stal zastupitelem a radním města, když předtím na mandát zastupitele rezignoval jeho stranický kolega Marek Plawny. Ve volbách v roce 2018 mandát zastupitele města obhájil, když jako člen KDU-ČSL vedl kandidátku subjektu \"\"Společně pro Havířov - Koalice KDU-ČSL a STAN\"\". V listopadu 2018 se navíc stal náměstkem primátora města pro investice a chytré město.\n\nV krajských volbách v roce 2016 kandidoval za KDU-ČSL do Zastupitelstva Moravskoslezského kraje, ale neuspěl. Stejně tak se nestal ve volbách v roce 2017 poslancem.\n"}
{"id": "1487395", "url": "https://cs.wikipedia.org/wiki?curid=1487395", "title": "Wolfgang Blochwitz", "text": "Wolfgang Blochwitz\n\nWolfgang Blochwitz (8. února 1941, Geringswalde - 8. května 2005, Bad Berka) byl východoněmecký fotbalový brankář, reprezentant Východního Německa (NDR). \n\nV východoněmecké oberlize chytal za 1. FC Magdeburg a FC Carl Zeiss Jena, nastoupil v 275 utkáních. V letech 1968 a 1970 získal s FC Carl Zeiss Jena mistrovský titul. V Poháru mistrů evropských zemí nastoupil ve 4 utkáních, v Poháru vítězů poháru nastoupil ve 13 utkáních a v Poháru UEFA nastoupil ve 12 utkáních. Za reprezentaci Východního Německa (NDR) nastoupil v letech 1966–1974 v 17 utkáních. Byl členem týmu na Mistrovství světa ve fotbale 1974, ale do utkání nenastoupil. \n\n"}
{"id": "1487405", "url": "https://cs.wikipedia.org/wiki?curid=1487405", "title": "Keivi Pintová", "text": "Keivi Pintová\n\nKeivi Mayerlin Pintová Pintová (* 26. prosince 1979) je bývalá venezuelská zápasnice – judistka.\n\nPřipravovala se v Ciudad Guayana (část Puerto Ordaz) v klubu průmyslového gigantu CVG Venalum po boku Giovanny Blancové. Ve venezuelské ženské reprezentaci se prosazovala od roku 2001 v polotěžké váze do 78 kg. V roce 2004 se kvalifikovala na olympijské hry v Athénách, kde nestačila ve druhém kole na pozdější vítězku Japonku Noriko Annovou. Od roku 2005 jí v přípravě provázela vleklá zranění a v celosvětovém měřítku se výrazně neprosazovala. Sportovní kariéru ukončila v roce 2015. Věnuje se politické práci ve venezuelském státě Bolívar.\n\n\n\n"}
{"id": "1487407", "url": "https://cs.wikipedia.org/wiki?curid=1487407", "title": "Biskupia Górka", "text": "Biskupia Górka\n\nBiskupia Górka je kopec, který je součástí města Gdaňsk v Polsku. Historicky měla Biskupia Górka důležitý strategický význam, protože je to kopec uprostřed velkého města.\n\nDne 4. července 1946 zde bylo jedenáct strážců koncentračního tábora Stutthof veřejně oběšeno za válečné zločiny. Mezi těmi, kteří byli popraveni, bylo pět žen: Gerda Steinhoffová, Wanda Klaffová, Jenny-Wanda Barkmannová, Ewa Paradiesová a Elisabeth Beckerová, z nichž všechny byly souzeny a odsouzeny v průběhu prvního procesu Stutthof v Gdaňsku mezi 25. dubnem a 31. květnem 1946.\n"}
{"id": "1487408", "url": "https://cs.wikipedia.org/wiki?curid=1487408", "title": "Oldřich Hodač", "text": "Oldřich Hodač\n\nOldřich Hodač (22. září 1916 Křinec – 6. prosince 1996 Jablonec nad Nisou) byl český římskokatolický kněz.\n\nV Nymburce vystudoval gymnázium a kněžské svěcení přijal 29. června 1940 ve svatovítské katedrále v Praze. V roce 1941 patřil spolu s Bohumilem Hrušovským a Václavem Kuderou do redakčního kruh kolem Josefa Václava Vojáčka, se kterým připravil dílo: \"Kostel sv. Jana Křtitele v Lysé n. L k oslavě 200 let jeho posvěcení: 1741-1941\". Působil v Lysé nad Labem, Duchcově v letech 1945-1948 jako kaplan, v Kadani, Mostě od 1. července 1948 do 14. března 1955 jako děkan. Na konci roku 1950 byl jmenován vikářem chomutovského vikariátu. V období 50. let 20. století, kdy ve společnosti vládlo téměř všeobecné budovatelské nadšení, se v duchu doby připojil k založení odborové organizace společně s duchovními mosteckého okresu s povzbuzením od církevního tajemníka. O této události se radostně pochlubil článkem v Katolických novinách nazvaném: „I kněží pracují odborářsky, který je plný budovatelského nadšení“. Po srpnu 1954 byl v Katolický novinách zveřejněn jeho další budovatelský článek: „Také kněží přiložili ruku k dílu“. Z Mostu se odstěhoval 2. května 1955. Od 1. května 1955 do 31. prosince 1990 byl administrátorem, později děkanem v Jablonci nad Nisou. Na začátku roku 1991 odešel na odpočinek, kde zemřel 6. prosince 1996. Pohřební mši svatou v sobotu 14. prosince 1966 celebroval generální vikář Karel Havelka spolu s dalšími asi patnácti kněžími. Pohřben byl na hřbitově v Jablonci nad Nisou.\n\n"}
{"id": "1487417", "url": "https://cs.wikipedia.org/wiki?curid=1487417", "title": "Parkview", "text": "Parkview\n\nParkview je stavěná kancelářská budova na Pankráci v Praze 4, na rohu ulic Hvězdova a Pujmanové, v sousedství Centrálního parku Pankrác. \n\nJe poslední z výškových budov multifunkčního centra \"City\" na Pankrácké pláni dle architektonicko-urbanistické studie ateliéru Richard Meier & Partners, kterou zadala v roce 1999 developerská skupina ECM. Ta se ovšem nevyrovnala s následky globální finanční krize a zkrachovala; realizace pěti z deseti staveb se zastavila v roce 2011 a postupně je převzali jiní investoři. Projekt Parkview od ECM koupila společnost Skanska Property, která postavila i sousední budovu City Green Court (2012). Stavba započala koncem roku 2018, dokončení je plánováno na první čtvrtletí roku 2020. Na projektu se dále podílelo architektonické studio CUBOID Architekti; projektantem je firma m3m.\n\nParkview bude devítipodlažní administrativní centrum s plánovanou plochou téměř 16 000 m². Charakteristickým znakem bude bílá fasáda, členěná balkonky od druhého do sedmého patra. Fasáda má obsahovat unikátní systém vnějšího stínění s 3D prvky z perforovaného hliníku, který by měl nájemcům poskytnout příjemné pracovní prostředí bez přílišného oslnění sluncem a zároveň přispívat k úsporám energie. Půdorys budovy ve tvaru písmene U a skleněné výplně na fasádě by měly kancelářím zajistit vysoký podíl přirozeného osvětlení po většinu dne. V atriu budovy má vzniknout veřejný prostor se zapuštěným ostrůvkem, obklopený stromy a zelení jako prostor k relaxaci. Pro projekt Parkview bude developer také usilovat o nejvyšší certifikát LEED Platinum za energeticky úsporný provoz a minimální dopad na životní prostředí a o certifikát WELL Gold. Ten hodnotí kvalitu vnitřního prostředí z pohledu nájemců - sleduje prvky, které mají vliv na zdraví a duševní pohodu lidí prostřednictvím kvality ovzduší, vody a přístupu ke zdrojům světla. Ještě v roce 2018 si čtvrtinu plochy pronajala společnost IWG pro coworkingové centrum Spaces.\n"}
{"id": "1487419", "url": "https://cs.wikipedia.org/wiki?curid=1487419", "title": "Lennart Bergelin", "text": "Lennart Bergelin\n\nLennart Bergelin (10. června 1925 Alingsås – 4. listopadu 2008 Stockholm) byl švédský tenista a tenisový trenér.\n\nJako hráč AIK Stockholm se stal devětkrát mistrem Švédska ve dvouhře a jedenáctkrát ve čtyřhře. Na přelomu čtyřicátých a padesátých let patřil do nejlepší světové desítky. V roce 1948 vyhrál s Jaroslavem Drobným čtyřhru na French Open a získal tak pro Švédsko první grandslamový titul v historii. Za daviscupový tým Švédska odehrál 89 zápasů, z toho 63 vítězných. V roce 1950 mu byla udělena Zlatá medaile Svenska Dagbladet. \n\nV letech 1971 až 1983 byl trenérem Björna Borga, který pod jeho vedením vyhrál jedenáct Grand Slamů. V roli nehrajícího kapitána dovedl Švédy k vítězství v Davis Cupu 1975.\n\nVe filmu \"Borg/McEnroe\" ho hrál Stellan Skarsgård.\n\n"}
{"id": "1487421", "url": "https://cs.wikipedia.org/wiki?curid=1487421", "title": "Josef Mrázek", "text": "Josef Mrázek\n\nJosef Mrázek může být:\n\n"}
{"id": "1487423", "url": "https://cs.wikipedia.org/wiki?curid=1487423", "title": "Staré Labe", "text": "Staré Labe\n\nStaré Labe je název vodní plochy nacházející se na severovýchodě Kojic na břehu řeky Labe. Vodní plocha zde existovala již v roce 1852. Jedná se o původní tok řeky Labe. Plocha má tvar fajfky, respektive v severozápadní části je čtvercová vodní plocha, v jihovýchodní části je podlouhlá plocha připomínající tok řeky. Na březích rostou stromy a jiné dřeviny. Po jihozápadním břehu prochází železnice, po severovýchodním cesta.\n"}
{"id": "1487429", "url": "https://cs.wikipedia.org/wiki?curid=1487429", "title": "Giovanna Blancová", "text": "Giovanna Blancová\n\nGiovanna José Blancová Bazonová (* 18. prosince 1982 El Tigre) je bývalá venezuelská zápasnice – judistka.\n\nPřipravovala se v Ciudad Guayana (část Puerto Ordaz) v klubu průmyslového gigantu CVG Venalum. Ve venezuelské ženské reprezentaci se prosazovala od roku 2000 v těžké váze nad 78 kg. V roce 2004 se kvalifikovala na olympijské hry v Athénách. V úvodním kole vybodovala na koku francouzskou naději Évu Bisséniovou, ve druhém kole však podlehla na ippon Kubánce Daimě Beltránové. V následných opravách obsadila konečné 7. místo. \n\nPo úspěšném roce 2006 přišlo v jeho konci vážné zranění kolene, po kterém se dlouhý čas nemohla dostat do dřívější formy a v roce 2008 na olympijské hry v Pekingu nekvalifikovala. Své druhé olympijské účasti se dočkala v roce 2012, když obsadila panamerickou kontinentální kvótu. Na olympijských hrách v Londýně prohrála v úvodním kole s Japonkou Mikou Sugimotovou na ippon technikou harai-goshi. Sportovní kariéru ukončila v roce 2015. Věnuje se trenérské práci.\n\n\n\n"}
{"id": "1487438", "url": "https://cs.wikipedia.org/wiki?curid=1487438", "title": "Krajský přebor – Praha-město 1978/79", "text": "Krajský přebor – Praha-město 1978/79\n\nV soubojích Krajského přeboru – Praha-město 1978/79, jedné ze skupin 4. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1979.\n\nZdroj:\n\nPoznámky:\n"}
{"id": "1487444", "url": "https://cs.wikipedia.org/wiki?curid=1487444", "title": "John Szarkowski", "text": "John Szarkowski\n\nThaddeus John Szarkowski (18. prosince 1925 – 7. července 2007) byl americký fotograf, kurátor, historik a kritik. V letech 1962 až 1991 byl ředitelem fotografického oddělení v Muzeu moderního umění v New Yorku (MoMA).\n\nNarodil se a vyrůstal v městečku Wisconsin v Ashlandu a v jedenácti letech se začal zajímat o fotografování. Ve druhé světové válce sloužil v americké armádě, poté v roce 1947 absolvoval dějiny umění na University of Wisconsin–Madison. Pak začal svou kariéru jako fotograf v muzeu ve Walker Art Center v Minneapolis.\n\nV této době působil jako umělecký fotograf, svou první samostatnou výstavu uskutečnil v uměleckém centru Walker Art v roce 1949. V roce 1954 Szarkowski získal první Guggenheimovo stipendium, které po dvou letech uzavřel knihou \"The Idea of Louis Sullivan\". Louis Sullivan byl architekt a jedna z největších osobností chicagské školy architektury. V letech 1958 až 1962 Szarkowski pobýval na wisconsinském venkově, kde v roce 1961 dostal druhé Guggenheimovo stipendium, v rámci kterého filosoficky zkoumal divočinu a vztahy mezi lidmi a zemí.\n\nDne 1. července 1962 byl Szarkowski jmenován ředitelem oddělení fotografie Muzea moderního umění. Byl vybrán Edwardem Steichenem, aby se stal jeho nástupcem.\n\nV roce 1973 publikoval Szarkowski \"Looking at Photographs\", praktickou sadu příkladů, jak psát o fotografiích. Szarkowski také publikoval četné biografické knihy o fotografech. Společně s Marií Morris Hamburgovou napsali vyčerpávající čtyřdílné fotografické dílo o Atgetovi.\n\nV knížce \"Mirrors and Windows: American Photography Since 1960\" (1978) popsal fotografii jako dvě strategie piktoralistického vajadřování. Strategie Mirrors (Zrcadla) se zaměřuje na samoexpresivní fotografii a prvek Windows (Okna), ve kterém fotografové jako Diane Arbus, Lee Friedlander, Henry Wessel nebo Garry Winogrand opouštějí svou komfortní zónu.\n\nUčil na Harvardu, Yale a New York University a pokračoval v přednáškách a vyučování. Od roku 1983 do roku 1989 byl profesorem v rámci programu \"Andrew D. White Professors-at-Large\" na univerzitě.\n\nV roce 1989 za svou publicistickou činnost získal ocenění Infinity Awards.\n\nV roce 1990 \"U.S. News & World Report\" napsal: „Szarkowského myšlení, ať už to Američané vědí nebo ne, se stalo naším myšlením o fotografii“.\n\nV roce 1991 odešel Szarkowski ze svého úřadu na MoMA, kde jej nahradil Peter Galassi, hlavní kurátor Joel a Anne Ehrenkranz katedry fotografie v Muzeu moderního umění.\n\n\nPo odchodu do důchodu Szarkowski pracoval ve výborech několika fondů, které prodala korporace Dreyfus. Szarkowski se vrátil k vlastnímu fotografickému dílu, většinou se snažil představit ducha místa v americké krajině. V roce 2005 absolvoval několik významných samostatných výstav v USA. První retrospektiva jeho díla byla vystavena na MoMA počátkem roku 2006.\n\nSzarkowski zemřel na komplikace po mrtvici 7. července 2007 v Pittsfieldu, Massachusetts, ve věku 81 let.\n\n\n\n\n\n\n\n\n"}
{"id": "1487446", "url": "https://cs.wikipedia.org/wiki?curid=1487446", "title": "Elvismar Rodríguezová", "text": "Elvismar Rodríguezová\n\nElvismar Nicanor Rodríguezová Ruizová (* 14. února 1997 Puerto Ordaz) je venezuelská zápasnice – judistka.\n\nS judem začínala v 9 letech v rodném Ciudad Guayana (část Puerto Ordaz). Připravuje se v klubu průmyslového gigantu CVG Venalum pod vedením manželského páru Kilmara Campose a Katiusky Santaellaové. Ve venezuelské ženské reprezentaci se pohybuje od svých 16 let ve střední váze do 70 kg. V roce 2016 obsadila panamerickou kontinentální kvótu pro start na olympijských hrách v Riu, kde prohrála v úvodním kole s Angolankou Antónia Moreiraovou na ippon technikou ko-soto-gake.\n\nV roce 2017 byla nucena několik měsíců startovat pod vlajkou Mezinárodní judistické federace (IJF), která pozastavila Venezuele členství z důvodu ekonomické krizi v zemi (hyperinflace).\n\n\n\n"}
{"id": "1487456", "url": "https://cs.wikipedia.org/wiki?curid=1487456", "title": "Jana Gantnerová", "text": "Jana Gantnerová\n\nJana Gantnerová, rozená Šoltýsová (* 30. září 1959, Kežmarok), je bývalá slovenská lyžařka, sjezdařka. Její dcera Jana Gantnerová reprezentovala ve stejném odvětví Slovensko, její strýc Anton Šoltýs reprezentoval Československo ve sjezdovém lyžování na XII. ZOH v Innsbrucku 1964.\n\nNa XII. ZOH v Innsbrucku 1976 reprezentovala Československo v alpském lyžování. Ve sjezdu skončila na 33. místě, v obřím slalomu na 25. místě a slalom nedokončila. Na XIII. ZOH v Lake Placid 1980 skončila ve sjezdu na 10. místě, v obřím slalomu na 21. místě a slalom nedokončila. Na XIV. ZOH v Sarajevu 1984 skončila ve sjezdu na 5. místě a obří slalom nedokončila. Ve Světovém poháru startovala v letech 1975–1985, vyhrála 17. prosince 1980 sjezd v rakouském Altenmarktu, celkem třikrát skončila na stupních vítězů a v celkovém hodnocení sjezdu skončila v roce 1980 na 5. místě, v roce 1981 na 6. místě, v roce 1983 na 7. místě a v roce 1984 na 10. místě.\n\n"}
{"id": "1487459", "url": "https://cs.wikipedia.org/wiki?curid=1487459", "title": "Suni (nosorožec)", "text": "Suni (nosorožec)\n\nSuni (8. červen 1980, Dvůr Králové nad Labem, Československo – 18. říjen 2014, Ol Pejeta, Keňa) byl jeden z posledních tří samců severního bílého nosorožce na světě.\n\nNarodil se v ZOO Dvůr Králové jako vůbec první nosorožec tuponosý severní v zajetí. V roce 2009 odletěl do Afriky, kde žil v rezervaci Ol Pejeta Conservancy v Keni spolu se samcem Sudánem a samicemi Nájin a Fatu.\n\nSuni může pomoci zachovat svůj druh i po smrti, protože vzorky jeho genetického materiálu, které mohou být použity pro umělé oplodnění zajistil na místě odborník z Institutu pro výzkum zoo a divokých zvířat v Berlíně Robert Hermes, který je spolupracovníkem ZOO Dvůr Králové.\n"}
{"id": "1487465", "url": "https://cs.wikipedia.org/wiki?curid=1487465", "title": "Anriquelis Barriosová", "text": "Anriquelis Barriosová\n\nAnriquelis Pauleth Barriosová Hernándezová (* 20. srpna 1993 Puerto Ordaz) je venezuelská zápasnice – judistka.\n\nS judem začínala v 7 letech v rodném Ciudad Guayana (část Puerto Ordaz) v klubu Sidor pod vedením svého otce Pabla a matky Lisbeth. Vrcholově se připravuje v klubu průmyslového gigantu CVG Venalum povedením Kilmara Campose a Katiusky Santaellaové. Ve venezuelské ženské reprezentaci se pohybovala od roku 2010 v pololehké váze do 52 kg a od roku 2012 v lehké váze do 57 kg. V roce 2016 vzdala olympijskou kvalifikaci a přestoupila do vyšší polostřední váhy do 63 kg.\n\nV roce 2017 byla nucena několik měsíců startovat pod vlajkou Mezinárodní judistické federace (IJF), která pozastavila Venezuele členství z důvodu ekonomické krizi v zemi (hyperinflace).\n\n\n"}
{"id": "1487481", "url": "https://cs.wikipedia.org/wiki?curid=1487481", "title": "Kristýna Kociánová", "text": "Kristýna Kociánová\n\nKristýna Kociánová (* 11. března 1985 Nový Jičín) je česká herečka.\n\nVystudovala Janáčkovu konzervatoř v Ostravě. Hrála v televizních seriálech jako například \"Přístav\", \"Ordinace v růžové zahradě\" nebo \"Krejzovi\".\n\n"}
{"id": "1487482", "url": "https://cs.wikipedia.org/wiki?curid=1487482", "title": "Antonín Kryl", "text": "Antonín Kryl\n\nAntonín Kryl (* 28. srpna 1932 Litovel) je český architekt, ilustrátor knih o architektuře a výtvarném umění a příležitostný herec.\n\nAntonín Kryl se narodil 28. srpna 1932 v Litovli. Vystudoval Vysokou školu uměleckoprůmyslovou v Praze, kde byl žákem architekta Pavla Smetany. Mezi jeho spolužáky patřil například Theodor Pištěk, na společných přednáškách s DAMU pak Luděk Munzar, Ladislav Smoček, Karolina Slunéčková nebo Milan Neděla. \n\nPo studiích byl několik let zaměstnán v projekční kanceláři Projekta, v 60. letech pak začal působit na volné noze. Kromě architektonických návrhů se ve své profesní činnosti věnoval také propagační grafice (např. reklama pro Čedok) a návrhům instalací výstav (např. pro Muzeum hl. m. Prahy a Národní technické muzeum). \n\nV současné době žije a tvoří v Praze. \n\nAntonín Kryl byl členem České komory architektů. Mezi jeho architektonické realizace patří:\n\n\nJako ilustrátor se Antonín Kryl věnoval zejména knihám o výtvarném umění a architektuře:\n\n\nKrylovy architektonické ilustrace přebral také portál www.soupispamatek.cz.\n\nAntonín Kryl ilustroval také částečně autobiografickou knihu Luďka Munzara \"...když jsem to slíbil!\", kde autor líčí zážitky z létání.\n\nV letech 1966 - 71 hrál Antonín Kryl epizodní role v několika českých filmech:\n\n\nV roce 2003 vystupoval v dokumentárním cyklu České televize \"Příběhy slavných\" v dílu \"Chlap má umřít v botách\" věnovaném herci a hudebníkovi Eugenu Jegorovovi. \n\nAntonín Kryl je od 60. let 20. století členem klubu Paleta vlasti a byl také kapelníkem hudební skupiny Palety vlasti. \n\nAntonín Kryl je členem Aeroklubu Beroun, působícím na Letišti Bubovice. Do roku 2012 byl aktivním pilotem kluzáku L-13 Blaník a VSO-10, od roku 2010 je čestným členem klubu. \n\nV roce 2012 se stal kmotrem nově zakoupeného kluzáku typu Schleicher ASK 21, který na počest data jeho narození (28. srpna) nese imatrikulaci OK-0828.\n\n"}
{"id": "1487485", "url": "https://cs.wikipedia.org/wiki?curid=1487485", "title": "Anna Bílská", "text": "Anna Bílská\n\nAnna Bílská († po 1452) byla dcerou Ivana Bílského (místodržící Velikého Novgorodu, zemřel po roce 1452) a Vasilisy Olštýnské zvané Bělucha (zemřela před rokem 1484)\n\nAnna byla jednou ze čtyř dcer tohoto manželského páru. Mimo tří sester měla ještě čtyři bratry. Anna byla také neteří Sofie Litevská ženy polského krále Vladislava II. Jagelly. V roce 1443 se provdala za Boleslava II. Těšínského. Tato svatba byla požehnána polským králem Kazimírem IV. Jagellonským, který páru daroval jako svatební dar 2 000 zlatých. \n\n\n"}
{"id": "1487487", "url": "https://cs.wikipedia.org/wiki?curid=1487487", "title": "Aplatypuss", "text": "Aplatypuss\n\nAplatypuss nebo také Max The Platypus, vlastním jménem Max Gamble, je americký youtuber a streamer natáčející na platformy YouTube a Twitch. Ke streamování na Twitchi ho přiměl streamer známý jako PhantomL0rd. Gamble působí především na Twitchi, kde má přes 63 000 sledujících. Hraje za e-sportový tým Team2G. Jeho přítelkyně Taryn Hillin působí jako filmová scenáristka, je autorkou scénářů k filmům \"Pernicious\" a \"A Stranger in Paradise\".\n\n"}
{"id": "1487488", "url": "https://cs.wikipedia.org/wiki?curid=1487488", "title": "Bezpečnost silničního provozu", "text": "Bezpečnost silničního provozu\n\nBezpečnost silničního provozu se věnuje způsobům, které mají omezit nehody a jejich oběti v silniční dopravě.\n\nKe zvýšení bezpečnosti provozu se používá světelné signalizační zařízení a přehledné dopravní značky.\n\nK testování bezpečnosti automobilu se používá nárazová zkouška. K bezpečnosti provozu přispívá osvětlení motorového vozidla, bezpečnostní pásy, airbagy a jiné prvky. Ovšem asistenti řidiče mohou kontraproduktivně snižovat pozornost řidiče.\n\nMezi další prvky zvyšující bezpečnost je helma u motocyklistů a cyklistů.\n\nÚmrtí při dopravních nehodách v Evropě se pohybují v desítkách osob ročně na milion obyvatel. Mezi lety 1996 a 2016 se v EU snížil počet obětí na méně než polovinu.\n\n"}
{"id": "1487489", "url": "https://cs.wikipedia.org/wiki?curid=1487489", "title": "Let Reeve Aleutian Airways 8", "text": "Let Reeve Aleutian Airways 8\n\nLet Reeve Aleutian Airways 8 byl americký vnitrostátní let z 8. června 1983 mezi zálivem Cold Bay na Aljašce a Seattlem. Kapitánem byl James Gibson (54 let), prvním důstojníkem Gary Lintner (39 let) a palubním inženýrem Gerald Laurin (45 let). Krátce po vzlétnutí se vrtulovému letounu Lockheed L-188 Electra oddělila jedna z vrtulí, odtrhla část trupu letadla a poškodila řízení stroje. Pilotům se i přesto podařilo změnit kurz letadla a úspěšně přistát na letišti v Anchorage. Všech patnáct osob na palubě přežilo incident bez zranění.\nLetadlem zapojeným do nehody byl turbovrtulový čtyřmotorový letoun Lockheed L-188 Electra s číslem registrace N1968R. Letoun byl původně dodán pro australské aerolinky Qantas Airways Limited v roce 1959, následně jej odkoupily letecké společnosti Air New Zealand, Californian Airmotive Corporation a v roce 1968 Reeves Aleutian Airlines. V době, kdy k nehodě došlo, mělo letadlo nalétáno asi 33 000 hodin.\n\nIhned po vzletu z letiště Cold Bay posádka zaznamenalo neobvyklé vibrace letadla, ale nebyla schopna izolovat jejich zdroj. Po vystoupání do letové hladiny 250 (asi 7 600 metrů) došlo k zesílení vibrací. Gerald Laurin opustil kokpit, aby zkontroloval motory pohledem z okna z kabiny pro cestující, ale nic neobvyklého nezpozoroval. Protože však vibrace nadále sílily, požádal kapitán letušku a Laurina, aby šli znovu zkontrolovali motory. Cestou zpět do kokpitu letuška zpozorovala oknem, jak se oddělila vrtule motoru č. 4, která následně prolétla pod trupem a způsobila v něm trhlinu 2,4 metru dlouhou. Došlo k okamžité dekompresi kabiny, vlivem které se navíc prohnuly podlahové nosníky a skřípla ovládací lana. Vrtule přesekla ovládací táhla plynových přípustí, nebylo tedy možné snížit tah motorů. Pilotům se podařilo získat kontrolu nad letadlem pomocí autopilota a nasměrovali letoun na letiště v Anchorage, kde byla dostatečně dlouhá přistávací dráha pro takto rychle letící letadlo. Pro snížení rychlosti a vyrovnání tahu vypnul kapitán Gibson motor č. 2 na druhém křídle. Těsně před přistáním se řízení částečně odblokovalo; ovládací lana si prořezala nové drahy v podlaze. Letadlo bylo schopno alespoň příčného náklonu 3 až 5° a podélného 3° každým směrem. Pomocí vysunování a zasunování podvozku mohla posádka s letadlem stoupat nebo klesat.\n\nElectra přistála na opakovaný pokus na letišti v Anchorage, dokonce se ztrátou téměř veškeré kontroly letu. Posádka musela při dosednutí letadla vypnout všechny motory, aby tak stroj mohl zastavit, čímž ale přišla o všechny hydraulické a elektrické systémy. Během přistání explodovala pneumatika a vzplanuly brzdy, přesto nikdo nebyl zraněn. Kapitán Gibson byl za úspěšné přistání poctěn během setkání s americkým prezidentem Ronaldem Reaganem v Bílém domě. Asociace dopravních pilotů vyznamenala Lintnera a Laurina v roce 1983 cenou Superior Airmanship Award.\n\n"}
{"id": "1487494", "url": "https://cs.wikipedia.org/wiki?curid=1487494", "title": "The Silver Spoons", "text": "The Silver Spoons\n\nThe Silver Spoons je česká, anglicky zpívající indie rocková kapela původem z Loun.\n\nNa konci roku 2018 vydali písničku \"He's Got My Money Now\", kterou nahráli v Los Angeles s producentem Danny Saberem, který produkoval Rolling Stones, Davida Bowieho či U2. Písničku doprovází klip, v němž se ujal hlavní role Richard Genzer.\n\nPo vydání se single stal instantním hitem v hitparádě na Evropě 2 a dokonce zazněla ve filmu Po čem muži touží s Jiřím Langmajerem a Táňou Pauhofovou v hlavních rolích. \n\nV roce 2019 vyhráli Objev Roku 2018 v anketě Žebřík (IREPORT MUSIC AWARDS) a zároveň byli nominováni jako Objev Roku v Hudebních cenách Evropy 2.\n\n\n\n\n\n"}
{"id": "1487496", "url": "https://cs.wikipedia.org/wiki?curid=1487496", "title": "Joyciline Jepkosgeiová", "text": "Joyciline Jepkosgeiová\n\nJoyciline Jepkosgeiová (* 8. prosince 1993 Keňa) je keňská reprezentantka vytrvalostního běhu. Soutěží na vzdálenosti 10 000 metrů až půlmaraton. Do historie se zapsala, když v dubnu 2017 posunula na \"pražském půlmaratonu\" světový rekord o 14 vteřin a zároveň se jako první žena historie dostala pod hranici 65 minut. Světovými rekordy byly navíc i její mezičasy na 10, 15 a 20 km. O půl roku později svůj čas ještě o vteřinu vylepšila na půlmaratonu ve Valencii.\n"}
{"id": "1487502", "url": "https://cs.wikipedia.org/wiki?curid=1487502", "title": "Torbernit", "text": "Torbernit\n\nTorbernit je minerál krystalizující v tetragonální soustavě, chemicky hydratovaný fosforečnan mědi a uranylu – Cu(UO)(PO)·8−12HO.\n\nMinerál je pojmenovaný na počest švédského mineraloga Torberna Bergmana.\n\nStarší název minerálu je chalkonit, pod tímto názvem je i známý z pokusů Marie Curie-Skłodowské. Z tohoto minerálu se získával prvek radium (=ohnivé zlato).\n\nTento minerál vytváří nejčastěji lupenité nebo práškovité agregáty, někdy se vyskytuje zemitý. Barva torbernitu je zelená, vryp má světlezelenou barvu. Je to průsvitný minerál s perleťovým leskem.\n\nVyskytuje se jako druhotný uranový minerál v Jáchymově, Příbrami, Horním Slavkově, na Kladské, Cínovci, Přebuzi, Smrkovci, Medvědíně, Rýžovišti, Zálesí, Písku.\n\nUSA (Marysvale, Colorado Mineral Belt), Kongo (Náhorní plošina Katanga), Velká Britanie, Česko, Německo.\nJe velmi křehký, vyznačuje se silnou fluorescencí.\n"}
{"id": "1487504", "url": "https://cs.wikipedia.org/wiki?curid=1487504", "title": "Alena Potůčková", "text": "Alena Potůčková\n\nAlena Potůčková (19. března 1953, Roudnice nad Labem – 6. listopadu 2018, Praha) byla česká historička umění, kurátorka a překladatelka, v letech 2008–2018 ředitelka Galerie moderního umění v Roudnici nad Labem.\nByla dcerou sociologa PhDr. Pavla Machonina, DrSc. (1927–2008). Do 16 let navštěvovala v Roudnici Lidovou školu umění i akce, které pro studenty organizoval ředitel galerie Miloš Saxl. Po přestěhování do Prahy absolvovala gymnázium (1972) a v letech 1972–1977 studovala na Filozofické fakultě Univerzity Jana Evangelisty Purkyně v Brně dějiny umění (prof. I. Krsek, Z. Kudělka, J. Sedlář) a etnografii (prof. R. Jeřábek). Absolvovala diplomovou prací v oboru etnografie a roku 1980 obhájila doktorskou disertaci v oboru dějiny umění. V letech 1983–1984 absolvovala stipendijní pobyt ve Francii.\n\nV letech 1977–1992 pracovala v oddělení regionálních galerií Národní galerie v Praze, od počátku 90. let tamtéž jako kurátorka sbírky moderního umění. Na popud tehdejšího ředitele Jana Sekery přešla roku 1992 do Středočeské galerie (od roku 1993 přejmenované na České muzeum výtvarných umění v Praze, ČMVU) a do roku 2008 zde působila jako kurátorka sbírky malby. Po změně vedení a přestěhování ČMVU do Kutné Hory se přihlásila do konkursu na místo uvolněné Miroslavou Hlaváčkovou a roku 2008 ji Rada Ústeckého kraje jmenovala ředitelkou Galerie moderního umění v Roudnici nad Labem. V letech 2001–2004 byla členkou, později členkou předsednictva Rady galerií a členkou komory kurátorů. V letech 2000–2005 byla členkou výboru Uměleckohistorické společnosti. Je autorkou stovek textů pro katalogy výstav a článků v odborném tisku (Výtvarná kultura, Výtvarné umění, Ateliér, Prostor Zlín, Revue Art, souborné publikace galerií, encyklopedie moderního umění).\n\nPokračovala v obětavé práci i v době, kdy se potýkala s vážným onemocněním. Zemřela ve věku 65 let.\nV 80. letech připravila výstavy výtvarníků, které komunistický režim pronásledoval, v DK Sokolov (1981), GVU Roudnice (1982) a v OKD Gong Praha 9 (1983). Jako kurátorka Středočeské galerie (ČMVU) měla klíčovou roli v koncipování jejího výstavního programu a nové strategie budování sbírek, navazující na období 60. let, kdy galerii vedl Jiří Kohoutek. Sbírkotvorná činnost galerie byla předtím na dvacet let přerušena v období normalizace. Zaměřila se zejména na umění 60. let 20. století a na generačně blízké výtvarníky sedmdesátých let, zejména členy Volného seskupení 12/15 Pozdě, ale přece. Zasloužila se o doplnění hodnotné kolekce moderního a současného umění, která je jádrem nynějších sbírek Galerie středočeského kraje v Kutné Hoře. Před přesídlením do Kutné Hory neměla Středočeská galerie dostatek vlastních výstavních prostor a proto představila bohatý sbírkový fond ČMVU na řadě výstav v regionech i v zahraničí. Ve spolupráci se svou kolegyní Vlaďkou Mazačovou odborně zpracovala sbírkový fond ČMVU pro průkopnický projekt „Sbírky online“ (ProMus).\n\nAlena Potůčková byla podrobně obeznámena s uměním, které vznikalo v období normalizace, ale nemohlo být v té době vystaveno. Spolu s Ivanem Neumannem připravila bilanční výstavu „Umění zastaveného času – Česká výtvarná scéna 1969–1985“, která byla z Prahy (ČMVU, 1996) přenesena do Brna a Chebu (1997). Na tuto výstavu navázal projekt \"Umění zrychleného času. Česká výtvarná scéna 1958–1968\". Zabývala se mezioborovými přesahy mezi výtvarným uměním, užitým uměním a architekturou a připravila výstavy „Folklorismy v českém výtvarném umění XX. století“, ČMVU, 2004; „Exotismy ve výtvarném umění XX. století v Čechách a na Moravě“, ČMVU, 2007 (s A. Křížovou a L. Horňákovou). \n\nByla autorkou první koncepce stálé expozice Galerie Středočeského kraje v Kutné Hoře, ale po změně vedení z galerie odešla. V Galerii moderního umění v Roudnici nad Labem jako ředitelka rozvíjela koncepční dramaturgii výstav v návaznosti na tamní dlouholetou tradici a vynikající sbírkový fond, který průběžně doplňovala o nové akvizice. Měla hluboký vztah k hudbě a organizováním koncertů, literárních večerů a přednášek vytvořila z galerie významné kulturně společenské centrum a přívětivé ohnisko širších komunitních souvislostí. \n\n"}
{"id": "1487508", "url": "https://cs.wikipedia.org/wiki?curid=1487508", "title": "Design Sprint", "text": "Design Sprint\n\nDesign Sprint je časově omezený proces rozdělený do pěti fází, který využívá metodu Design thinking (designového myšlení) s cílem snížení všech rizik při uvedení nového produktu, služby na trh nebo i řešení spojená s řízením firem. Tato metoda byla vyvinuta nezávislou prací mnoha návrhářů v rámci společnosti GV (dříve Google Venture), kdy došlo nejprve k zamyšlení nad procesy ve firmě a následně jejich optimalizaci a zlepšení spolupráce týmů uvnitř firmy. V GV se koncept Design Sprintu rozvíjel dále a byl využit ve vývoji mnoha projektů. V procesu Design Sprintu se definuje cíl, body jak cíle dosáhnout, hrozby spojené s realizací, jejich eliminace, vytvoření prototypu, který se otestuje na cílové skupině osob, na které je projekt zaměřen. Celý tento proces má za úkol zjistit zda projekt má šanci na úspěch a popsání cesty k požadovanému cíli a to vše během pěti etap maximálně za 5 dní. Tento proces návrhu je vzdáleně podobný Sprintu v Agilních řízení projektu. \n\nMezi nejznámější světové propagátory Design Sprintu patří z AJ&Smart Jake Knapp, John Zeratsky a Braden Kowitz autoři knihy Sprin a C. Todd Lombardo, Richard Banfield a Trace Wax autoři publikace Design sprint. V České republice mezi průkopníky Design Sprintu patří inovativní designéři z eoeo studio\n\nDesign sprint je v podstatě jednoduchý nástroj, jak prototypovat a testovat téměř každý výrobek, službu, ale i jakýkoliv proces během krátkého času s reálnými výstupy a odpověďmi na zásadní otázky. S produkty, které se zrodily díky design sprintu, se můžete setkat při každodenních činnostech, třeba při komunikaci přes aplikace na vašich mobilních telefonech nebo při nákupech přes eshopy, patří sem Slack, Hangouts a mnoho dalších. \n\nDesign Sprint je rozdělen do 5 fází, běžně do 5 dní (Design Sprint 1.0) nebo do 4 dní (Design Sprint 2.0).\n\nSestavení mapy, jak dosáhnout cíle.\n\nDefinování cíle a výzvy, která stojí před námi, stanovení toho, kam směřujeme.\n\nJaká hypotetická řešení nás dovedou k požadovanému cíli? Jaká jsou kreativní řešení? Jaké jsou silné a slabé stránky řešení? Co může realizaci ohrozit?\n\nUrčení takových myšlenek, které by mohly fungovat a výběr nejlepšího řešení.Během tohoto procesu je eliminovaná předpojatost k jednotlivým návrhům.\n\nVytvoření realistického prototypu a odpovědi na to, co budeme potřebovat k testování a jak to bude probíhat.\n\nVýběr pěti cílových osob, pro které je výstup sprintu určen, a realizování testu, aniž by došlo k ovlivnění jejich volby a zpětné vazby.\n\nVýstupem jsou odpovědi na zásadní otázky ohledně realizace definovaného cíle, zda je životaschopný a realizovatelný. Zda vůbec cílová skupina má o produkt nebo službu zájem. Po dokončení všech pěti fází zůstává otestovaný prototyp na kterém se dá na základě poznatků z testování dále pracovat. Největší přidanou hodnotou je potvrzení nebo vyvrácení hypotéz před celkovou realizací. \n\nV Design Sprintu se pracuje nejlépe v malých týmech. Minimální počet osob k realizaci by neměl být menší než 3 účastníci a maximálně 10. Ideální tým je 7 účastníků z důvodu poměru efektivity a rychlosti. Každý Design Sprint by měl mít vlastního facilitátora (\"moderátor a průvodce Design Sprintem\") a rozhodovače. Rozhodovač, jak název napovídá, má hlavní slovo a určuje hlavní směr v celém průběhu na základě diskuze s ostatními členy týmu. Bývá jim obvykle osoba odpovědná za projekt, ředitel apod. Další obsazení je různorodé. V týmech může být produktový manažer, marketingový pracovník, vývojář, UX designer apod.\n\n"}
{"id": "1487521", "url": "https://cs.wikipedia.org/wiki?curid=1487521", "title": "Palermo (Buenos Aires)", "text": "Palermo (Buenos Aires)\n\nPalermo je městská čtvrť, část Buenos Aires, hlavního města Argentiny. Nachází se v severní části města, na břehu estuáru Río de la Plata a hraničí se čtvrtěmi Belgrano, Colegiales, Chacarita, Villa Crespo, Almagro a Recoleta. Na území o rozloze 15,6 km² žilo v roce 2010 asi 225 tisíc obyvatel. Jedná se o největší čtvrť města, která se dále dělí na několik různých částí.\n\nNázev čtvrti pochází ze jména italského imigranta Juana Domingueze Palerma, který na konci 16. století, krátce po založení Buenos Aires, v oblasti pozdější čtvrti zakoupil pozemky. Velký rozvoj zaznamenalo Palermo v poslední třetině 19. století, kdy zde byla založena zoologická zahrada, park Tres de Febrero, park Plaza Italia či městský hipodrom. Během 20. století vznikla v Palermu také botanická zahrada, letiště Jorgeho Newberyho, planetárium či japonská zahrada.\n\nVe čtvrti sídlí tenisový areál Buenos Aires Lawn Tennis Clubu, dějiště turnaje Argentina Open a reprezentačních utkání.\n"}
{"id": "1487523", "url": "https://cs.wikipedia.org/wiki?curid=1487523", "title": "Giv'at Charsina", "text": "Giv'at Charsina\n\nGiv'at Charsina (hebrejsky גבעת חרסינה arabsky: جفعات هرسينا, v oficiálním přepisu do angličtiny Givat Harsina) je izraelská osada na Západním břehu Jordánu v distriktu Judea a Samaří.\n\nLeží v jižní Judeji východně od města Hebron, poblíž židovské části města (Hebron H2) cca 30 kilometrů jihozápadně od historického jádra Jeruzaléma, cca 21 kilometrů jihozápadně od města Betlém a cca 68 kilometrů od Tel Avivu) v nadmořské výšce 945 metrů.\n"}
{"id": "1487525", "url": "https://cs.wikipedia.org/wiki?curid=1487525", "title": "HC TNP Praha", "text": "HC TNP Praha\n\nHC TNP Praha (celým názvem: Hockey Club TNP Praha) je český klub ledního hokeje, který sídlí v pražských Strašnicích. Založen byl v roce 2017. Ihned po založení se stal klub hegemonem pražského krajského hokeje, a to poté co dokázal vyhrát krajskou ligu ve svých dvou úvodních sezónách (2017/18 a 2018/19). V obou případech ovšem klub následnou kvalifikaci o 2. ligu odmítl. Klubové barvy jsou červená, černá a bílá. Klíčový hráč - Jan Mišner.\n\nSvé domácí zápasy odehrává na novém zimním stadionu Škoda Icerink ve Strašnicích.\n\n\nZdroj:\n\n\n\nZdroj:\n\n"}
{"id": "1487528", "url": "https://cs.wikipedia.org/wiki?curid=1487528", "title": "Tarantela", "text": "Tarantela\n\nTarantela je lidový tanec z jižní Itálie, nejčastěji v 6/8 rytmu, pro který je charakteristický doprovod tamburíny a mandolíny. \n\nTanec je spojován s jevem zvaným tarantismus: v oblasti okolo města Taranto trpěly ženy často psychickými poruchami, které údajně způsobovalo kousnutí tarantule (pravděpodobněji však záchvaty apatie a zmatenosti byly psychosomatického původu a souvisely s podřadným postavením ženy v tehdejší společnosti a omezeními v partnerském životě). Postižená byla léčena hudbou, na kterou musela tančit co nejrychleji, až upadla do extáze, terapie trvala až deset dní. R. Lowe Thompson odvozuje původ tance od starověkých bakchantek, od 16. století byl rituál spojen s kultem svatého Pavla. Tarantela se proto začala tančit při procesích na 29. června a vznikla řada krajových variací, jako je pizzica, viddaneddha nebo tammurriata. \n\nV období romantismu se styl tarantely začal uplatňovat také v umělé vážné hudbě (Gioacchino Rossini, Frederyk Chopin, Fanny Mendelssohnová, Casimir Gide, Ottorino Respighi). Tanečníci sicilské tarantely se objevili i ve filmu \"Kmotr\".\n"}
{"id": "1487532", "url": "https://cs.wikipedia.org/wiki?curid=1487532", "title": "Penelope Wilsonová", "text": "Penelope Wilsonová\n\nPenelope Wilsonová je britská egyptoložka. Vyučuje egyptologii na katedře archeologie na Durhamské univerzitě ve Velké Británii. Je členkou Centra pro studium starověkého Středomoří a Blízkého východu. Je také ředitelkou společného projektu Durhamské univerzity, Egypt Exploration Society a Nejvyšší rady pro památky Egypta.\n"}
{"id": "1487533", "url": "https://cs.wikipedia.org/wiki?curid=1487533", "title": "Střevlík fialový", "text": "Střevlík fialový\n\nStřevlík fialový (\"Carabus violaceus\") je druhem dravého brouka řádu střevlíkovitých. Je střední velikosti s délkou 20 až 35 milimetrů. Je nápadný svým mohutným tělem a jasným fialovým až modrofialovým zbarvením lemu krovek.\n\nVe dne se Střevlík fialový schovává do stinných míst, například pod kameny a dřevo. Aktivní je převážně v noci, kdy svými mohutnými kusadly loví žížaly a drobný hmyz. Kvůli zakrnělým zadním křídlům není schopen létat. Pokud se cítí v ohrožení, vztyčí se na zadní nohy, aby vypadal větší a ze žláz na zadečku vypouští páchnoucí sekret. Jeho krovky jsou hladké a mají výhradně černou barvu, ale lem krovek může být fialový až modrofialový. Larvy se líhnou v létě, a dospělci jsou aktivní od dubna do října a zbytek roku přezimují ve tlejícím dřevě.\nVyskytuje se hlavně ve smíšených lesích, zahradách a parcích. Najdeme ho od nížin až do vrchovin a byl vyfocen i ve výšce 1900 metrů nad mořem. V Česku jde o ohrožený druh, který je na ústupu.\n\nStřevlík fialový je rozšířený přes většinu Evropy, mimo některé ostrovy, Slovinsko, Portugalsko a evropskou část Turecka. V jeho celém areálu rozšíření je mnoho poddruhů. V České republice se vyskytuje hlavně druh \"Carabus violaceus violaceus.\"\n\n"}
{"id": "1487550", "url": "https://cs.wikipedia.org/wiki?curid=1487550", "title": "Vaestgoetlandský špic", "text": "Vaestgoetlandský špic\n\nŠvédský valhaund nebo Västgötlandský špic známý již v z 18. století, patří pravděpodobně původní švédské plemeno psa, jeho historie je však nejistá. Je velmi podobný velškorgim Cardigan.\n\nNení jisté, zda ho přivezli z Anglie do Švédska Vikingové, ale moderní výzkumy ukazují na to, že valhaund je plemeno vyšlechtěné přímo ve Švédsku. Název vallhund se dá přeložit jako „lesní pes\". Je to malý, ale velice vytrvalý a pevný pes. Zaujali hraběte Bjorna von Rosena a stali se tak základem pro jeho chov,a tím si pes zasloužil uznání a registraci västgötlandského špice jako švédské plemeno. V průběhu chovu se naštěstí podařilo zachovat ovčácký pud a tak je tento malý špic využíván převážně jako pracovní plemeno. Švédský valhaund je chován spíše v severských zemích, v České republice se s ním nesetkáme.\n\nVästgötlandský špic je učenlivý a inteligentní pes. Hodí se jako skvělý společník do rodiny s dětmi, ale stejně tak se hodí i pro pracovní účely díky jeho loveckému pudu. K ostatním psům a menším zvířatům se chová bezproblémově, dobře vychází i s malými dětmi. Má protáhlou hlavu připomínající liščí hlavu. Setkáváme se s dvěma typy ocasu, s přirozeně krátkým nebo dlouhým ocasem. Švédský valhaund má typické vztyčené uši a na čumáku bývá obvykle světlá maska. Má středně dlouhou, velmi hustou a zároveň drsnou srst. Nejčastější barevná kombinace jsou šedavé odstíny hnědé, žluté a červenohnědé. Bílé stopy se vyskytují pouze na hrudníku nebo kolem krku. Pes je v kohoutku vysoký 32–35 cm, fena 29–32 cm, a hmotnost se pohybuje mezi 9–14 kg.\n\nVästgötlandský špic je pracovní plemeno, kterému nechybí energie a je velice aktivní. Může se chovat i v bytě, ale je nutné časté venčení nebo výběh. Díky jeho aktivitě a obratnosti je vhodný na agility soutěže, kde vybije svoji přebytečnou energii. \n"}
{"id": "1487554", "url": "https://cs.wikipedia.org/wiki?curid=1487554", "title": "Roman Kříž", "text": "Roman Kříž\n\nRoman Kříž (* 29. prosince 1967 Praha) je český právník, politik a aktivista. Vystudoval Právnickou fakultu Univerzity Karlovy v Praze, obor Mezinárodní vztahy, kde získal magisterský titul. Politickým přesvědčením je libertarián, od roku 2012 je členem strany Svobodní. V roce 2016 založil Libertariánský institut prosazující takzvanou Libertariánskou demokracii.\n\nAktivně se zúčastnil studentského hnutí v listopadu 1989, kdy byl jako účastník demonstrace na Národní třídě zástupcem PFUK členem Celostátního studentského stávkového výboru. Za Celostátní studentský stávkový výbor byl spolu s Václavem Bartuškou členem parlamentní Komise pro dohled nad vyšetřováním událostí 17. listopadu na Národní třídě, kdy jako jediní pokračovali ve vyšetřování i po lednu 1990, kdy komise již vykonávala svoji činnost víceméně formálně. O celém vyšetřování napsal Václav Bartuška knihu Polojasno. O svém pohledu na listopad 89 a práci v parlamentní komisi napsal kapitolu do knihy Studenti psali revoluci.\n\nV letech 1991 a 1992 byl členem Akademického senátu PF UK a Akademického senátu UK. V roce 1992 pracoval několik měsíců pro poslanecký klub Občanského hnutí ve Federálním shromáždění jako konzultant pro otázky bytové politiky. Jeho model postupné deregulace nájemného byl později realizován v letech 1995-2012, je autorem klíčových ustanovení a principů zákona o vlastnictví bytů a nebytových prostorů.\n\nOd roku 1992 podniká v zahraničním obchodu. Od roku 2007 je pak členem české Mensy sdružující lidi s IQ 130 a vyšším. V rámci Mensy se věnuje zejména problematice vzdělávání nadaných dětí, od roku 2008 je místopředsedou Správní rady Mensa gymnázia, jejímž zřizovatelem je Mensa ČR. Vymyslel a zorganizoval první ročník Logické olympiády, soutěže, které se za deset let její existence zúčastnily stovky tisíc žáků a studentů z celé ČR. Je příznivcem unschoolingu a podporovatelem Svobody učení.\n\nV roce 2000 zpracoval pro budoucího ministra informatiky Vladimíra Mlynáře teze k používání ICT ve veřejné správě, reforma však nebyla realizována.\n\nOd roku 2012 je členem Svobodných, za které v roce 2014 kandidoval do Senátu v obvodu Prahy 5.\n\nV roce 2016 založil Libertariánský institut, který si klade za cíl propagovat výhody výrazné redukce agendy státu na ekonomické a společenské vztahy, koncepci tzv. Libertariánské demokracie jako formy vlády založené na ústavním omezení agendy státu. V rámci práce pro Libertariánský insititut usiluje rovněž o redukci dotační politiky státu, zastupuje ve sporech s Ministerstvem průmyslu a obchodu několik podnikatelů, kteří zkrachovali díky dotační politice, a jménem jednoho za zastoupených podnikatelů zažaloval Evropskou komisi u Soudního dvora EU na zrušení systému tzv. blokových výjimek pro rozpor se Smlouvou o fungování EU.\n\nVe volbách do Evropského parlamentu v květnu 2019 kandidoval jako člen Svobodných na 11. místě kandidátky subjektu s názvem \"\"Svobodní, Liberland a Radostné Česko - ODEJDEME BEZ PLACENÍ\"\". Subjekt se ziskem 0,65 % hlasů nezískal ani jeden mandát, samotný Kříž se s 1 003 přednostními hlasy dostal až na třetí místo kandidátky.\n\n"}
{"id": "1487555", "url": "https://cs.wikipedia.org/wiki?curid=1487555", "title": "Hotel Central (Praha)", "text": "Hotel Central (Praha)\n\nHotel Central je secesní budova v Praze, Novém Městě, v Hybernské ulici s čp. 1001/10. Stavba byla postavena roku 1901 podle návrhu rakouského architekta Friedricha Ohmanna. V prostorách hotelu působil populární kabaret Červená sedma či Městská divadla pražská.\n\nV roce 1898 koupil stavitel a architekt Quido Bělský staveniště se starými budovami, pozdější stavební parcelu pro hotel Central. Návrh stavby vytvořil téhož roku rakouský architekt Friedrich Ohmann. Ohmann měl v té době již za sebou návrh první ryze secesní budovy v Praze, ve 30. letech 20. století zbouranou budovu České průmyslové banky s kavárnou Corso z let 1897-1898. Hotel Central se tak stal v pořadí druhou pražskou secesní stavbou.\n\nPo Ohmannově odchodu do Vídně roku 1897, kde přijal pozici architekta císařského paláce Hofburgu, dokončili jeho návrh hotelu Central jeho dva žáci z Uměleckoprůmyslové školy Alois Dryák a Bedřich Bendelmayer. Stavební povolení získal projekt v červnu 1899. V listopadu 1901 se zahájil provoz hotelu, vybavení a vnitřní výzdoba se ale dokončovaly ještě dlouho poté. Hotel Central se stal záhy významným střediskem společenského dění. Dokazuje to například hostina uspořádaná v prostorách hotelu na počest francouzského sochaře Augusta Rodina během jeho návštěvy v Praze v roce 1902.\n\nV prostorách hotelu se nacházel secesní sál, ve kterém mezi lety 1918-1921 působil populární kabaret Červená sedma, vedený Jiřím Červeným a Eduardem Bassem. Roku 1924 byl divadelní sál přestavěn na kino.\n\nV roce 1927 hotel Central koupila Nemocenská pokladna veřejných zaměstnanců a využívala jej jako kancelářskou budovu. S tím souvisely také přestavby v zadní části domu, kde byly přistavěny prostory pro kanceláře. Přistavěná kancelářská budova se zde nacházela až do roku 2003, kdy byla kvůli havarijnímu stavu stržena.\n\nNejvětší přestavby zaznamenal hotel Central v roce 1929 podle návrhu architekta Petra Kropáčka. Přestavba byla vedena k potřebám biografu a Městského komorního divadla. Výraznou proměnou tehdy prošel divadelní sál, který vlivem přestavby ztratil svůj secesní ráz. Po přestavbě získal sál kapacitu přes 600 míst.\n\nOd roku 1929 až do svého zániku v roce 1976 účinkovalo v divadelním sále hotelu Central Městské komorní divadlo (jinak také jen \"Komorní divadlo\"), jež se stalo druhou scénou nově vzniklých Městských divadel pražských. Svou činnost ukončilo Komorní divadlo v roce 1976 pod záminkou špatné technické situace a nutné rekonstrukce budovy. Pravděpodobněji došlo k zániku Komorního divadla ale z politických důvodů, neboť s divadlem byli spojováni lidé nepohodlní pro tehdejší politický režim.\n\nV roce 1989 objekt vlastnilo Ministerstvo vnitra, krátce poté přešel hotel do vlastnictví nadace Pro Thalia, která se jej snažila zrekonstruovat a opět zaktivizovat divadelní sál. Kvůli vysoké finanční náročnosti rekonstrukce musela ale nadace dům prodat.\n\nNásledujícím vlastníkem budovy hotelu Central se stala zahraniční firma, která na konci 90. let 20. století zahájila další přestavbu a v roce 2004 obnovila provoz hotelu.\n\nHotel Central je významným představitelem pražské secese. Jeho fasáda má nazelenalou barvu doplněnou plastickým štukovým, typicky secesním dekorem, jenž nese vegetativní motivy keřů a květin, mimo jiné naznačuje symboliku stromu života. Dekor je doplněn o zlaté akcenty, což poukazuje na Ohmannovu inspiraci z Vídně. V horní části fasády je možné zpozorovat zlatým písmem napsané jméno stavitele Quida Bělského a architekta Friedricha Ohmanna.\n\nNa výzdobě divadelního sálu se podíleli malíři Karel Špillar, jehož nástěnná malba na čelní stěně sálu nad pódiem znázorňovala tanec rusalek, a Jan Preisler, jenž byl autorem malby \"Faun svádí dryádu\" na stěně nad vstupním schodištěm. Po radikální rekonstrukci v letech 1929-1930 se ale nástěnné malby nedochovaly. Od roku 2004, kdy zahraniční firma obnovila provoz hotelu, slouží bývalý divadelní sál k jídelním a konferenčním účelům.\n\nBudova hotelu Central s čp. 1001/10 se nachází v Hybernské ulici v Praze na Novém Městě nedaleko náměstí Republiky. Sousední budova čp. 1000/8 byla vybudována podle plánů Josefa Blechy jako nájemní a kancelářský dům, budova čp. 1002/12 je pak neoklasicistní adaptací a nástavbou původního barokního paláce spojovaného s rody Vršovců, Valdštejnů, Straků a Vrtbů.\n\nV okolí hotelu se pak nacházejí další významné budova a instituce:\n\n\n\n"}
{"id": "1487556", "url": "https://cs.wikipedia.org/wiki?curid=1487556", "title": "Hotel Central", "text": "Hotel Central\n\nHotel Central může být:\n\n"}
{"id": "1487567", "url": "https://cs.wikipedia.org/wiki?curid=1487567", "title": "Bletchley Park", "text": "Bletchley Park\n\nBletchley Park je panské sídlo ležící poblíž města Milton Keynes v anglickém hrabství Buckinghamshire, asi 80 km na severozápad od Londýna. V areálu Bletchley parku se nachází viktoriánský zámek a 23 hektarů okolních pozemků. Sídlo do jeho současné podoby přestavěl anglický finančník a politik Sir Herbert Samuel Leon. V období od Mnichovské krize v Bletchley Parku sídlila britská MI6 a také především Vládní komunikační ústředí. Během druhé světové války postupně stoupal počet zaměstnanců Bletchley Parku, do konce roku 1944 dokonce dosáhl deseti tisíc zaměstnanců. Zaměstnány zde byly významné osobnosti jako například matematik Alan Turing, šachista Hugh Alexander, či šifrant Dilly Knox. \n\nPůvodně se pozemky okolo Bletchley využívaly pro zemědělství. To se změnilo v roce 1675, kdy původní vlastník vévoda z Buckinghamu pozemky prodal fyzikovi Dr. Thomasi Willisovi. Na pozemcích však začal stavět až jeho vnuk, Browne Willis, který Bletchley zdědil. Starožitník a patron architektury Willis začal v Bletchley stavět nový dům, který byl dokončen roku 1711. \n\nPo smrti Browna Willise pozemky chátraly až do doby, kdy je odkoupil roku 1877 Samuel Lipcombe Seckham, který zde rozestavěl novogotický zámek, který však nikdy nedokončil. Bletchley nakonec prodal finančníkovi a politikovi Herbertu S. Leonovi, který vystavěl Bletchley do současné podoby a využíval ho pro schůzky s vlivnými politiky, například David L. Georgem. Po jeho smrti pozemky spravovala jeho vdova až do své smrti v roce 1937. \n\nV roce 1938 koupil v předtuše války centrum Bletchley admirál Hugh Sinclair, ředitel Secret Intelligence Service, se záměrem využít Bletchley v období války jako sídlo pro SIS. Důvodem byla především strategicky výhodná poloha Bletchley, relativně malá vzdálenost od Londýna a blízká železniční trat', která spojovala Londýn a Birmingham s náborovými středisky v Oxfordu a Cambridge. \n\nV létě 1939 se do Bletchley přesunulo oddělení kryptografie, oficiálně zvané Station X. Byla zde založena škola šifrování, jejíž absolventi měli později sloužit k válečným účelům, především k prolomení šifrovacích přístrojů, přes které komunikovali důstojníci Wehrmachtu. \n\nBěhem prvních měsíců II. světové války se úsilí šifrantů z Bletchley Parku setkalo pouze s velmi omezeným úspěchem. Méně důležité kódy se dařilo prolamovat matematicky, což byl ovšem velmi obtížný úkol, a tak rozšifrované zprávy již většinou nebyly aktuální.\n\nNejvětší tlak směřoval na rozluštění šifrovacího stroje Enigmy. Operace, která směřovala k rozluštění kódu Enigmy získala označení Ultra. Na počátku roku 1940 navázal tým šifrantů Bletchley Parku na informace především polských spojenců, kteří byli schopni číst některé údaje posílané přes Enigmu již v roce 1932. Postupně začali zachytávat a dešifrovat značné množství zpráv šifrovaných Enigmou. Existovalo mnoho různých šifer Enigma a aby je Wehrmacht rozlišil, používal pro ně barevné označení. V únoru 1940 začal tým pracovníku Bletchley s prolamováním 'červené', což bylo komunikační spojení mezi Wehrmachtem a Luftwaffe. Němci pravidelně měnili rotory v Enigmě, což vedlo k tomu, že Britům se často podařilo prolomit daný stroj pouze díky tipování a lenosti šifrantů Wehrmachtu. Německá přehnaná důvěra v Enigmu nakonec vedla ke kompletnímu prolomení v roce 1943. \n\nDalší operace z Bletchley parku měli za cíl dešifrování stroje Lorenz, kterým komunikovalo nejvyšší velení Wehrmachtu. Postup prolamování kódu zde byl pomalejší než u Enigmy, zásadního posunu se dočkali Britové až po obrovské chybě na straně Německa 30. srpna 1941. Tuto chybu udělal německý šifrant, který posílal zprávu z jednoho velitelství německé armády do druhého- pravděpodobně v Aténách nebo ve Vídní. Po nedorozumění poslali požadovanou zprávu přes stroj Lorenz dvakrát se stejným nastavením, což bylo proti všem předpisům zacházení se šifrovacími stroji. \n\nProjekt Ultra byl státním tajemstvím až do jara 1974. Většina vybavení a všechny plány byly zničeny. Většina kryptoanalytiků i ostatních zaměstnanců se vrátilo do svých civilních životů a měli zakázáno mluvit o své práci (do roku 1974). Během téměř 40 let od zveřejnění dokumentů projektu Ultra si příběh Enigmy a Bletchley parku získal velkou popularitu. Bletchley Park v současné době slouží jako muzeum projektu Ultra, kde jsou obnoveny některé chatky, které využívali šifranti. Speciální část je věnována stroji Enigma. V roce 2007 byla dokončena replika programového počítače Colossus, který úspěšně dešifroval první zprávu od konce II. světové války. \n\nJeště před začátkem války naverbovalo Vládní informační ústředí do Bletchley Parku „muže a ženy profesorského typu“ přes své kontakty na univerzitách Oxford a Cambridge. Takto se do Bletchey Parku dostali jedni z nejznámějších šifrantů Alan Turing, Gordon Welchman a Bill Tutte. Další šifranti, jako například Dilly Knox a Nigel de Grey pracovali pro Vládní informační ústředí již od I. světové války.\n\nVelké procento zaměstnanců Bletchley Parku tvořily ženy. Do roku 1945 to bylo dokonce 75 % všech zaměstnanců. Šest z deseti žen zaměstnaných v Bletchley Parku bylo dokonce v armádě. Zbytek z nich byl naverbován pro civilní služby.\n\nPro rozluštění Enigmy byl zřejmě klíčový přínos matematika Alana Turinga. Ten během práce v Bletchley Parku sestrojil stroj Colossus, který by se dal považovat za první počítač. Po válce byl souzen a odsouzen za sexuální delikt, jelikož udržoval v té době zakázaný homosexuální vztah. Zemřel roku 1954 na otravu kyanidem draselným, podle oficiálního stanoviska se jednalo o sebevraždu. \n\nNa rozluštění stroje Lorenze měl největší zásluhu britský matematik a kryptolog William Thomas Tutte. Po válce pokračoval v matematice, kde je významná jeho práce v oblasti kombinatoriky a teorie grafů.\n\nV Bletchley Parku pracoval také britský šachista Hugh Alexander, který později vedl divizi kryptoanalýzy ve Vládním informační ústředí po 25 let. V šachu se stal dvakrát šampionem Británie a získal titul Mezinárodního mistra.\n\n"}
{"id": "1487572", "url": "https://cs.wikipedia.org/wiki?curid=1487572", "title": "Augustine Dunn", "text": "Augustine Dunn\n\nAugustine Dunn (* 20. října 1993 Francie) je český zpěvák, herec, skladatel a frontman skupiny The Silver Spoons, která je tvůrcem hitu \"He's Got My Money Now\" z roku 2018.\n\nDo České republiky se s rodiči a pěti sourozenci přistěhoval, když mu bylo devět let. Ihned po přestěhování studoval na českých školách a k tomu dálkově studoval francouzskou školu, ale toto kombinované studium opustil. Nyní studuje na Fakultě humanitních studií Univerzity Karlovy.\n"}
{"id": "1487576", "url": "https://cs.wikipedia.org/wiki?curid=1487576", "title": "Projekty železničních tratí do Moravského krasu", "text": "Projekty železničních tratí do Moravského krasu\n\nProjekty železničních tratí do Moravského krasu byly za Rakousko-Uherska projekty železničních tratí vedoucí přes stávající území Moravského krasu. Projekty ovšem nikdy nebyly zrealizovány a s jejich realizací se nepočítá ani dnes.\n\nOd roku 1900 se uvažovalo o železniční trati z Blanska do Vyškova jako součásti spojení Tišnov - Blansko - Vyškov. Úvahy podpořili i poslanci Národního shromáždění v roce 1919. Byl ovšem vytvořen jen „obecný projekt“, ministr železnic chtěl poté podrobnější projekt s rozpočtem. To by však vyžadovalo dalších 300 tisíc korun. Protože kilometr tratě byl odhadován na více než 1 milion korun, byl projekt z důvodu finanční náročnosti a protichůdných zájmů odstaven.\n\nV roce 1911 vznikl projekt dráhy z Líšně do Jedovnic. Stavba měla navazovat na železniční trať z Brna-Černovic do Líšně. V projektu dosahovala délky 21 km a měly zde vzniknout stanice Ubce, Křtiny a Jedovnice, kde se měla křížit s dráhou Blansko - Vyškov. Stavba měla stát 2 miliony korun, ale nenašly se pro ni potřebné peníze. Projekt se zastavil, když se trať zkrátila na Stránskou skálu a přestavěla na tramvajový provoz. Stále však existoval záměr Brněnských pouličních drah jako \"tramvaje do Moravského krasu\". Projekt byl obnoven v roce 1945, kdy se uvažovalo o zřízení národního parku Moravský kras. Zanedlouho byl ovšem zamítnut definitivně. V současnosti (2019) se kvůli bytové výstavbě v Líšni chystá prodloužení tramvajové trati ze Stránské skály do dřívější stanice Líšeň v původní stopě železniční tratě z Černovic.\n\n\n"}
{"id": "1487577", "url": "https://cs.wikipedia.org/wiki?curid=1487577", "title": "Nejvyšší hory Oregonu", "text": "Nejvyšší hory Oregonu\n\nNejvyšší hory Oregonu. Hlavním horským pásmem Oregonu je Kaskádové pohoří. Leží ve středo-západní části státu a od severu k jihu prochází jeho celým územím. V Kaskádovém pohoří také leží nejvyšší hora Oregonu, stratovulkán Mount Hood (3 424 m). Podél pobřeží Tichého oceánu se rozkládá Oregonské pobřežní pásmo. Na severovýchodě leží pohoří Blue Mountains a Wallowa Mountains.\nNa jihovýchodě se zvedá nad Harneyskou pánví pohoří Steens Mountain.\nŠest hor v Oregonu dosahuje nadmořské výšky 3 000 a více metrů (s prominencí vyšší než 100 m). Pět nejvyšších hor státu leží v Kaskádovém pohoří. Většina nejvyšších hor Oregonu leží v pohoří Wallowa Mountains a v Kaskádovém pohoří.\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1487581", "url": "https://cs.wikipedia.org/wiki?curid=1487581", "title": "Edwin Smith (egyptolog)", "text": "Edwin Smith (egyptolog)\n\nEdwin Smith (1822 – 27. dubna 1906) byl americký prodejce a sběratel starožitností. Podle jeho jména byl pojmenován staroegyptský lékařský svitek – papyrus Edwina Smithe.\n\nEdwin Smith se narodil v USA ve městě Bridgeport (stát Connecticut) v roce 1822 a žil v Egyptě během druhé poloviny 19. století.\n\nV roce 1862 získal Edwin Smith dočasně do svého vlastnictví egyptský lékařský papyrus s vědomostmi o léčivých rostlinách, datovaný asi do roku 1550 před naším letopočtem (je však považován za kopii textu ještě staršího). Jeho zdroj je neznámý, tvrdí se však, že byl nalezen mezi nohama mumie v okrese Assassif thébské nekropole. Celý svitek byl asi 20 metrů dlouhý, obsahoval 108 odstavců, každý odstavec pak obsahoval po 20 až 22 znacích. Tento papyrus zůstal ve sbírkách Edwina Smithe přinejmenším do roku 1869, kdy se objevil v katalogu obchodníka se starověkými předměty. V roce 1872 jej zakoupil německý egyptolog Georg Ebers, po němž byl také papyrus pojmenován. Tento Ebersův papyrus je jedna ze dvou nejstarších dochovaných medicínských písemností. V současné době je uložen v Německu v knihovně Lipské university.\n\nV roce 1862 Edwin Smith nakoupil v egyptském Luxoru od egyptského obchodníka a prodejce konzulárního agenta Mustafy Aghy Ajata papyrus psaný hieratickým písmem. Překlad (a vědecké zpracování) tohoto papyru provedl egyptolog James Henry Breasted, a to za lékařské asistence a pomoci profesora fyziologie Dr. Arno B. Luckhardta. Později byl tento papyrus Edwina Smithe datován do roku 1600 před naším letopočtem (jedná se ale o mladší opis staršího díla). Svitek má na délku necelých 5 metrů (asi čtvrtina původního textu), je sestaven ze sedmnácti lícových a pěti rubových papyrových „stránek“ a popisuje řešení 48 chirurgických případů. Mezi uvedenými případy je rovněž vůbec nejstarší doložený popis rakoviny, kterou papyrus řadí mezi beznadějné (neléčitelné) případy. Spolu s Ebersovo papyrem patří papyrus Edwina Smithe mezi nejstarší dochované medicínské písemnosti.\n\nPapyrus Edwina Smithe byl v jeho vlastnictví až do jeho skonu v roce 1906. Po jeho smrti darovala Smithova dcera papyrus Historické společnosti v New Yorku (New York Historical Society). Mezi lety 1938 až 1948 byl papyrus zapůjčen k vystavení v Brooklynském muzeu krásných umění (Brooklyn Museum). V roce 1948 pak Historická společnost v New Yorku a Brooklynské muzeum krásných umění předali papyrus do „Newyorské lékařské akademie“ (New York Academy of Medicine), kde je až dosud uložen.\n\n \n"}
{"id": "1487582", "url": "https://cs.wikipedia.org/wiki?curid=1487582", "title": "Shikoku-Inu", "text": "Shikoku-Inu\n\nShikoku-Inu nebo Kochi-ken (ken = pes) je plemeno psa pocházející z Japonska. Je ztělesněním silného a nezávislého psa, ačkoliv je z japonských loveckých psů nejmenší. Dříve se uplatňoval zejména při lovu medvědů, divokých prasat a vysoké zvěře. Na japonském venkově se stále využívá na lov, v Evropě se chová spíš jako společník.\n\nToto plemeno pochází ze středně velkých psů, kteří žili v Japonsku v dávných dobách. Shikoku byl chován především jako lovecký pes, zejména na lov divokých prasat v oblastech Kochi. Jsou známé tři varianty plemene: Awa, Hongawa a Hata, pojmenované podle míst, kde byly chovány. Nejvyšší stupeň čistokrevnosti si zachovala varianta žijící v Hongawe, protože oblast chovu byla špatně přístupná. Pes je odolný a hbitý, aby se dobře pohyboval v hornatých krajinách. Plemeno převzalo název ostrova Shikoku, a to již v roce 1937, kdy bylo také prohlášeno „národní památkou“.\n\nJde o středně velkého psa, který má dokonalou stavbu těla, kompaktní, silnou a pevnou kostru. Výška v kohoutku činí u psů cca 52 cm, u fen cca 46 cm. \n\nShiba je mrštná a odvážná, s vynikajícím orientačním smyslem. V terénu odbíhá od majitele na velkou vzdálenost, v tu chvíli se v ní probouzejí staré geny. Pokud půjdete se shibou na procházku, smiřte se s tím, že půjdete sami. Shibu uvidíte, jak se rychle vzdaluje a pak se po dlouhé době vrací.\n\n"}
{"id": "1487583", "url": "https://cs.wikipedia.org/wiki?curid=1487583", "title": "Dům čp. 337 (Štramberk)", "text": "Dům čp. 337 (Štramberk)\n\nDům čp. 337 stojí na ulici Zauličí ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 337 byl postaven na konci 18. století, je orientován štítovým průčelím do ulice. V druhé polovině 20. století byl rekonstruován. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je dvojdílná, kterou tvoří z jizba a síň. Stavba je roubená z kuláčů. Je postavena na vysoké kamenné podezdívce, která vyrovnává svahovou nerovnost. V podezdívce je sklepní prostor, který byl využíván jako chlév, vchod je veden z uliční strany. Štítové průčelí je dvouosé klem něhož a pravé okapové strany obíhá dřevěná otevřená pavlač. Štít je lichoběžníkový svisle bedněný s jedním oknem, s polovalbou ve vrcholu a s podlomenicí v patě uličního štítu. Střecha je sedlová krytá asfaltovou lepenkou.\n\n\n"}
{"id": "1487587", "url": "https://cs.wikipedia.org/wiki?curid=1487587", "title": "Národní muzeum (Katar)", "text": "Národní muzeum (Katar)\n\nNárodní muzeum Kataru (arabsky: المتحف الوطني في قطر) je národní muzeum emirátu Katar v hlavním městě Dauhá. Bylo otevřeno 29. března 2019. Nová budova od francouzského architekta Jeana Nouvela, inspirovaná pouštní růží, se nachází na promenádě Corniche, na místě původního muzea.\n\n"}
{"id": "1487590", "url": "https://cs.wikipedia.org/wiki?curid=1487590", "title": "Anton Lissner", "text": "Anton Lissner\n\nAnton Raimund Lissner (21. srpna 1885, Velký Šenov – 6. února 1970, Freiberg) byl německý chemik a technik.\nV letech 1904–08 studoval chemii na technice v Praze, 1908–1910 byl asistentem na brněnské technice. V letech 1910–20 (s přerušením válkou) pracoval jako vedoucí chemické laboratoře u firmy Storek v Brně. V roce 1913 se na brněnské technice habilitoval a současně byl pověřen přednáškami jako honorovaný docent. V letech 1920–42 byl profesorem chemické technologie. Řádný člen Německé akademie věd v Praze 1928–1936. Do konce války pak přednášel stejný obor na technice v Praze a přednášky konal i na univerzitě. Po válce byl profesorem anorganické a technické chemie na báňské akademii ve Freibergu. V roce 1955 byl penzionován. V roce 1956 stál jako zakládající ředitel u zrodu Deutsches Brennstoffinstitut (Německý ústav pro paliva), který vedl do roku 1963. V roce 1958 obdržel Clemens–Winklerovu medaili za zásluhy, kterou mu udělila Chemische Gesellschaft der DDR. Sign.: Archiv AV ČR, fond Německá akademie, kart. 30 \n\n"}
{"id": "1487593", "url": "https://cs.wikipedia.org/wiki?curid=1487593", "title": "Dům čp. 339 (Štramberk)", "text": "Dům čp. 339 (Štramberk)\n\nDům čp. 339 stojí na ulici Hraničky ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 339 byl postaven v první polovině 19. století, je orientován štítovým průčelím do ulice. Objekt je příkladem původní předměstské zástavby ve Štramberku.\n\nDům je přízemní roubená a zděná stavba na obdélném půdorysu, je orientovaná roubenou štítovou stranou do ulice a zěnou do svahu. Dispozice je trojdílná komoro-chlévního typu. Stavba je roubená z kuláčů a tesaných trámů, jejichž vazbu rozdělující interiér lze vidět v průčelí. Je postavena na vysoké kamenné omítané podezdívce, která vyrovnává prudkou svahovou nerovnost. V podezdívce je sklepní prostor, který byl využíván jako chlév, vchody jsou vedeny z levé i pravé okapové strany. Štítové průčelí je tříosé s kaslíkovými okny v ozdobných rámech. Štít je lichoběžníkový svisle bedněný se dvěma okny, s polovalbou ve vrcholu a s podlomenicí v patě uličního štítu. Střecha vikýřem na levé straně je sedlová krytá šindelem. V zadní části na levé straně je zděný přístavek.\n\n\n"}
{"id": "1487598", "url": "https://cs.wikipedia.org/wiki?curid=1487598", "title": "Egon Eiermann", "text": "Egon Eiermann\n\nEgon Eiermann (29. září 1904, Potsdam-Babelsberg, Německo–20. června 1970, Baden-Baden, Západní Německo) byl německý architekt 2. poloviny 20. století. \n\nEiermann se narodil ve vesnici Neuendorf u Postupimi, která je dnes součástí městské části Babelsberg. Studoval na technické univerzitě v Berlíně. Po dokončení studií pracoval v stavebním oddělení společnosti Karstadt, poté také v kanceláři s Fritzem Jaeneckem. V roce 1947 začal pracovat při Univerzitě v Karlsruhe, kde se věnoval především vývoji nových ocelových skeletů. \n\nMezi jeho realizované projekty patřil např. západoněmecký pavilon na Světové výstavě Expo v Bruselu v roce 1958, západoněmecká ambasáda ve Washingtonu D.C., výšková budova západoněmeckého pavilonu v Bonnu, sídlo společnosti IBM ve Stuttgartu, nebo budova Olivetti v Frankfurtu nad Mohanem. Mezi jeho nejznámější projekty však patří přestavba kostela císaře Viléma v centru západního Berlína a dostavba v brutalistním stylu. \n"}
{"id": "1487603", "url": "https://cs.wikipedia.org/wiki?curid=1487603", "title": "Antonín Votava", "text": "Antonín Votava\n\nAntonín Votava (1943 – 22. října 2009 Praha), nazývaný \"Čert\", byl český malíř působící na Karlové mostě. \n\nAntonín Votava patřil mezi první umělce, kteří zde vysedávali již od konce 60. let a za tu dobu se stal nepřehlédnutelnou figurou, o které se píše i v mnoha turistických průvodcích. Po celou dobu svého působení sedával na stejném místě; pod poslední lampou u Mostecké věže. Vždy na hlavě nosil nasazené růžky a kdykoli ho někdo požádal o portrét, namaloval jej jako čerta. Stejně tak na všech autoportrétech si Votava přimalovával rohy. Proto se vysloužil přezdívku \"Čert\". Jedni ho považovali za blázna, jiní za génia. Traduje se historka, kdy ho turista požádal o portrét s poloviční slevou. Když jej domaloval a turistovi jej podával, roztrhl obraz vejpůl. \n\nNa Karlové mostě sedával od roku 1968 skoro den co den. Dlouho trpěl roztroušenou sklerózou a artrózou. Několik týdnů před smrtí nechodil na most už vůbec. Říkalo se, že až nebude moci přijít, umře. 22. října 2009 umírá na záhadnou nemoc, údajně v sanitce v manželčině náručí. \n\nV roce 2008 byly jeho díla zařazena na mezinárodní přehlídce současného umění, pořádané Národní galerií.\n\nBlack metalová skupina Master's Hammer \"Čertovi\" vzdala hold písní \"Votava\" v rámci alba \"Formulae\", které bylo oceněno cenou Anděl 2016.\n\n"}
{"id": "1487615", "url": "https://cs.wikipedia.org/wiki?curid=1487615", "title": "Margaret Grahamová", "text": "Margaret Grahamová\n\nMargaret Grahamová (15. února 1860 – 4. července 1942) byla australská zdravotní sestra narozená ve Spojeném království. Během své kariéry se v roce 1894 ocitla uprostřed \"tzv. sporu Hospital Row\", který se odehrál v nemocnici v Adelaide. Později se stala uznávanou vrchní sestrou a jednou z prvních, které sloužily v přední linii první světové války.\n\nNarodila se v Carlisle v Cumberlandu 15. února 1860 malíři pokojů Johnu Grahamovi a jeho ženě Margaret, rozené Farrerové. O jejím mládí není nic známo. V roce 1886 odjela na parníku \"Austral\" do Jižní Austrálie. Dne 2. dubna 1891 se zapsala jako praktikantka v nemocnici v Adelaide (: \"Adelaide Hospital\").\nNemocnice v Adelaide (: \"Adelaide Hospital\") se na konci 19. století nacházela v nefunkčním stavu. Nemocnice trpěla profesní rivalitou i žárlivostí jednotlivých nemocničních frakcí. Celou situaci zhoršovala vládní opozice, která viděla politickou výhodu v zachování takového stavu.\n\nV březnu 1894 byla Grahamová jmenována vedoucí sestrou na jednom z nemocničních oddělení a 19. listopadu téhož roku byla nemocniční radou doporučena na pozici vedoucí noční směny. Toto doporučení ale nebylo akceptováno a vedoucí byla jmenována Ann Hannah Gordonová, sestra tajemníka Johna Gordona. Mnoho zdravotních sester s výběrem nesouhlasilo, vidělo v něm pouze akt protekce a věřilo, že místo mělo připadnou mnohem zkušenější zdravotní sestře Louis Hawkinsové. Šest z nich, mezi nimi i Grahamová, poslalo premiérovi Kingstonovi petici, ve které požadovaly nezávislé vyšetřování okolností jmenování Gordonové do funkce. Komisi tvořilo 12 lidí, včetně lékaře Waye, který se zásadně zasloužil o povýšení Gordonové. Dále v komisi zasedali také doktoři Stirling, Giles a John Colton. Komise došla k závěru, že sporné jmenování bylo díky potenciálu k vedoucí funkci. Také dopis zaslaný sestrami premiérovi označili za urážlivý a impertinentní a doporučili suspendování jeho signatářek. Pod tímto tlakem pět zdravotních sester svou podporu Hawkinsové stáhlo, ale Grahamová tak učinit odmítla. Její nadřízená McLeodová na naléhala, aby rezignovala. Doktor Way Grahamové navrhl, aby přijala místo v Port Adelaide Hospital. Královská komise však došla k názoru, že protest byl oprávněný, ale proti vládě a nemocniční radě byla použita urážlivá slova a vyžadovala po Grahamové omluvu, po které ji měl být umožněn návrat do nemocnice. Po jejím návratu v září 1895 rezignoval doktor Perks, který doktoru Wayovi Gordonovou původně doporučil a rezignovala i vrchní sestra McLeodová, která byla osobní přítelkyní Perkse.\n\nGrahamová byla 4. března 1896 jmenována do funkce vedoucí sestry na Wyattově oddělení v nemocnici v Adelaide. Brzy překonala svou reputaci rebelky svým přístupem ke své profesi a dne 1. ledna 1898 se stala vrchní sestrou. Dne 10. července 1901 navštívila nemocnici vévodkyně z Cornwallu, Marie z Tecku, která byla provdaná za budoucího krále Jiřího V. Grahamová ji při této příležitosti dělala průvodkyni.\n\nV listopadu 1911 byly propuštěny tři zdravotní sestry kvůli protestům proti vedení sestry Dunstanové. Následně 81 zdravotních sester odmítlo pod Dunstanovou pracovat a Grahamová o situaci informovala doktora C. T. C de Crespignyho. Ten protestujícím sestrám nařídil okamžitý návrat do práce, ale ty kromě dvou praktikantek odmítly a byly suspendovány. Grahamová pomohla zmírnit nastalou situaci a usnadnila jejich opětovný návrat do práce.\n\nByla také vynikající učitelkou, ale vyhýbala se papírování, které kdykoliv to bylo možné přenechávala vedoucí noční směny.\n\nV roce 1904 vstoupila do \"Australian Army Nursing Service\", nově zformované jednotky dobrovolnic sdružující 108 zdravotních sester (14 z nich bylo z Jižní Austrálie). Jednotka byla podřízena \"Australian Army Medical Corps\". 19. nebo 28. září 1914 byla povolána do aktivní služby v rámci \"First Australian Imperial Force\". Spolu s asi 2000 vojáky se nalodila na loď \"Ascanius\" (pod označením \"Transport A11\") a 20. října 1914 opustila přístav v Adelaide, 25. října dorazila do Fremantle a 14. listopadu do Kolomba, odkud byla poslána na Maltu, kde se přidala k posádce nemocniční lodi \"Guildford Castle\".\n\n27. dubna 1915 byla převelena k 2. australské všeobecné nemocnici (: \"2nd Australian General Hospital\"), která se v té době nacházela v Heliopoli v Egyptě. Od května 1915 do roku 1916 pak sloužila u 1. australské všeobecné nemocnice (: \"1st Australian General Hospital\"). Sloužila také ve vojenské nemocnici pro infekční choroby v Choubře v Káhiře a také na nemocničních lodích transportujících zraněné od Gallipoli.\n\nDo Melbourne se vrátila během služby na nemocniční transportní lodi \"Euripides\", která odjela z Blízkého východu dne 22. ledna 1917. 2. dubna 1917 však opět odjela do Londýna, kde se přihlásila ke službě u 3. australské pomocné nemocnice (: \"3rd Australian Auxiliary Hospital\") v Dartfordu v hrabství Kent. Tato nemocnice se specializovala na léčbu válečných neuróz a posttraumatické stresové poruchy.\n\nNakonec sloužila u 2. australské všeobecné nemocnice v Anglii. Následně strávila několik měsíců v Rekonvalescenčním domově pro zdravotní sestry Glen Almond (: \"Glen Almond Convalescent Home for Sisters\") a poté se 15. dubna 1918 na parníku \"Marathon\" (pod označením Transport A74) vrátila do Austrálie. 28. srpna 1918 byla oficiálně propuštěna ze služby.\n\nPo válce opět nastoupila do nemocnice v Adelaide. V roce 1919 byla přeložena do budovy \"Jubilee Exhibition Building\". Tato budova byla zabrána armádou a vytvořena z ní nemocnice pro zotavení vojenských obětí španělské chřipky. Dne 1. prosince 1919 byla budova opět vrácena veřejnosti. Grahamová ze své pozice rezignovala v roce 1920 a na její místo byla jmenována Eleanor Harraldová.\n\n27. ledna 1921 Margaret Grahamová odplula na lodi \"Benalla\" do Anglie, kde také 4. července 1942 zemřela.\n"}
{"id": "1487635", "url": "https://cs.wikipedia.org/wiki?curid=1487635", "title": "František Liebscher", "text": "František Liebscher\n\nFrantišek Liebscher, křtěný František Vojtěch (30. září 1852 Praha – 21. června 1935 tamtéž), byl český právník, kreslíř a malíř autodidakt.\n\nNarodil se v Praze jako třetí v pořadí do rodiny inženýra Zemského výboru Josefa Liebschera. Vyrůstal spolu s bratry Josefem, Karlem a Adolfem, kteří byli umělecky nadáni a sám obstojně kreslil. Po absolvování základního vzdělání a akademického gymnázia vystudoval práva a celý život působil jako soudní úředník. V roce 1898 se oženil s malířkou Bertou Havlíčkovou a v letech 1897-1906 žil v Chrudimi. V roce 1906 se vrátil zpět do Prahy, kde působil jako soudní rada u obchodního soudu. Po roce a půl odešel ze zdravotních důvodů do penze a umělecké tvorbě se věnoval pouze privátně, povětšinou ve formě drobných kreseb. V červnu roku 1935 v důsledku zhoršujícího zdravotního stavu zemřel a pohřben byl na Olšanských hřbitovech. \n\nNekrolog napsal rodinný přítel malíř Ludvík Kuba a byl zveřejněn v Národní politice 26.6.1935.\n\n\n"}
{"id": "1487636", "url": "https://cs.wikipedia.org/wiki?curid=1487636", "title": "Johann Pauls", "text": "Johann Pauls\n\nJohann Pauls (9. února 1908 Gdaňsk – 4. července 1946 Biskupia Górka) byl během druhé světové války velitel stráží v koncentračním táboře Stutthof. Za válečné zločiny byl popraven.\n\nPauls byl třetím dítětem Johanna Augusta Paulse a Minny Steingräberové. 1. dubna 1931 vstoupil do NSDAP a SS v Gdaňsku. Od 21. července 1939 do 31. října 1941 sloužil v záložním policejním sboru a od 1. listopadu 1941 do 11. března 1943 sloužil u jednotek Waffen-SS a SS-Schutze.\n\nV dubnu 1943 byl převelen do koncentračního tábora Sachsenhausen. Poté byl v hodnosti SS-Oberscharführer velitelem stráží v koncentračním táboře Stutthof až do konce války v roce 1945.\n\nByl souzen v prvním procesu Stutthof, který se konal v Gdaňsku od 25. dubna 1946 do 31. května 1946, a odsouzen za válečné zločiny k trestu smrti. Pauls byl oběšen 4. července 1946 na kopci Biskupia Górka v Gdaňsku společně s 10 dalšími vězni, pěti muži a pěti ženami.\n"}
{"id": "1487638", "url": "https://cs.wikipedia.org/wiki?curid=1487638", "title": "Berta Havlíčková-Liebscherová", "text": "Berta Havlíčková-Liebscherová\n\nBerta Havlíčková-Liebscherová, křtěná Berta Františka Marie, rozená Havlíčková (7. července 1864 Lovčice – 5. října 1954 Praha), byla česká malířka, ilustrátorka a profesorka kreslení.\n\nNarodila se na Šumavě v malebné obci Lovčice v rodině fořta Antonína Havlíčka a jeho ženy Marie Krchsové. Dětství i mládí prožila uprostřed přírody, které zásadně ovlivnila její tvorbu, neboť jedním z hlavním motivů její tvorby byly motivy květin. Po absolvování základního vzdělání odešla v roce 1877 do Prahy na Vyšší dívčí školu, kde byli jejími učiteli V. Gabler, malíř S. H. Pinkas a teoretik umění O. Hostínský. Během dvouletého studia na této škole se setkala mimo jiné i s Eliškou Krásnohorskou a Otylií Sklenářovou-Malou. Účastnila se pravidelně akcí pořádaných Americkým klubem dam V. Náprstka a přednášek a koncertů pořádaných Uměleckou či Měšťanskou besedou. Po ukončení školy se vrátila na několik let do Lovčice a po smrti své matky v roce 1887 odjela opět do Prahy, kde se přihlásila k řádnému studiu na Uměleckoprůmyslové škole. Zde studovala v letech 1887–1891 na dámském oddělení pro kreslení u prof. J. Schikanedra, F. Ženíška, J. V. Myslbeka či Adolfa a Karla Liebschera. Později se stala žákyní Hermíny Laukotové, kde se věnovala figurální malbě, a rovněž navštěvovala krajinářskou školu Karla Liebschera. V roce 1891 na pražské Jubilejní výstavě byly její práce zastoupeny v expozici žákyň Uměleckoprůmyslové školy.\n\nPo absolutoriu na UMPRUM se stala asistentkou a později i zástupkyní profesora S. H. Pinkase na Vyšší dívčí škole v Praze. V roce 1895 se podílela na přípravě expozice lidového vyšívání pro Národopisnou výstavu českoslovanskou. Do této doby spadá i její přátelství s rodinou sochaře B. Schnircha, osobně poznala architekta J. Fantu a bratry Liebscherovy a také se poprvé setkala se svým pozdějším manželem Františkem Liebscherem. V90. letech se podílela na ilustracích pro knihu \"\"Dějiny kroje v zemích českých\"\" autorů Z. Wintra a Č. Zíbrta a také ilustrovala učebnici Dr. J.Reinsberga \"\"O soudní medicíně\"\".\n\nV roce 1897 získala po mnoha peripetiích definitivu a stala se tak první středoškolskou profesorkou v tehdejším Rakousko-Uhersku. V následujícím roce se provdala za Františka Liebschera a odešla s ním do Chrudimi, kde pracovala v charitativní činnosti, aktivně se účastnila kulturního života a věnovala se i vlastní malířské tvorbě. V roce 1906 se vrátila s manželem do Prahy, kde nadále vyvíjela uměleckou činnost a podporovala svého manžela, který byl též umělecky činný. V roce 1935 ovdověla. Na sklonku života se věnovala krom jiného psaní autobiografie. Zemřela v Praze roku 1954 a pohřbena je na Olšanských hřbitovech.\n\nV roce 1946 se uskutečnila její první samostatná výstava, kterou uspořádala Krásná jizba. Výstava dokumentuje její tvorbu, věnovanou především malbám krajin a květinových zátiší.\n\n\n\n"}
{"id": "1487650", "url": "https://cs.wikipedia.org/wiki?curid=1487650", "title": "Werner Friese", "text": "Werner Friese\n\nWerner Friese (30. března 1946, Drážďany – 28. září 2016) byl východoněmecký fotbalový brankář. \n\nV východoněmecké oberlize chytal za 1. FC Lokomotive Leipzig a Chemie Böhlen, nastoupil ve 184 utkáních. V Poháru vítězů pohárů nastoupil v 6 utkáních a v Poháru UEFA nastoupil v 11 utkáních. Byl členem reprezentace Východního Německa (NDR) na Mistrovství světa ve fotbale 1974, ale do utkání nenastoupil. Za reprezentaci nikdy nenastoupil, 10krát nastoupil za tým do 21 let.\n\n"}
{"id": "1487660", "url": "https://cs.wikipedia.org/wiki?curid=1487660", "title": "Jan Hradecký", "text": "Jan Hradecký\n\nJan Hradecký (* 2. dubna 1974, Nový Bor, Československo) je český geomorfolog a geoekolog. Ve svých vědeckých pracích se věnuje zejména fluviální a svahové geomorfologii, paleoenvironmentálním a geoekologickým změnám v kvartéru nebo aplikaci geomorfologie a geoekologie v krajinném managementu. V současnosti působí jako děkan Přírodověcké fakulty Ostravské univerzity a je členem tamní katedry fyzické geografie a geoekologie, kterou do roku 2015 vedl. V roce 2019 dosáhl na Web of Science H-index 17 (evidováno 47 publikací) a má přes 700 citací. V rámci své akademické praxe vedl přes sto bakalářských, diplomových a disertačních prací.\n\nV letech 1980–1988 navštěvoval Základní školu U lesa v Novém Boru. Láska k přírodním vědám a přírodě se u něj začala naplno projevovat při studiích na Gymnáziu Česká Lípa, které navštěvoval v letech 1988–1992. Po maturitě zamířil na Západočeskou univerzitu v Plzni, kde studoval v letech 1992–1995 ekonomickou a regionální geografii. Po získání bakalářského titulu zamířil v roce 1995 do Ostravy, kde na Přírodovědecké fakultě Ostravské univerzity získal v roce 1998 magisterský titul v oboru fyzická geografie a geoekologie. Právě v Ostravě našel svůj druhý domov a s Ostravskou univerzitou je profesně dosud spojen. Doktorský titul v oboru fyzická geografie získal v roce 2005 na Přírodovědecké fakultě Masarykovy univerzity. Rigorózní řízení v oboru fyzická geografie a geoekologie, při kterém získal titul RNDr., pak absolvoval ve stejném roce na ostravské Přírodovědecké fakultě. Habilitaci získal v roce 2009 na Přírodovědecká fakultě Univerzity Komenského v Bratislavě.\n\n\n\n\n\n"}
{"id": "1487674", "url": "https://cs.wikipedia.org/wiki?curid=1487674", "title": "William Mortensen", "text": "William Mortensen\n\nWilliam Herbert Mortensen (27. ledna 1897 – 12. srpna 1965) byl americký glamour fotograf známý svými portréty osobností Hollywoodu v období let 1920 – 1940 v piktorialistickém stylu.\n\nMortensen se narodil 27. ledna 1897 v Park City, v Utahu jako syn dánských přistěhovalců Agnes a William Peter Mortensenovým, kteří emigrovali z Kodaně v Dánsku v roce 1883.\n\nBěhem první světové války, Mortensen sloužil u pěchoty Spojených států od 6. srpna 1918 do 16. května 1919. Při svém zápisu nahlásil své zaměstnání jako malíř. Po svém propuštění z armády Mortensen krátce studoval ilustraci na Art Students League v New Yorku.\n\nV květnu 1920 cestoval po Řecku, Itálii, Egyptě a Konstantinopoli aby si pořídil „skicy pro vzdělávací účely“. Po návratu do Utahu cestoval do Hollywoodu jako doprovod přítelovy sestry Fay Wrayové.\n\nMortensen začal svou fotografickou kariéru s portréty hollywoodských herců a fotografiemi filmu. V 1931 se odstěhoval do umělecké komunity Laguna Beach, Kalifornie, kde otevřel studio a vlastní fotografickou školu William Mortensen School of Photography.\n\nUpřednostňoval piktorialistický styl manipulace s fotografiemi, aby mohl dělat romantické malířské efekty. Jeho styl vyvolal kritiku od přímých fotografů moderního realistického hnutí, zvláště když pokračoval v prodlužované písemné debatě s Anselem Adamsem na stránkách časopisu \"Camera Craft\".<ref name=\"Warren 2005/2006\"></ref> Jeho argumenty obhajující romantickou fotografii ho vedly k tomu, aby byl „ostrakizován z většiny autoritativních osobností fotografické historie“. Larry Lytle napsal v eseji: „Kvůli svému přístupu – jak technicky, tak filosoficky proti puristickým stoupencům přímě fotografie – patří mezi nejproblematičtější postavy ve fotografii ve dvacátém století... historici a kritici popsali jeho obrazy jako „... neoficiální, vysoce sentimentální, mírně erotické ručně kolorované tisky...“, „... zjednodušené verze garážových kalendářů a sadomasochistické zábavy... kyselé výrazy v obličeji...“, Ansel Adams odkazoval na Mortensena jako na „ďábla“ nebo „anti-Krista.“\n\nV důsledku realističtějších zpravodajských snímků od korespondentů druhé světové války publikované v mezinárodních zpravodajských časopisech, Mortensenovy pózované a vyumělkované fotografie mizely z veřejné mysli. V době jeho smrti v roce 1965 byl zcela zapomenut.\n\nVe spolupráci s Georgem Dunhamem napsal devět knih o technice ve fotografii.\n\nMortensen byl v roce 1949 vyznamenán medailí od Královské fotografické společnosti.\n\nDruhá dekáda 21. století přinesla pochvalu Mortensenových manipulačních technik a obnovený zájem o jeho práci. V roce 2013 vydal jeden z Mortensonových studentů, portrétní fotograf Robert Balcomb, knihu – \"Me and Mortenson\" – o jeho době studia s Mortensenem v Laguna Beach.\n\nV pořadí původního data vydání, pokud není uvedeno jinak.\n\n\n\n"}
{"id": "1487707", "url": "https://cs.wikipedia.org/wiki?curid=1487707", "title": "Ségou", "text": "Ségou\n\nSégou je město v Mali. Nachází se na břehu Nigeru 235 km severovýchodně od Bamaka a je správním centrem stejnojmenného regionu. Žije v něm obyvatel, z nichž většinu tvoří Bambarové.\n\nPůvodními obyvateli byli rybáři z etnika Bozů. Okolní region byl součástí říše Mali. Ve druhé polovině 17. století založil Kaladjan Coulibaly Bamanskou říši, jejímž hlavním městem bylo nedaleké Ségou-Koro (Staré Ségou). V roce 1861 město dobyla Tukulérská říše a animističtí obyvatelé byli donuceni přijmout islám. V roce 1890 začala francouzská nadvláda, která trvala až do vyhlášení nezávislého Mali v roce 1960. \n\nRoku 1796 město navštívil Mungo Park při své výpravě zkoumající tok Nigeru.\n\nSégou je obchodním střediskem, hlavními hospodářskými odvětvími jsou textilní a potravinářský průmysl. V okolí se provozuje pastevectví, pěstuje se bavlník, rýže, čirok, podzemnice olejná a vigna čínská. Ve městě sídlí vládní úřad pro řeku Niger, v roce 2009 byla založena univerzita. Každoročně v únoru se koná velká kulturní akce \"Festival sur le Niger\". Město má semiaridní podnebí a díky množství akáciových stromů má přezdívku „la cité des balanzans“.\n\nNachází se zde fotbalový stadion Stade Amary Daou pro patnáct tisíc diváků. Hostil zápasy Afrického poháru národů 2002 a hrají na něm ligové kluby AS Biton a Office du Niger Sports.\n\n\n\n"}
{"id": "1487720", "url": "https://cs.wikipedia.org/wiki?curid=1487720", "title": "League of Ireland Premier Division 1967/68", "text": "League of Ireland Premier Division 1967/68\n\nLeague of Ireland Premier Division 1967/68 byla nejvyšší irskou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým Waterford United FC, druhý Dundalk FC si zajistil účast ve Veletržním poháru 1968/69. Vítězstvím v poháru si zajistil účast v Poháru vítězů pohárů 1968/69 Shamrock Rovers FC.\n\nHrálo 12 týmů dvoukolově systémem podzim-jaro, nikdo nesestupoval.\n\n\n"}
{"id": "1487721", "url": "https://cs.wikipedia.org/wiki?curid=1487721", "title": "Mordor (rozcestník)", "text": "Mordor (rozcestník)\n\nMordor může označovat:\n\n\n"}
{"id": "1487727", "url": "https://cs.wikipedia.org/wiki?curid=1487727", "title": "Ménage à trois", "text": "Ménage à trois\n\nMénage à trois (z francouzštiny \"domácnost ve třech\", \"soužití tří\") je partnerské uspořádání, kdy tři osoby mají mezi sebou romantický (citový), a nebo sexuální vztah. Forma polyamorie, kde uspořádání je někdy jako: \"throuple\", nebo \"thruple\". \n\nExistuje spekulace, že v letech 1547–1548, královna Kateřina Parrová, vdova po Jindřichovi VIII. Tudorovi, a její čtvrtý manžel Thomas Seymour byli zapojeni do \"ménage\" s budoucí královnou Alžbětou I. Tvrzení je pravděpodobně přehnané, ačkoli epizody sexuálně nabitého dovádění těchto tří byly dobře doloženy. \n\nJako třináctiletý junior byl francouzský filozof Jean-Jacques Rousseau chráněncem francouzské šlechtičny Françoise-Louise de Warens (1699–1762), která se stala jeho první milenkou. U této šlechtičny žil do své plnoletosti, kdy v roce 1732 po dosažení věku 20 let, ona zapojila do jejich sexuálního vztahu stewarda jejího domu.\n\nNěmecká intelektuálka Dorothea von Rodde-Schlözerová (1770–1825), její manžel Mattheus Rodde (1754–1825) a francouzský filozof Charles de Villers (1765–1815), měli od roku 1794 až do smrti svého manžela poměr ve stylu \"ménage à trois\". \n\nSir William Hamilton, jeho manželka lady Emma Hamilton a její milenec, námořní hrdina admirál Horatio Lord Nelson, byli v \"ménage à trois\" od roku 1799 až do smrti Nelsona v roce 1805.\n\nVe svých 16 letech, v roce 1813, budoucí autorka díla Frankenstein, Mary Wollstonecraft Shelley, její budoucí manžel Percy Bysshe Shelley udržovali ménage s Claire Clairmont (1798–1879), pozdější milenkou a manželkou Lorda Byrona, který s manželi Shelleyovými udržoval také milostný vztah.\n\nPolitický filozof Friedrich Engels žil v \"ménage à trois\" se svou milenkou Mary Burnsovou a její sestrou Lizzie.\n\nV roce 1882 ruská psychoanalytička a autorka Lou Andreas-Salomé pozvala německé filosofy Friedricha Nietzscheho a Paula Réeho (1849–1901), aby s ní oba žili, a oba byli do ní zamilovaní. Udržovala svůj vztah s oběma muži v celibátu. Později si vzala třetího muže, Friedrich Carl Andreas (1846–1903), se kterým žila také v celibátu.\n\nSpisovatelka Edith Nesbitová (1858–1924) žila se svým manželem Hubertem Blandem a jeho bývalou ženou Alice Hoatsonovou, která vychovávala jejich děti, jako své vlastní.\n\nV roce 1913 začal psychoanalytik Carl Jung vztah s mladou pacientkou Toni Wolffovou (1888–1953), který trval několik desetiletí. Spisovatelka Deirdre Bair (* 21. červen 1935), ve své biografii o Carlu Jungovi, popisuje jeho manželku Emmu, jak nesla vznešeně, když její manžel trval trval na tom, že se Toni Wolffová stane částí jejich domácnosti. Říkal, že: \"byla to jeho jiná manželka”.\n\nRuský a sovětský básník Vladimir Vladimirovič Majakovskij žil s Liljou Brikovou (1891–1973), která byla považována za jeho múzu, a s jejím manželem Osipem Brikem (1888–1945), který byl \"avantgardní spisovatel a kritik\". \n\nSpisovatel Aldous Huxley a jeho první manželka Maria se zapojili do \"ménage\" s Mary Hutchinsonovou, přítelkyní Clive Bella.\n\nOd roku 1939, Erwin Schrödinger, jeho manželka Annemarie Bertel a jeho milenka Hilde Marchová měli \"ménage à trois\". \n\nV roce 1963 žila herečka Hattie Jacquesová (1922–1980) se svým manželem Johnem Le Mesurierem (1912–1983) a svým milencem Johnem Schofieldem.\n\n\n\n\n\n\n\n\n"}
{"id": "1487728", "url": "https://cs.wikipedia.org/wiki?curid=1487728", "title": "Zdeňka Čechová-Liebscherová", "text": "Zdeňka Čechová-Liebscherová\n\nZdeňka Čechová – Liebscherová, křtěná Zdeňka Amálie, rozená Liebscherová (25. května 1885 Praha – 13. července 1944 tamtéž), byla česká malířka a grafička.\n\nNarodila se v Praze v rodině malíře Karla Liebschera a jeho ženy Emy Procházkové, měla ještě sestru - své dvojče Ludmilu - a mladší sestru Miladu. Všechny její sestry byly umělecky nadané a ona sama od raného dětství zručně malovala, talent zdědila po svém otci. Akademické vzdělání neměla, ale byla žačkou svého otce. V roce 1911 se provdala za Jaroslava Čecha. V malířské tvorbě se soustředila především na krajinomalbu, a to jak z Čech, zejména Pojizeří, tak i z Itálie a Balkánského poloostrova, kam často zajížděla. Méně časté jsou v jejím díle figurální motivy. V roce 1922 se konala její jediná souborná samostatná výstava v pražském Topičově salonu. Zemřela v Praze v červnu roku 1944 a pohřbena byla do rodinného hrobu na Vyšehradském hřbitově.\n\n\n\n\n"}
{"id": "1487733", "url": "https://cs.wikipedia.org/wiki?curid=1487733", "title": "Naotoši Jamada", "text": "Naotoši Jamada\n\nNaotoši Jamada (やまだ なおとし – \"Jamada Naotoši\"; 16. dubna 1926 prefektura Tojama – 9. března 2019 prefektura Tokio) byl japonský obchodník a sportovní fanoušek.\n\nJako fanoušek se účastnil všech olympijských her v letech 1964–2018 (na posledních Zimních olympijských hrách 2018 v korejském Pchjongčchangu byl ve svých 91 letech). Za ta léta se stal „olympijským maskotem“ a byl přezdívaný jako „olympijský strýček“. Kromě toho byl sběratelem množství různých olympijských artefaktů – vlaječek, známek či fotografií, které jsou nyní vystaveny v galerii nedaleko Tokia.\n\nNaotoši Jamada zemřel na srdeční selhání v březnu 2019 a nedožil se tak LOH 2020 v rodném Japonsku. Nad jeho odchodem vyjádřil zármutek i Mezinárodní olympijský výbor.\n"}
{"id": "1487738", "url": "https://cs.wikipedia.org/wiki?curid=1487738", "title": "Katiuska Santaellaová", "text": "Katiuska Santaellaová\n\nKatiuska de los Ángeles Santaellaová Santamariaová (* 21. května 1967 Puerto Ordaz) je bývalá venezuelská zápasnice – judistka.\n\nS judem začínala ve 12 letech v rodném Ciudad Guayana (část Puerto Ordaz). Ve venezulské ženské reprezentaci se pohybovala od konce osmdesátých let dvacátého století v pololehké váze do 52 kg. Do roku 1992 jako reprezentační dvojka za Carmen Rodrígezovou. V roce 1996 se kvalifikovala na olympijské hry v Atlantě, kde vypadla v úvodním kole s domácí Marisou Pedullaovou na ippon zvedačkou sukui-nage. Sportovní kariéru ukončila v roce 1998. Věnuje se trenérské a vysoké funkcionářské práci. K jejím nejznámějším žákyním patří Giovanna Blancová nebo Elvismar Rodríguezová.\n\n\n\n"}
{"id": "1487750", "url": "https://cs.wikipedia.org/wiki?curid=1487750", "title": "Fotbal na Afrických hrách", "text": "Fotbal na Afrických hrách\n\nTurnaj v mužském fotbalu se v rámci Afrických her koná pravidelně od roku 1965. Věk hráčů účastnících se této soutěže je od roku 1991 omezen stejně jako je tomu při olympijských hrách na 23 let. Turnaj v ženském fotbalu se stal součástí her v roce 2003.\n\n! rowspan=\"2\" width=\"5%\" |Rok\n! rowspan=\"2\" width=\"10%\" |Místo konání\n! rowspan=\"6\" width=\"1%\" bgcolor=\"ffffff\" |\n! colspan=\"3\" |Finále\n! rowspan=\"6\" width=\"1%\" bgcolor=\"ffffff\" |\n! colspan=\"3\" |O třetí místo\n! width=\"15%\" |<nowiki>\n"}
{"id": "1487757", "url": "https://cs.wikipedia.org/wiki?curid=1487757", "title": "Turistická značená trasa 1898", "text": "Turistická značená trasa 1898\n\nTuristická trasa má svůj počátek v Dolních Mísečkách na rozcestí se žlutě značenou trasou 7310 z Třídomí k prameni Labe. Trasa nejprve sleduje silnici II/286, z ní se záhy odklání a po lesní cestě stoupá jižním svahem Zlatého návrší. Cesta se postupně mění v pěšinu, překonává Boudecký potok a u bývalé Kotelské boudy končí na rozcestí se zeleně značenou trasou 4278 spojující Horní Mísečky s Harrachovem. Po ní lze pokračovat do nedalekých Kotelních jam.\n"}
{"id": "1487758", "url": "https://cs.wikipedia.org/wiki?curid=1487758", "title": "Julius Kolatschek", "text": "Julius Kolatschek\n\nJulius Albert Kolatschek (25. dubna 1829, Bělá – 14. dubna 1900, Villach) byl evangelický duchovní a publicista.\n\nPůsobil mj. v Holčovicích (1878−1883), též v Chorvatsku, Slovinsku a Bosně.\n\n"}
{"id": "1487762", "url": "https://cs.wikipedia.org/wiki?curid=1487762", "title": "Turistická značená trasa 4281", "text": "Turistická značená trasa 4281\n\nTuristická trasa má svůj počátek na rozcestí u Vrbatovy boudy s červeně značenou Bucharovou cestou z Jilemnice na pramen Labe. Vede západním směrem a hned z počátku po turistickém chodníku přechází přes Vrbatovo návrší. Za ním vede krátce po asfaltové komunikaci na rozcestí se žlutě značenou trasou 7310 z Dolních Míseček rovněž na pramen Labe. Trasa pokračuje dále západním směrem po turistickém chodníku klečovou loukou na Harrachovy kameny a dále k rozcestí s červeně značenou trasou 0439 od pramene Labe do Vysokého nad Jizerou, kde končí. Po trase 0439 lze pokračovat k samotné Růženčině zahrádce.\n\nTrasa měla dříve zcela jiné trasování a to od Růženčiny zahrádky na rozcestí \"U Čtyř Pánů\". Po stávající trase byla vedena červeně značená trasa 0439, která nevedla k prameni Labe, ale k Vrbatově boudě. Později došlo k výměně a tím pádem i přeznačení obou tras.\n\n"}
{"id": "1487765", "url": "https://cs.wikipedia.org/wiki?curid=1487765", "title": "Aero A-46", "text": "Aero A-46\n\nAero A-46 byl prototyp československého dvouplošného vojenského cvičného letounu vzniklý v roce 1931.\n\nTyp vznikl na základě požadavku MNO na nový letoun pro pokračovací výcvik, který měl nahradit zastaralé stroje A-14. Podmínkou bylo použití motoru Škoda-Hispano Suiza 8Fb, pocházejícího z 20. let, z důvodu spotřebování jeho zbývajících skladových zásob.\n\nA-46 byl dvouplošník smíšené konstrukce, který vznikl ve dvou exemplářích mírně se odlišujících umístěním chladiče kapaliny. Spolu s typy Letov Š-25 a Praga BH-41, vzniklými podle stejných propozic, se účastnil výběrového řízení v němž nakonec uspěl BH-41. K sériové výrobě A-46 nedošlo.\n\nÚdaje podle\n\n"}
{"id": "1487766", "url": "https://cs.wikipedia.org/wiki?curid=1487766", "title": "Robert Hobart, 4. hrabě z Buckinghamshire", "text": "Robert Hobart, 4. hrabě z Buckinghamshire\n\nRobert Hobart, 4. hrabě z Buckinghamshire (\"Robert Hobart, 4th Earl of Buckinghamshire, 4th Baron Hobart\") (6. května 1760, Hampden House, Anglie – 4. února 1816, Londýn, Anglie) byl britský státník ze starobylého šlechtického rodu Hobartů. Patřil k toryům a od mládí zastával vysoké funkce v britské státní správě. Byl guvernérem v Madrasu (1794-1798) a ministrem kolonií (1801-1804). Na jeho počest bylo pojmenováno město Hobart.\n\nPocházel ze starého šlechtického rodu, byl synem George Hobarta, 3. hraběte z Buckinghamshire (1729-1804), matka Albinia Bertie (1738-1816) pocházela z rodu vévodů z Ancasteru. Studoval ve Westminsteru, v rámci kavalírské cesty studoval na vojenské akademii ve Štrasburku (1776-1777). Poté sloužil v armádě, zúčastnil se americké války za nezávislost a v roce 1783 dosáhl hodnosti majora. Díky spříznění s rodem Conolly v předchozí generaci měli Hobartové majetkové zájmy v Irsku a Robert byl v letech 1784-1797 poslancem irského parlamentu. V letech 1788-1796 byl zároveň členem britské Dolní sněmovny, na rozdíl od předků se přidal ke straně toryů. Jako státní sekretář pro Irsko (1789-1793) odporoval emancipačním snahám irských katolíků, od roku 1789 byl zároveň členem irské Tajné rady. V roce 1793 byl jmenován členem britské Tajné rady a v letech 1794-1798 byl guvernérem v Madrasu, po návratu do Anglie se jako baron Hobart stal členem Sněmovny lordů (titul hraběte zdědil po otci až v roce 1804). V letech 1801-1804 byl státním sekretářem války a kolonií, v této době se mimo kompetence svého úřadu zasazoval o sloučení Británie a Irska. V letech 1805 a 1812 zastával méně významný post lorda kancléře vévodství lancasterského, v letech 1806-1807 byl generálním poštmistrem. V Liverpoolově vládě byl prezidentem kontrolního úřadu Východoindické společnosti (1812-1816). Zemřel v únoru 1816 následkem pádu z koně, jeho funkci ve vládě převzal pozdější premiér George Canning.\n\nV době jeho působení v čele ministerstva kolonií byla jeho jménem pojmenována trestanecká kolonie Hobart (1804) na ostrově Tasmánie, dnes jedno z největších australských měst.\n\nPoprvé se oženil v roce 1792 s Margaret Bourke, ovdovělou Adderley, která zemřela čtyři roky po svatbě. Z tohoto manželství pocházel syn John, který zemřel v dětství, a dcera Sarah (1793-1867), manželka premiéra 1. hraběte z Riponu. Podruhé se hrabě z Buckinghamshire oženil v roce 1799 s Eleanor Eden (1777-1851), nejstarší dcerou státníka 1. barona Aucklanda, toto manželství zůstalo bez potomstva. Titul hraběte z Buckinghamshire zdědil synovec George Hampbden-Hobart (1789-1849).\n\nPůvodním hlavním sídlem Hobartů byl zámek \"Blickling Hall\" (Norfolk), který však zdědila Robertova sestřenice Caroline Hobart (1767-1850) a po ní rod markýzů z Lothianu. Majetkem 4. hraběte z Buckinghamshire byl zámek \"Nocton Hall\" (Lincolnshire), který pak přešel na dceru Sarah, provdanou za premiéra hraběte z Riponu.\n\n\n"}
{"id": "1487767", "url": "https://cs.wikipedia.org/wiki?curid=1487767", "title": "John Cam Hobhouse", "text": "John Cam Hobhouse\n\nJohn Cam Hobhouse, 1. baron Broughton (\"John Cam Hobhouse, 1st Baron Broughton of Gyfford, 2nd Baronet Hobhouse of Westbury\") (27. června 1786, Bristol, Anglie – 3. června 1869, Londýn, Anglie) byl britský politik, spisovatel a novinář. V mládí byl přítelem slavného básníka lorda Byrona a procestoval s ním Evropu, později byl dlouholetým poslancem Dolní sněmovny a několikrát též členem vlády. Politicky náležel k whigům, v závěru své kariéry ale inklinoval k toryům. V roce 1851 s titulem barona přešel do Horní sněmovny.\n\nPocházel z obchodnické rodiny z Bristolu, byl synem právníka a dlouholetého poslance Sira Benjamina Hobhouse (1757–1831). Studoval v Harrow a Cambridge, kde se seznámil s lordem Byronem a několik let jej doprovázel na cestách po Evropě. Mezitím se uplatnil jako novinář a spisovatel, pro své bonapartistické názory byl v letech 1819–1820 vězněn. V roce 1819 kandidoval do Dolní sněmovny v doplňovacích volbách za prestižní volební obvod Westminster, kdy neuspěl, ale v roce 1820 byl zvolen v řádných volbách a poslancem za Westminster zůstal do roku 1833. V roce 1832 byl jmenován členem Tajné rady a v letech 1832–1833 byl státním podsekretářem války. Jako státní sekretář pro Irsko (1833) přešel do opozice, následkem toho ztratil svůj poslanecký mandát a musel podstoupit doplňovací volby, v nichž neuspěl. Do Dolní sněmovny se dostal znovu v roce 1834 a až do roku 1847 byl poslancem za Nottingham, nakonec v letech 1847–1851 za Harwich. V roce 1834 byl krátce vrchním komisařem státních lesů a statků (respektive prvním komisařem lesů, statků, státních příjmů, veřejných prací a staveb – First Commissioner of Woods and Forests), v Melbournově vládě zastával úřad prezidenta kontrolního úřadu Východoindické společnosti (1835–1841), tento post pak vykonával ještě v Russellově vládě (1846–1852).\n\nV roce 1851 byl povýšen na barona Broughtona z Gyffordu a vstoupil do Sněmovny lordů, v roce 1852 získal velkokříž Řádu lázně, byl též členem Královské společnosti a patřil k zakladatelům Královské zeměpisné společnosti. Již v mládí vydal několik publikací vztahující se k jeho zahraničním cestám po boku lorda Byrona, později vydal své vzpomínky pod názvem \"Recollections of a Long Life\" (1865).\n\nJeho manželkou byla od roku 1828 Julia Hay (1797–1835), dcera 7. markýze z Tweeddale. Zemřela na tuberkulózu, z jejich manželství pocházely tři dcery. Titul barona zanikl Johnovým úmrtím, na příbuzenstvo přešel jen titul baroneta a potomci jej užívají dodnes.\n\n\n"}
{"id": "1487768", "url": "https://cs.wikipedia.org/wiki?curid=1487768", "title": "Edward Law, 1. hrabě z Ellenboroughu", "text": "Edward Law, 1. hrabě z Ellenboroughu\n\nEdward Law, 1. hrabě z Ellenboroughu (\"Edward Law, 1st Earl of Ellenborough, 1st Viscount Southam, 2nd Baron Ellenborough\") (8. září 1790 – 22. prosince 1871) byl britský státník. Patřil k toryům, v mládí byl poslancem Dolní sněmovny, od roku 1818 po otci zdědil titul barona a zasedal ve Sněmovně lordů. V několika vládách byl ministrem, celkem čtyřikrát zastával funkci prezidenta kontrolního úřadu Východoindické společnosti, byl také generálním guvernérem v Indii a ministrem námořnictva. V roce 1844 byl povýšen na hraběte.\n\nPocházel z početné rodiny významného právníka a dlouholetého nejvyššího sudího Edwarda Lawa, 1. barona Ellenborougha (1750–1818), byl jeho nejstarším synem a měl osm mladších sourozenců. Studoval v Etonu a Cambridge, v letech 1810-1811 pobýval na Sicílii, krátce poté vstoupil do politiky a zároveň posílil své společenské postavení sňatkem s Octavií Stewartovou (1792–1819), dcerou 1. markýze z Londonderry. V letech 1813-1818 byl členem Dolní sněmovny, poté po otci zdědil titul barona a vstoupil do Sněmovny lordů. Jako spolupracovník vévody z Wellingtonu se koncem 20. let 19. století dostal k vládním postům. V letech 1828-1830, 1834-1835 a 1841 byl prezidentem kontrolního úřadu Východoindické společnosti, od roku 1828 zároveň členem Tajné rady a v letech 1828-1829 krátce také lordem strážcem tajné pečeti. V roce 1834 byl krátce také jedním z lordů pokladu.\n\nV letech 1842-1844 byl generálním guvernérem v Indii. Za příliš liberální chování vůči domorodcům byl odvolán na popud Východoindické společnosti. Poté byl povýšen na hraběte (1844), obdržel poděkování parlamentu a získal Řád lázně, ale jeho působení v Indii se stalo předmětem osočujících debat na půdě Dolní sněmovny. Obhájil se s podporou vévody Wellingtona a Roberta Peela, v roce 1846 byl krátce prvním lordem admirality. V letech 1847-1848 byl předsedou státní komise finančního fondu obchodního námořnictva, ale jinak se na delší dobu ocitl mimo vládu. Znovu se stal členem kabinetu v Derbyho vládě, kdy byl počtvrté a naposledy jmenován prezidentem kontrolního úřadu Východoindické společnosti krátce před jeho zrušením (1858) V následujících letech se uplatňoval již jen jako uznávaný řečník na půdě Sněmovny lordů.\n\nV roce 1813 se oženil s Octavií Stewart (1792-1819), dcerou 1. markýze z Londonderry a nevlastní sestrou dlouholetého ministra zahraničí vikomta Castlereagha. Jeho druhou manželkou se v roce 1824 stala Jane Digby (1807-1881), která proslula výstředním životem a čtyřmi sňatky (naposledy se provdala za arabského šejka Medjuela el Mesrab a zemřela v Damašku, mimo jiné měla poměr s rakouským ministerským předsedou Felixem Schwarzenbergem. Z Ellenboroughova druhého manželství pocházel jediný syn Arthur Dudley Law (1828-1830), který zemřel v dětství.\n\nJeho úmrtím zanikl titul hraběte, na příbuzenstvo přešel jen baronský titul, který rod užívá dodnes, v současnosti je představitelem rodu Rupert Edward Law, 9. baron Ellenborough (*1955). Sídlem rodu byl zámek \"Southam House\" (Gloucestershire), který koupil hrabě z Ellenboroughu v roce 1832 a krátce nato jej nechal přestavět v novogotickém stylu. Zámek později sloužil jako škola, dnes je zde luxusní hotel s názvem \"Ellenborough Park Hotel\".\n\nMladší bratr hraběte z Ellenboroughu Charles Law (1792-1850) byl právníkem a v letech 1835-1850 členem Dolní sněmovny. Právníkem byl také další bratr Spencer Law (1802-1885), který zároveň působil jako soukromý tajemník hraběte z Ellenboroughu v několika jeho ministerských úřadech. Sestra Elizabeth Law (1799-1883) byla manželkou Charlese Abbota, 2. barona Colchestera (1798-1867), který byl admirálem a generálním poštmistrem. Jejich syn Reginald Abbot, 3. baron Colchester (1842-1919), vydal tiskem Ellenboroughovu korespondenci a deníky.\n\n\n\n\n"}
{"id": "1487769", "url": "https://cs.wikipedia.org/wiki?curid=1487769", "title": "Prezident kontrolního úřadu Východoindické společnosti", "text": "Prezident kontrolního úřadu Východoindické společnosti\n\nPrezident kontrolního úřadu Východoindické společnosti (\"President of the Board of Control\") byla funkce ministra ve vládě Velké Británie v letech 1784–1858. Prezident úřadu měl dohled nad chodem Východoindické společnosti, fakticky do jeho kompetencí spadala správa nejvýznamnější britské kolonie Indie. \n\nBritská Východoindická společnost se ve správě kolonií značně zadlužila a již za sedmileté války zažádala o státní finanční podporu. Chod společnosti prostoupený korupcí a nepotismem vedl k přijetí \"Regulačního zákona\" (\"Regulating Act\", 1773). Během války s USA se zadlužení společnosti dále prohloubilo a \"Zákonem o Indii\" (\"Pitt's India Act\", 1784) byla společnost podřízena přímému státnímu dohledu. V roce 1784 vznikl kontrolní úřad Východoindické společnosti se šesti komisaři (dvěma komisaři byli vždy automaticky z titulu své funkce ministr zahraničí a ministr financí), v čele úřadu stál prezident, který byl členem britské vlády. Východoindická společnost nadále vedla správu v Indii a formálně jí byl podřízen indický generální guvernér, prezident kontrolního úřadu ale do dění v Indii významně zasahoval. Post zastávali významní politici, mimo jiné i několik pozdějších premiérů, což dokládá význam největší kolonie pro britskou vládu. Ještě počátkem 19. století disponovala Východoindická společnost jako soukromý subjekt armádou v počtu 250 000 mužů, nezvládla ale velké indické povstání v roce 1857, které bylo nakonec potlačeno britským státním vojskem. Na základě toho byl přijat další zákon o Indii (\"Government of India Act, 1858)\", jímž Indie přešla pod přímou správu Británie, post generálního guvernéra byl povýšen do pozice indického místokrále. Úřad prezidenta kontrolního úřadu Východoindické společnosti byl zrušen v září 1858, jeho posledním vykonavatelem byl tehdejší premiér 14. hrabě z Derby, navazující funkci ministra pro Indii jako první zastával jeho syn lord Stanley, pozdější 15. hrabě z Derby.\n\n\n\n\n\n"}
{"id": "1487770", "url": "https://cs.wikipedia.org/wiki?curid=1487770", "title": "Jihočeský krajský přebor 1978/79", "text": "Jihočeský krajský přebor 1978/79\n\nV soubojích fotbalového Jihočeského krajského přeboru 1978/79 se utkalo 14 týmů dvoukolovým systémem podzim - jaro. Tento ročník skončil v červnu 1979. \n\nZdroj: \n\nPoznámky:\n"}
{"id": "1487771", "url": "https://cs.wikipedia.org/wiki?curid=1487771", "title": "Turistická značená trasa 7237", "text": "Turistická značená trasa 7237\n\nTuristická trasa má svůj počátek na rozcestí nad Labskou boudu se zeleně značenou trasou 4201 přicházející od samotné boudy a pokračující na Dívčí lávky. Trasa 7237 stoupá po pěšině klečovou loukou nejprve k severozápadu, poté k východu a nakonec k severu k česko-polské státní hranici, kde v blízkosti Sněžných jam končí. Přímo na hranici na ní navazuje rovněž žlutě značná polská turistická trasa vedoucí k samotným jamám, na rozcestí s červeně značenou cestou česko-polského přátelství a dále do Szklarske Poręby.\n\nTrasa měla dříve svůj počátek přímo u Labské boudy, později byla zkrácena na současné počáteční rozcestí.\n\n"}
{"id": "1487772", "url": "https://cs.wikipedia.org/wiki?curid=1487772", "title": "Letov Š-25", "text": "Letov Š-25\n\nLetov Š-25 byl prototyp československého jednomotorového dvouplošného vojenského dvoumístného cvičného letounu vzniklý v roce 1931 u firmy Letov, kde jej zkonstruoval Alois Šmolík. \n\nV zářijovém vydání časopisu Letectví 1929 bylo uvedeno, že vojenská továrna na letadla Letov zhotovuje prototypy školního pokračovacího letounu Š-25 s motorem Walter Castor o výkonu 220 ks.\n\nTyp vznikl podle požadavků MNO na nový letoun pro pokračovací výcvik, který měl nahradit zastaralé stroje Aero A-14. Podmínkou bylo použití motoru Škoda-Hispano Suiza 8Fb, pocházejícího z 20. let, jehož skladové zásoby bylo nutno spotřebovat. \n\nŠ-25 byl dvouplošník s celokovovou kostrou draku potaženou plátnem. \nBěhem srovnávacích zkoušek s konkurečními Aero A-46 a Praga BH-41, vzniklými podle stejných propozic, byl typ Š-25 hodnocen jako vyhovující zadání, s dobrými letovými vlastnostmi a krátkým vzletem a přistáním. V soutěži však nakonec uspěl BH-41, a k další výrobě Š-25 nedošlo. Továrně Letov však byla přidělena zakázka na sériovou výrobu typu BH-41 (vojenským označením E-41) pro vojenské letectvo.\n\nÚdaje podle\n\n\n"}
{"id": "1487774", "url": "https://cs.wikipedia.org/wiki?curid=1487774", "title": "Moorova–Osgoodova věta", "text": "Moorova–Osgoodova věta\n\nMoorova–Osgoodova věta je věta z oblasti matematické analýzy pojmenovaná po matematicích E. H. Moorovi a W. F. Osgoodovi, která charakterizuje postačující podmínku pro záměnu limit v násobných limitách.\n\nNechť formula_1 je metrický prostor, formula_2 je hromadný bod formula_3 a funkce formula_4 splňují\n\n\nPotom existují vlastní limity formula_11 a formula_12. Navíc, tyto limity si jsou rovny.\n\nNejdříve ukážeme, že existuje limita formula_12:\n\nDostaneme zadané formula_14 a k němu volíme formula_15 tak, aby platilo formula_16. Takové formula_17 existuje ze stejnoměrné konvergence formula_6 na formula_7.\n\nMějme dále formula_20. Pro ně najdeme formula_21 tak, aby platilo formula_22. Analogicky najdeme formula_23 tak, aby platilo formula_24. Tato formula_25 opět existují z konvergence limity.\n\nNyní uvážíme formula_26. Pro toto formula_27 platí formula_28.\n\nTedy posloupnost formula_29 je cauchyovská , a tedy (jelikož jsou všechny hodnoty reálné) i konvergentní a má vlastní limitu: formula_30.\n\nTím je splněn první cíl. Dále dokážeme, že platí rovnost, tedy formula_31.\n\nOpět mějme zadané formula_14. K němu nalezneme formula_15 takové, že formula_34. Existence takového formula_17 plyne z konvergence posloupnosti formula_29. Dále najdeme formula_37 tak, aby platilo formula_38. To existuje ze stejnoměrné konvergence formula_39.\nNyní uvážíme libovolné formula_40 a toto formula_41 zafixujeme. Nalezneme formula_42.\n\nNakonec zvolíme formula_43. Pak formula_44, čímž jsme tvrzení dokázali.\n\nTato věta je významná pro svou poměrně jednoduchou charakterizaci postačující podmínky pro záměnu limit.\n\nZároveň lze jednoduše ukázat, že pro posloupnosti konvergující nestejnoměrně nemusí záměna limit platit: příkladem je formula_45. Pak zjevně formula_46 a zároveň formula_6 konverguje (avšak ne stejnoměrně) k funkci formula_48. Také ovšem platí formula_49 , a tedy si limity ze znění nejsou rovny.\n\nZákladním využitím této věty je právě teoretická aplikace možnosti záměny pořadí limit.\n\nJiné znění této věty také umožňuje ukázat konvergenci jednostranné limity dvou proměnných.\n\n"}
{"id": "1487784", "url": "https://cs.wikipedia.org/wiki?curid=1487784", "title": "Randy Gage", "text": "Randy Gage\n\nRandy Paul Gage (6. duben 1959) je americký autor knih o podnikání v přímém prodeji, osobním rozvoji, dosahování úspěchu a prosperity, také motivační řečník a podnikatel v těchto oborech. Kontroverzní, upřímný a nekomplikovaný člověk.\n\nRandy Gage byl vychován jen svou matkou, bez otce. Ve věku 15 let byl obviněn z ozbrojené loupeže, aby získal peníze na drogy, byl vyloučen z \"Madison West High School\" a umístěn do nápravného zařízení pro mladistvé. V roce 1975 se s souhlasem probačního úředníka odstěhoval do Miami, kde pracoval jako umývač nádobí v restauraci \"Pancake house\" za minimální mzdu. Ve věku 20 let se zapojil do podnikání v síťovém marketingu se společností Amway. Ve věku 30 let pak otevřel svou druhou pizzerii, která během několika let zkrachovala a přivedla jej do velkých dluhů.\n\nRandy Gage začal psát knihy na téma prosperity v roce 1990. Následně v roce 1991 vytvořil program koučinku a školení pod hlavičkou \"Gage Research & Development Institute, Inc.\" V březnu 1996 pak vydal audio-koučovací program \"Jak vydělat nejméně 100 000 dolarů ročně v síťovém marketingu\".\n\nV roce 2001 napsal knihu \"Jak si vybudovat MLM stroj na peníze\", která byla ve své době považována za učebnici, základní příručku k úspěchu v podnikání síťového marketingu. Od té doby napsal celkem dalších devět knih, vč. dvou bestsellerů New York Times. \n\nNakladatelství \"John Wiley & Sons\" vydalo v roce 2012 jeho nejprodávanější knihu \"Riziko je nová jistota.\" V roce 2016 pak \"Bláznivý génius - Manifest pro podnikatele\" . \n\nRandy Gage je autorem řady podpůrných audio a video materiálů, přes 50 z nich bylo přeloženo do 25 jazyků. \n\nMimo koučování na téma prosperity, Randy Gage přednáší celosvětově. V knize \"Proč jste tak hloupí, nemocní & bez peněz\" říká, že: \"\"mnoho z nás má předsudky o bohatství a falešnou víru o úspěchu, což nás drží zpátky.\"“ Článek o něm, který byl zveřejněný v březnu 2013 magazínem Forbes, označil jeho práci za jednu z nejvíce provokativní v dějinách marketingu.\n\nRandy Gage je Člen Národní asociace řečníků (NSA). V červenci 2013 byl uveden do Síně slávy NSA, a na téže události získal cenu NSA. Také získal cenu Nida Qubeina jako \"Filantrop roku\".\n\nSpolupracoval s řadou mlm společností, ať už jako konzultant, nebo tvůrce sítě.\n\nRandy Gage žil od roku 1975 v Miami, v metropolitní části. Od roku 2013 žije v San Diegu.\n\nPoté co byl v roce 2000 byl v Miami postřelen neznámým útočníkem, se začal věnovat filantropii, byl řečníkem a podporovatelem projektu Dr. Shawny Duperonové \"Project: Forgive\".\n\nRandy Gage v roce 2014 přiznal, že je HIV pozitivní.\n\n\n\n\nRandy Gage je aktivní na sociálních médiích, jako např. Facebook (\"Randy Gage - Prosperity Nation\"), Instagram (\"Randy Gage\"), Twitter (\"Randy Gage\"), Youtube (\"Prosperity TV\"), LinkedIn (\"Randy Gage\").\n\nPravidelně publikuje na svém blogu (\"randygage.com\").\n\n\n"}
{"id": "1487791", "url": "https://cs.wikipedia.org/wiki?curid=1487791", "title": "Výzkumný ústav Silva Taroucy pro krajinu a okrasné zahradnictví", "text": "Výzkumný ústav Silva Taroucy pro krajinu a okrasné zahradnictví\n\nVýzkumný ústav Silva Taroucy pro krajinu a okrasné zahradnictví, veřejná výzkumná instituce (dále VÚKOZ) je jednou z resortních organizací Ministerstva životního prostředí České republiky, která byla zřízena k 1. lednu 2007 podle zákona č. 341/2005 Sb. Jejím účelem je výzkum všech typů krajiny a souvisejících environmentálních rizik, výzkum biologické rozmanitosti a její ochrany, odborná podpora ochrany přírody a péče o krajinu a výzkum v oblasti okrasného zahradnictví.\n\nÚstav má poměrně pestrou historii. Existuje vlastně už od roku 1927, kdy byla na bývalém panství hraběte Arnošta Emanuela Silva Taroucy v Průhonicích, které stát odkoupil (zámek, park, hospodářské budovy i rozsáhlé pozemky), založena tehdejším ministerstvem zemědělství „\"Výzkumná stanice pro okrasné zahradnictví\"“. V roce 1936 proběhla reorganizace a přejmenování instituce na „\"Výzkumné ústavy zahradnické v Průhonicích\"“.\n\nPo druhé světové válce se činnost zaměřovala téměř výhradně na oblast okrasného zahradnictví, a v roce 1946 byl ústav pod názvem „\"Výzkumný ústav okrasného zahradnictví\"“ (VÚOZ) v rámci Československých státních statků přičleněn ke šlechtitelskému podniku Oseva. V roce 1951 došlo k ukončení činnosti Československé dendrologické společnosti, VÚOZ převzal její spolkovou zahradu (dnešní Dendrologickou zahradu) a byl krátce znovu zařazen pod ministerstvo zemědělství. V roce 1955 byl ústav zařazen pod Československou akademii zemědělských věd, stal se garantem rozvoje celého bývalého průhonického taroucovského panství a také sadovnického a dendrologického výzkumu okrasných dřevin především v zámeckých parcích.\n\nV roce 1962 byl ale Průhonický park včetně zámku předán Botanickému ústavu ČSAV, a VÚOZ opět přešel pod správu Ministerstva zemědělství, lesního a vodního hospodářství, aby se v roce 1964 stal součástí České akademie zemědělské. Postupně se dařilo rozvíjet nejen strukturu výzkumné činnosti, ale také areál pozemků zaniklé Československé dendrologické společnosti severně od Průhonic v okolí Černého rybníku, kde jako určitá náhrada za Průhonický park vzniklo v sedmdesátých letech 20. století pracoviště sadovnického a dendrologického výzkumu ústavu.\n\nDalší výraznou změnu přinesl rok 1977, kdy se v činnosti ústavu posílila problematika šlechtění okrasných rostlin a pod novým názvem „\"Výzkumný a šlechtitelský ústav okrasného zahradnictví v Průhonicích\"“ se ústav stal součástí výrobně hospodářské jednotky Sempra Praha. V roce 1979 byla zahájena poradenská služba pro okrasné zahradnictví a byla založena pobočka v Brně. V roce 1984 se ústav stal celostátním oborovým informačním střediskem pro okrasné zahradnictví a uplatnění zeleně v životním prostředí. Začal se rozvíjet i monitoring znečištění životního prostředí.\n\nV roce 1991 byl ústav pod staronovým názvem „\"Výzkumný ústav okrasného zahradnictví\"“ převeden z rezortu zemědělství pod nově vzniklé Ministerstvo životního prostředí jako příspěvková organizace a byla k němu přičleněna pracoviště krajinářského výzkumu v Brně a v Karviné. Od roku 1993 se výzkum ve VÚOZ rozšířil o problematiku biomasy jako obnovitelného zdroje energie a od poloviny devadesátých let se zaměřil i na záchranné programy ohrožených druhů rostlin.\n\nNázev ústavu byl opět změněn v roce 2000, tentokrát na „\"Výzkumný ústav Silva Taroucy pro krajinu a okrasné zahradnictví\"“ – do názvu bylo symbolicky začleněno i jméno zakladatele Průhonického parku, zakladatele a prvního prezidenta „Dendrologické společnosti pro podporu nauky o dřevinách a zahradního umění v Rakousku–Uhersku“ (1908) a po roce 1922 předsedy její nástupnické organizace, „Československé dendrologické společnosti“, hraběte Arnošta Emanuela Silva Taroucy. \n\nV roce 2006 bylo na základě požadavků zřizovatele, ministerstva životního prostředí, tradiční zahradnické zaměření rozšířeno o další výzkumné obory: výzkum ekologie krajiny, výzkum změn využívání krajiny a výzkum ekologie lesa. Od roku 2007 je ústav veřejnou výzkumnou institucí.\n\nV současné době je VÚKOZ multioborovou institucí, která se zabývá komplexním výzkumem krajiny na všech úrovních – od ekosystémů, přírodních společenstev a populací až k jednotlivým organismům. Hlavní pracoviště je v Průhonicích u Prahy, část výzkumné činnosti zajišťuje pracoviště v Brně. Kromě vedení ústavu, provozně-ekonomického zázemí a knihovny má VÚKOZ několik výzkumných útvarů, z jejichž názvů je zřejmé i zaměření činnosti:\n\n\nSamostatnými útvary jsou Dendrologická zahrada (včetně experimentálních a produkčních zahrad) a Vzdělávací a informační centrum \"Floret\".\n\nV rámci dřívější i současné činnosti VÚKOZ vznikly a jsou udržovány i pozoruhodné sbírky.\n\nV Dendrologické zahradě je na rozloze asi 80 hektarů pěstováno v tematicky zaměřených kompozičních celcích asi 5000 taxonů domácích a cizokrajných dřevin, které jsou studovány z hlediska využití v zahradní a krajinářské tvorbě. K největším sbírkám v České republice patří sbírky rododendronů (\"Rhododendron L.\"), borovic (\"Pinus L.\"), tavolníků (\"Spiraea L.\") a jeřábů (\"Sorbus L.\"). Významnou součástí zahrady je také genofond domácích dřevin s kompletní sbírkou autochtonních jeřábů.\n\nTato sbírka byla založena v roce 2005 a od roku 2012 je součástí „Národního programu konzervace a využívání genetických zdrojů mikroorganismů\". Slouží k uchování genofondu významných oomycetů (organismů podobných houbám, napadajícím některé rostliny) a k výzkumným účelům, včetně testování a vývoje metod ochrany proti nim.\n\nSbírka patogenních virů je v Průhonicích vytvářena od padesátých let 20. století souběžně s [Virologie|virologickým výzkumem]]. Virové izoláty se využívají pro výzkum i pro praktickou diagnostiku, např. jako kontrolní systém komerčních protilátek.\n\n"}
{"id": "1487793", "url": "https://cs.wikipedia.org/wiki?curid=1487793", "title": "Usedlost čp. 327 (Štramberk)", "text": "Usedlost čp. 327 (Štramberk)\n\nVenkovská usedlost čp. 327 stojí na ulici Dolní ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní zemědělská usedlost čp. 327 byla postavena na začátku 19. století. První písemné záznamy o existenci gruntu pochází z roku 1614. V roce 1807 byly provedeny velké přestavby a v letech 1995–1996 byla usedlost upravena na hotelové zařízení. Rozsáhlou rekonstrukcí areálu byla negativně ovlivněna původní originalita usedlosti. Objekt je součástí původní předměstské zástavby ve Štramberku. Vesnická usedlost bývala nazývána \"Matýskovice\". Po rekonstrukci v devadesátých letech 20. století je zde hotel \"Roubenka\".\n\nDům je přízemní roubená stavba na obdélném půdorysu, je orientovaná pětiosou okapovou stranou do ulice. Dispozice je dvojdílná, kterou tvoří střední síň na níž jsou symetricky z každé strany napojeny jizby s komorou. Stavba je roubená z kuláčů. Je postavena na kamenné podezdívce, která vyrovnává svahovou nerovnost. Štít je trojúhelníkový svisle bedněný se dvěma okny a s podlomenicí v patě a malým oknem ve vrcholu štítu. Střecha s vikýři na pravé straně je sedlová krytá taškami. Na roubenku z levé strany se napojuje zděná brána s půlkruhovým zakončením, na kterou navazuje kamenná ohradní zeď. Za roubenkou byla přistavěna nová roubená budova.\n\n\n"}
{"id": "1487795", "url": "https://cs.wikipedia.org/wiki?curid=1487795", "title": "Roubený dům čp. 305 (Štramberk)", "text": "Roubený dům čp. 305 (Štramberk)\n\nDům čp. 305 stojí na ulici Horní Bašta ve Štramberku v okrese Nový Jičín. Roubený dům byl postaven na počátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 304 byl postaven na počátku 19. století, je přisazen štítovou stranou k městské hradební zdi. V síni je zachovalá původní pec. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná okapovou stranou souběžně s ulicí. Dispozice je trojdílná, kterou tvoří dvě jizby, komora a síň s původní pecí. Stavba je roubená z kuláčů. Je postavena na vysoké omítané kamenné podezdívce, která vyrovnává svahovou nerovnost. Dům má klenuté sklepy se vstupem z pravé strany. Štítové průčelí je tříosé. Štít je trojúhelníkový svisle bedněný s laťováním, se třemi výzorníky ve tvaru lipového listu a s podlomenicí v patě štítu. Vchod je ve bočním dvouosém průčelí. Střecha je sedlová krytá plechem. K zadní části domu byly přistavěny drobné přístavky.\n\n\n"}
{"id": "1487797", "url": "https://cs.wikipedia.org/wiki?curid=1487797", "title": "Avia M-332", "text": "Avia M-332\n\nAvia M-332 (původně vyvinutý a vyráběný jako Walter M-322) je československý vzduchem chlazený čtyřválcový řadový letecký motor zkonstruovaný koncem 50. let 20. století v tehdejším podniku Motorlet.\n\nKonstruktér Motorletu Ing. Bohuslav Šimůnek motor navrhl jako výkonnější náhradu čtyřválcového Walter Minor 4, od kterého se lišil použitím kompresoru a přímého vstřikování paliva, s výkonem zvýšeným o 22 kW při nárůstu hmotnosti jen o 2 kg.\nSériová výroba motoru Walter M-322 byla zahájena v roce 1956. V jinonické továrně bylo v letech 1956-1964 vyrobeno celkem 1192 motorů tohoto typu. V roce 1964 byla výroba pístových leteckých motorů převedena do podniku Avia došlo ke změně označení na Avia M-332.\n\nTyp nalezl uplatnění u sportovních a lehkých dopravních a užitkových letounů.\n\n\nÚdaje podle a \n\n\n\n"}
{"id": "1487805", "url": "https://cs.wikipedia.org/wiki?curid=1487805", "title": "William Legge, 2. hrabě z Dartmouthu", "text": "William Legge, 2. hrabě z Dartmouthu\n\nWilliam Legge, 2. hrabě z Darthmouthu (\"William Legge, 2nd Earl of Dartmouth, 2nd Viscount Lewisham, 3rd Baron Dartmouth\") (20. června 1731 – 15. července 1801) byl britský státník ze šlechtického rodu Legge. V několika vládách byl ministrem obchodu a kolonií, nakonec nejvyšším hofmistrem. Jeho jméno nese prestižní škola Dartmouth College v Spojených státech amerických.\n\nPocházel ze starého šlechtického rodu, byl synem George Legge, vikomta Lewishama (1704-1732), který zemřel na neštovice. Studoval v Oxfordu, v roce 1750 po svém dědečkovi 1. hraběti z Dartmouthu zdědil hraběcí titul. Po dosažení zletilosti vstoupil do Sněmovny lordů. V Rockinghamově vládě byl prezidentem úřadu pro obchod a kolonie (1765-1766), od roku 1765 byl zároveň členem Tajné rady. V Northově vládě byl ministrem kolonií (1772-1775), z funkce odstoupil, protože se neztotožnil s návrhem nekompromisního zakročení proti americkým povstalcům. Členem kabinetu zůstal v méně významné funkci lorda strážce tajné pečeti (1775-1782). V roce 1783 v koaliční vládě krátce zastával post nejvyššího hofmistra.\n\nOd mládí byl mimo jiné soudcem v Lichfieldu, stal se také členem Královské společnosti a Královské společnosti starožitností.\n\nOženil se v roce 1755 s Frances Nicoll (1733-1805), dcerou dvořana Sira Charlese Nicolla. Měli spolu šest dětí, nejstarší syn George Legge, 3. hrabě z Dartmouthu (1755-1810), byl dědicem titulů, druhorozený Arthur (1756-1835) sloužil v námořnictvu a dosáhl hodnosti admirála, třetí Henry (1765-1844) byl právníkem, čtvrtý syn Edward (1767-1827) byl biskupem v Oxfordu.\n\nRodovým sídlem byl zámek \"Sandwell Hall\" přestavěný z bývalého kláštera, v majetku rodu od roku 1705.\n\n"}
{"id": "1487806", "url": "https://cs.wikipedia.org/wiki?curid=1487806", "title": "George Legge, 3. hrabě z Dartmouthu", "text": "George Legge, 3. hrabě z Dartmouthu\n\nGeorge Legge, 3. hrabě z Dartmouthu (\"George Legge, 3rd Earl of Dartmouth, 3rd Viscount Lewisham, 4th Baron Dartmouth\") (3. října 1755 – 10. listopadu 1810) byl britský státník a dvořan, v politice patřil k toryům. Byl poslancem Dolní sněmovny, po otci pak vstoupil do Sněmovny lordů (1801). Několikrát byl členem vlády, nakonec zastával u dvora funkce nejvyššího hofmistra a nejvyššího komořího. Byl rytířem Podvazkového řádu.\n\nPocházel ze starobylého šlechtického rodu, byl nejstarším synem ministra kolonií a nejvyššího hofmistra 2. hraběte z Dartmouthu. Studoval v Harrow a v Oxfordu, v letech 1775-1778 podnikl kavalírskou cestu po Francii a Itálii. V letech 1778-1784 byl členem Dolní sněmovny za stranu toryů, v letech 1782-1783 byl lordem komořím prince waleského, zastával také další čestné funkce. V roce 1784 neuspěl ve volbách, v roce 1801 po otci zdědil titul hraběte a vstoupil do Sněmovny lordů (do té doby vystupoval pod jménem \"vikomt Lewisham\"). V letech 1801-1802 byl prezidentem kontrolního úřadu Východoindické společnosti, od roku 1801 byl též členem Tajné rady. Poté zastával nejvyšší funkce u dvora, byl lordem nejvyšším hofmistrem (1802-1804) a lordem nejvyšším komořím (1804-1810), v roce 1805 obdržel Podvazkový řád.\n\nV roce 1782 se oženil se svou sestřenicí Frances Finchovou (1761-1838), dcerou 3. hraběte z Aylesfordu. Dědicem hraběcího titulu byl syn William Legge, 4. hrabě z Dartmouthu (1784-1863), který byl krátce předtím členem Dolní sněmovny (1810). Další syn Heneage Legge (1788-1844) byl v letech 1819-1826 též poslancem. Třetí syn Charles (1799-1821) sloužil u námořnictva, nejmladší syn Arthur (1800-1870) dosáhl v armádě hodnosti generála.\n\n\n"}
{"id": "1487808", "url": "https://cs.wikipedia.org/wiki?curid=1487808", "title": "Pietro Ferrabosco", "text": "Pietro Ferrabosco\n\nPietro Ferrabosco di Lagno (kolem roku 1512, Laino u Coma – 1599, Lugano) byl italský malíř, stavitel a architekt, činný v Rakousku a Uhrách.\n\nPocházel ze Severní Itálie, narodil se jako syn zednického mistra Martina Ferrabosca. Od roku 1542 působil ve službách Habsburků v rakouských a uherských zemích, kde po následujících čtyřicet let vytvořil množství renesančních staveb.\n\nZpočátku sloužil v armádě jako voják a vojenský malíř v Uhrách. Od roku 1551 byl dvorním malířem císaře Ferdinanda I. ve Vídni. V následujících letech působil také v Praze, ovšem jeho přesná úloha ani funkce nejsou zcela jasné. V roce 1554 se zřejmě podílel na výstavbě některých částí Nového královského paláce Pražského hradu.\n\nPo dokončení nelehkého úkolu dunajského opevnění ve Vídni mu byl v roce 1556 propůjčen titul říšského rytíře (Ferrabosco di Lagno). V roce 1559 si u císaře stěžoval na nízký plat, a na skutečnost, že kvůli velkému pracovnímu vytížení na stavbách zanedbává malířství. Také se ucházel o post stavebního superintendenta ve Vídni, avšak neúspěšně, neboť neovládal němčinu.\n\nRoku 1572 mu císařský doporučující dopis zajistil čestné občanství v Comu. V roce 1588 podal u arcivévody Arnošta žádost o propuštění a odstěhoval se zpět se svým otcem, manželkou a služebnictvem ke Komskému jezeru. Žádné další zprávy o jeho životě nejsou známy.\n\nZemřel v Luganu v roce 1599.\n\n"}
{"id": "1487811", "url": "https://cs.wikipedia.org/wiki?curid=1487811", "title": "Saab GlobalEye", "text": "Saab GlobalEye\n\nSaab GlobalEye je švédský letoun včasné výstrahy a kontroly (AEW&C) vyvíjený společností Saab a založený na kanadském business jetu s dlouhým doletem Bombardier Global 6000, vybaveným radarem Erieye užívajícím technologii aktivního elektronického vychylování paprsku plošnou změnou fáze (\"Active Electronically Scanned Array\", AESA) ve verzi Erieye ER (\"Extended Range\", prodloužený dosah).\n\nGlobalEye dokáže najít a sledovat vzdušné a povrchové cíle (jak pozemní, tak námořní) a Saab udává dosah radaru Erieye až v hodnotě 450 km (216 námořních mil) při běžné operační výšce. Stroj má možnost hlídkových letů v době trvání až 11 hodin.\n\nSystém byl objednán Spojenými arabskými emiráty, které jej označují jako \"Swing Role Surveillance System\" (SSRS, Víceúčelový pozorovací systém) v listopadu 2015 v rámci kontraktu v hodnotě 1,27 mld USD. V únoru 2017 SAE dodatečně objednaly třetí kus v hodnotě 238 milionů USD. Typ poprvé vzlétl 14. března 2018 v sídle výrobce v Linköpingu.\n\n\n"}
{"id": "1487813", "url": "https://cs.wikipedia.org/wiki?curid=1487813", "title": "Anna Korakakiová", "text": "Anna Korakakiová\n\nAnna Korakakiová ( Άννα Κορακάκη, * 8. dubna 1996 Drama) je reprezentantka Řecka ve sportovní střelbě, specialistka na pistolové disciplíny. Je členkou soluňského klubu Orion a studuje speciální pedagogiku na Makedonské univerzitě. Jejím trenérem je otec Tasos Korakakis, střeleckým reprezentantem Řecka je i její mladší bratr Dionysos Korakakis. \n\nNa Letních olympijských hrách 2016 vyhrála soutěž ve střelbě ze sportovní pistole na 25 m a obsadila třetí místo na 10 m vzduchovou pistolí. Stala se tak první ženou v historii, která získala pro Řecko na jedné olympiádě více medailí. Je také stříbrnou medailistkou z Evropských her 2015, vítězkou Středomořských her 2018, mistryní světa ve vzduchové pistoli z roku 2018 a vicemistryní Evropy z roku 2019. V roce 2018 vytvořila světový rekord na 10 m vzduchová pistole nástřelem 587 bodů z 600 možných.\n\n"}
{"id": "1487821", "url": "https://cs.wikipedia.org/wiki?curid=1487821", "title": "Sebastokrator", "text": "Sebastokrator\n\nSebastokrator ( – \"sebastokrator\", bulharsky a – \"sevastokrator\") byl vysoký dvorský titul v pozdní Byzantské říši. Byl také používán jinými vládci, jejichž státy s ní hraničily nebo ležely uvnitř sféry jejího vlivu (Bulharská říše a Srbská říše). Slovo je složeno z části \"sebastos\" (ctihodný, latinský ekvivalent je \"augustus\") a \"krator\" (vládce, což se vyskytuje i ve slově \"autokrator\" – císař). Manželka sebastokratora byla v těchto jazycích nazývána sebastokratorissa () nebo sevastokratica ().\n\nTitul vytvořil císař Alexios I Komnenos (1081–1118) na pro svého staršího bratra Izáka Komnena. Podle Anny Komnenovny chtěl Alexios povznést Izáka nad hodnost caesara, kterou již slíbil svému švagrovi Nikephoru Melissenovi. Anna Komnenovna srovnává hodnost sebastokratora s druhým císařem a také zaznamenává, že spolu s caesarem získal sebastokrator právo nosit korunu, ale nikoli císařskou čelenku. Za panování Komnenovců (1081–1185) byl titul nejvyšší po císaři, dokud Manuel I. nevytvořil titul despoty. V onom období byl udělován výhradně členům císařské rodiny, především mladším synům císaře. \n\nPo dobytí Byzantské říše čtvrtou křížovou výpravou v roce 1204 se užívání titulu rozšířilo i v Latinské říši, Nikájském cisařství a Bulharské říši. V Nikájském cisařství a v obnovené Byzantské říši (po roce 1261) zůstal titul jednou z nejvyšších dvorských hodností a byl téměř vždy omezen na členy císařské rodiny. Posledním známým držitelem titulu byl Demetrios Kantakuzenos, vládce na Peloponésu koncem 14. století.\n\nRozlišovací barvou spojenou s titulem byla podle pramenů modř: sebastokratorův obřadní kostým se skládal z modrých punčoch a modrých bot. Jak zaznamenal Georgios Akropolites zhruba v roce 1260, odlišovali se sebastokratorové z císařské rodiny od ostatních tím, že na botách měli vyšívané zlaté orly. Do doby Georgia Kodina v polovině 14. století byly insignie spojené s titulem červeno-zlatý klobouk \"skiadion\" s lemem prošívaným zlatem a s pláštíkem s vyšitým jménem majitele a přívěsky stejnými, jako nosili despotové. Dále sem patřila červená tunika (\"rouchon\") podobná císařově, ale bez výšivek ve stylu \"rizai\" a odznaků vojenské moci. O plášti (\"tamparion\") se informace nedochovaly, ale punčochy byly modré. Nicméně když císař Jan VI. (v letech 1347–1354) povýšil své bratry Manuela a Jana do této hodnosti, dovolil jim nosit \"tamparii\" a stejné punčochy jako despotové. Sebastokratorovy boty a ponožky byly modré s orly vyšívanými zlatem na červeném pozadí; postroj jeho koně byl také modrý, potah sedla měl navíc čtyři červené vyšívané orly. Jeho stan byl bílý s modrými dekoracemi. Poznatky o vysokém oficiálním klobouku zvaném \"karanikon\" nejsou Kodinovi známy. Sebastokrator měl také právo podepisovat dokumenty zvláštním modrým inkoustem.\n\nKalojan patrně zdědil titul po smrti svého otce Alexandra (po roce 1232), syna Ivana Asena I. (1189 – 1196). \n\nTitul byl také užíván na dvoře Nemanjićů, kteří vládli středověkému Srbsku jako králové a císařové (1217 – 1346; 1346 – 1371). \n\n\n\n"}
{"id": "1487832", "url": "https://cs.wikipedia.org/wiki?curid=1487832", "title": "Douglas C-133 Cargomaster", "text": "Douglas C-133 Cargomaster\n\nDouglas C-133 Cargomaster je americký vojenský čtyřmotorový transportní letoun. Letoun sloužil během 50. a 60. let v Letectvu Spojených států. Jeho hlavním úkolem bylo přepravování vojenského materiálu a vybavení.\n\nVývoj začal na začátku padesátých let 20. století. Firma Douglas Aircraft dostala od Letectva Spojených států požadavek na výrobu dvou nových velkokapacitních transportních letounů, které budou poháněny turbovrtulovými motory. Jednalo se o stroje C-132 a C-133. C-132 nakonec nebyl nikdy reálně zkonstruován a jeho vývoj skončil u makety.První C-133 verze A vzlétlo na svůj první zkušební let 23. dubna 1956 a let proběhl bezproblémově. V průběhu dalších zkušebních letů, které probíhaly vzápětí po tom prvním, se objevily nedostatky, které musely být ihned odstraněny. Mimo jiné došlo i k úpravám aerodynamiky celého letounu, např. kuželové zakončení letounu se nahradilo plochým a také se se zvětšila ocasní plocha letounu. Ještě před vzletem prvního letounu započala sériová výroba prvních 35 kusů verze A, a důsledkem testů prvního letounu se musely všechny již vyrobené kusy dodatečně upravovat. Letectvo Spojených států začalo tyto letouny zařazovat do služby v srpnu 1957.\nPo vyrobení prvních 35 kusů verze A, započala ihned i výroba 15 kusů verze B. První stroj verze B uskutečnil svůj první let 31. října 1959 a k předání prvního letounu došlo 21. března 1960. Sériová výroba skončila v dubnu 1961 a do tohoto dne se vyrobilo 50 kusů obou verzí. Letouny hlavně přepravovaly vojáky a zásoby do amerických základen různě po světě. Tři letadla verze A se upravila i pro transport mezikontinentálních balistických střel Titan a Thor. Tyto letouny přepravovaly i nosné rakety jako např. Jupiter a Atlas. Na začátku Vietnamské války tato letadla přepravovala všechen potřebný personál a materiály. Letadla byla vyřazena po relativně krátké době a to již v průběhu 70. let a roku 1971 byly zbylé letouny nahrazeny stroji Lockheed C-5 Galaxy. V roce 1971 také odkoupila 3 tyto letadla společnost Northern Air Cargo (později Cargomaster Corporation), která tyto letadla používala při stavbách ropovodů a k přepravě různých nadrozměrných nákladů na Aljašce. Poslední letoun přeletěl z Aljašky na základnu Travis v srpnu roku 2008 a byl to zároveň i poslední let tohoto stroje.\n\nV průběhu služby se ukázalo,že motory Pratt & Whitney T34-P-7WA vytvářejí díky vibracím únavové trhliny v trupu, a tak se zamýšlelo nad jejich výměnou za motory Allison T-54, ale nakonec k tomu nikdy nedošlo. Další zajímavostí je i to, že se vůbec nestavěl prototyp letounu, ale rovnou byla zadána sériová výroba. V roce 1958 také tento letoun ve své době ustanovil nový rychlostní rekord přeletu přes Atlantik ve své kategorii. Podlaha nákladového prostoru byla vybavena také dopravníkovým systémem pro shoz materiálu během letu. Verze C-133B měla na rozdíl od verze A výkonnější motory Pratt & Whitney T34-P-9W a také měla hydraulický posilovač směrového kormidla.\n\n\n"}
{"id": "1487836", "url": "https://cs.wikipedia.org/wiki?curid=1487836", "title": "Subboreál", "text": "Subboreál\n\nSubboreál je geologické období holocénu, trvající mezi lety cca 1250–700 př. n. l. (někdy uváděno jako 1400–700 př. n. l.).\n\nObdobí je charakteristické jako sušší období holocénu, mělo kolísavé podnebí. Ohlašovalo počátek horších klimatických podmínek. Archeologicky patří toto období do doby bronzové a také starší části doby halštatské. Osídlení dosahovalo největší rozlohy a pronikalo i do hor. V přírodě probíhalo odlesňování a pastva dobytka, probíhala tedy silná eroze půdy a tvorba údolních niv. V lesích se šířily buky a jedle.\n"}
{"id": "1487843", "url": "https://cs.wikipedia.org/wiki?curid=1487843", "title": "Geraldine Harrisová", "text": "Geraldine Harrisová\n\nGeraldine Harrisová (*1951) nebo také Geraldine Harrisová Pinchová je britská egyptoložka. Působí na fakultě orientálních studií na Oxfordské univerzitě. Je autorkou mnoha beletristických i naučných knih o starověkém Egyptě. Mezi její díla patří \"Seven Citadels\".\n"}
{"id": "1487854", "url": "https://cs.wikipedia.org/wiki?curid=1487854", "title": "Štěpán Matek", "text": "Štěpán Matek\n\nŠtěpán Matek (* 24. května 1987) je český politik, manažer a trenér plavání, od března 2019 do ledna 2020 místopředseda KDU-ČSL, od roku 2018 zastupitel města Jablonec nad Nisou (v letech 2018 až 2019 též náměstek primátora).\n\nVystudoval podnikovou ekonomiku a management na Technické univerzitě v Liberci (získal titul Ing.). V letech 2016 až 2018 pracoval jako manažer zahraničního obchodu ve společnosti Jablotron, je také trenérem plavání. Od roku 2015 je jednatelem a společníkem s vkladem ve firmě \"Water Sports Consulting\".\n\nŠtěpán Matek žije ve městě Jablonec nad Nisou.\n\nJe členem KDU-ČSL a též předseda krajské organizace strany v Libereckém kraji. V březnu 2019 byl zvolen místopředsedou KDU-ČSL. Funkci zastával do ledna 2020.\n\nV komunálních volbách v roce 2014 kandidoval jako člen KDU-ČSL do Zastupitelstva města Jablonec nad Nisou z pozice lídra kandidátky \"\"KDU-ČSL pro sport a zdraví\"\", ale neuspěl. Zastupitelem města se stal až po volbách v roce 2018, když byl jako člen KDU-ČSL zvolen na kandidátce subjektu \"\"Společně pro Jablonec\"\" (tj. Změna, KDU-ČSL a nezávislí kandidáti). V listopadu 2018 se navíc stal náměstkem primátora města pro ekonomiku a majetek. V srpnu 2019 byl však z funkce odvolán.\n\nV krajských volbách v roce 2016 kandidoval za KDU-ČSL do Zastupitelstva Libereckého kraje na kandidátce subjektu \"\"Budoucnost pro Liberecký kraj\"\" (tj. NBPLK a KDU-ČSL), ale neuspěl. Stejně tak se nestal ve volbách v roce 2017 poslancem.\n"}
{"id": "1487857", "url": "https://cs.wikipedia.org/wiki?curid=1487857", "title": "Vodník (seriál)", "text": "Vodník (seriál)\n\nVodník je česká kriminální televizní minisérie, v pořadí čtvrtá z cyklu \"Detektivové od Nejsvětější Trojice\" od autora Michala Sýkory. Premiéra úvodního dílu proběhla na stanici ČT1 31. března 2019.\n\nPolicistka Marie Výrová ve svém volném čase vyšetřuje, z důvodu znepokojujícího svědectví aktérky, dávného zapomenuté neštěstí. Jde o policií dávno uzavřený případ vraždy malého dítěte na olomoucké periferii, která se odehrála před více než dvaceti pěti lety. Příběh Vodníka se odehrává ve dvou časových rovinách: v časech těsně před revolucí na konci osmdesátých let a v současnosti.\n\n<onlyinclude></onlyinclude>\n\n"}
{"id": "1487858", "url": "https://cs.wikipedia.org/wiki?curid=1487858", "title": "CNN Prima News", "text": "CNN Prima News\n\nCNN Prima News (výslovnost [ˌsiːənˈən ˌpriːmə njuːz, nuːz]) je nově vznikající český zpravodajský kanál, patřící pod skupinu FTV Prima. Na základě partnerství se CNN International Commercial (CNNIC) bude poskytovat kontinuální českojazyčné zpravodajství. Spuštěn má být do konce března 2020.\n\nStanice bude po celý den vysílat kromě kontinuálního zpravodajství i další pořady, a to sedm dní v týdnu, a také zajistí zpravodajské obsahy i ostatním kanálům a on-line platformu skupiny Prima. Dostupná bude v terestrickém vysílání i v nabídce kabelových a satelitních operátorů po celém území České republiky a Slovenské republiky; divákům přinese jak domácí, tak mezinárodní zpravodajství dodávané korporací CNN. Své sídlo najde ve zcela nové pražské zpravodajské ústředně vybavené nejmodernějším technickým zázemím. Studio stanice se rozprostírá na téměř 300 m², prostoru dominuje moderátorský pult se zabudovanou obrazovkou. Studio je laděné do modré, červené a bílé. Jako jediné v Česku je dvoupatrové.\n\nŘeditelem kanálu se stal bývalý šéfredaktor zpravodajství v Českém rozhlasu Martin Ondráček; jeho hlavním úkolem byla příprava a spuštění celého projektu. 11. září 2019 bylo oficiálně potvrzeno, že jednou z tváří bude dosavadní moderátorka pořadu \"Střepiny\" na TV Nova Markéta Fialová. Martin Ondráček ze své funkce odstoupil k 30. listopadu 2019. Pozice ředitele kanálu zanikla a místo ní byla vytvořena \"Redakční rada CNN Prima News\" ve složení Eliška Čeřovská (ředitelka \"News Production\"), Petra Benešová (ředitelka \"News Gathering\") a Tomáš Večeřa (ředitel \"Online News\"). Tato Rada se zodpovídá přímo generálnímu řediteli skupiny Prima Marku Singerovi. V lednu bylo oznámeno, že druhou velkou tváří bude moderátor Libor Bouček.\n"}
{"id": "1487864", "url": "https://cs.wikipedia.org/wiki?curid=1487864", "title": "Niagarské vodní elektrárny", "text": "Niagarské vodní elektrárny\n\nNiagarské vodní elektrárny jsou soustava vodních děl využívajících vodní energii řeky Niagary v okolí Niagarských vodopádů. Kromě funkčních elektráren, které patří mezi nejvýkonnější vodní elektrárny v Severní Americe, je zde i mnoho technických staveb, pro jejich historický význam i unikátní technickou architekturu zařazených nejen v registru národních technických památek, ale i v seznamu objektů Mezinárodní komise pro ochranu průmyslového dědictví.   \n\nPočátky zájmu o energetické využití řeky Niagary sahají do dob, kdy nebylo nic známo o praktickém využití elektřiny. Po dobu 150 let tak řeka pouze poháněla mlýny, pily, vodní kovárny a nakonec místní průmyslové provozovny, kdy energie vody byla využita buď přímým odběrem pohybové energie na hřídeli nebo rozvodem stlačeného vzduchu z vodou poháněných kompresorových stanic. Na konci 19. století přivedla síla Niagary ke svým břehům nejvýznamnější představitele vědy a průmyslu své doby, jakými byli například lord Kelvin, Nikola Tesla či George Westinghouse. Během budování prvních elektráren na březích Niagary přišlo i konečné vítězství střídavého proudu v tzv. \"válce proudů\" a na základě zkušeností z prvních let provozu se vyvíjel univerzální model pro výstavbu dalších velkých hydroenergetických děl. \n\nPrvním uživatelem síly řeky Niagary byl Daniel Joncairs, který v roce 1759 zakoupil práva na používání říční vody z amerického břehu. Zhruba 800 m nad hranou americké části vodopádů vyhloubil koryto pro vedení vody pro spodní náhon vodního kola, kterým poháněl pilu. Nevyužíval tedy celého spádu niagarského stupně, ale jenom části spádu na říčním prahu nad vodopády.\n\nV roce 1805 zakoupili ve veřejné dražbě v New Yorku bratři Augustus a Peter Porterovi práva na využití americké části vodopádů. V korytu Joncairsovy pily vybudovali pohon mlýna a koželužny. Plány obou bratrů byly velkolepé a nadčasové: vybudovat lodní dopravu mezi jezerem Erie a Ontario  po kanálu mezi horní a dolní řekou a zužitkovat získaný energetický stupeň na hraně skalního srázu asi 500 m pod vodopády. Sny o vytvoření dopravní cesty ukončil Erijský průplav, dobudovaný roku 1825, zahájení prací na energetickém kanálu zabránil nedostatek prostředků a nezájem investorů. Oba bratři zemřeli ještě před započetím výkopových prací. \n\nV roce 1853 vznikla společnost \"Niagara Falls Hydraulic Power & Manufacturing Company\" a získala práva na využití řeky. Práce na budování kanálu o šířce 35 m a hloubce 2,4 m začaly v roce 1860 a kanál byl hotov o rok později. Voda z řeky Niagara se ocitla nad skalním útesem na novém místě pod americkými vodopády, připravená zásobovat nová vodní díla na spádu přes 60 metrů. První malá turbina se na dolním břehu řeky roztočila v roce 1876 a poskytovala zpočátku pouze výkon mechanický (pohybový), až v roce 1882 začala pohánět první dynama. Stejnosměrný proud nemohl být přenášen na vzdálenosti větší než dva kilometry, a tak vyrobená elektřina osvětlovala jen několik ulic  v městečku Niagara Falls a poháněla motory jednoho mlýna. Elektrárna se sice stala turistickou atrakcí, ale za tři roky byla předmětem konkurzu.\nV době vzniku první elektrárny, nazvané později \"Schoellkopf No.1\", nebyla shoda názorů na konstrukci turbíny ani na budoucí využití vyrobené elektrické energie. Voda přivedená kanálem ke stěně říčního břehu, začala brzy přepadat z vyústění množství náhonů, které se podle konstrukce a počtu vodních kol nacházely ve výši 35 až 60 m nad hladinou. Nad umělými vodopády, které byly stejně úchvatné a turisticky přitažlivé jako vodopády přírodní, vyrostly objemné budovy vodních mlýnů i jiných průmyslových provozoven a nad skalním srázem vyrostla nová průmyslová oblast, nazývaná Mlýnská čtvrť (\"Mill District\"). \n\nPlán na větší využití energie řeky předložil roku 1886 inženýr Thomas Evershed, který předpokládal výkon kolem 200 000 koňských sil. Tento projekt předpokládal vybudování obrovského tunelu pod městem Niagara Falls a umístění strojního zařízení hluboko pod zemí. Sdružení zastánců tohoto projektu neslo název \"Niagara River Hydraulic Tunnel Power & Sewer Company\". Právo na využití Niagary se stalo opět majetkem státu New York a v roce 1886  začaly první práce na projektu, který byl o tři roky později zastaven jako nerentabilní. V roce1889 vznikla společnost \"Cataract Construction Corporation\", která zajistila dostatečné finanční krytí pro Evershedův projekt. Práce na projektu v omezeném rozsahu pokračovaly s tím, že během budování podzemních prostor bude vyřešen způsob osazení turbín a přenosu energie. V té době probíhala tzv. válka proudů. Zatímco Edison ve svých laboratořích zbytečně usmrcoval zvířata, aby přesvědčil průmyslový svět, jak je střídavý proud nebezpečný, Nikola Tesla v roce 1893 na světové výstavě v Chicagu definitivně vyvrátil odpor vůči střídavému proudu - přesněji řečeno proti vysokému napětí. Konečným výsledkem na břehu Niagary byla moderní vodní elektrárna Adams I. s výkonem neslýchaných 50 tisíc koňských sil, přenášeným vysokonapěťovým systémem firmy Westinghouse do 40 km vzdáleného města Buffalo. \nZačátkem 20. století byla v místech Mlýnské čtvrti vybudována elektrárna \"Schoellkopf\", která až do katastrofy v roce 1956 dodávala do veřejné sítě většinu z výroby elektrické energie na americkém břehu řeky. \n\nV současné době pracuje voda odebraná na americkém břehu v mohutné elektrárně Roberta Mosese naproti jejímu kanadskému protějšku, elektrárně Sir Adam Beck.\n\nVývoj vodní energetiky na kanadském břehu ovlivnila Komise královny Viktorie, která v roce 1883 označila celou oblast podél kanadského břehu mezi Eriským jezerem a jezerem Ontario jako chráněnou oblast, tzv. \"Parkland\". Na západním břehu Niagary tak sice nevznikla obdoba americké Mlýnské čtvrti, nicméně vytvoření a údržba parkové oblasti byla mnohem dražší než se očekávalo. Již v devadesátých letech 19. století pak došlo k pronájmu části kanadských vod americkým průmyslovým společnostem. Začátek výstavby vodních děl na kanadském břehu Niagary se datuje k roku 1893, tedy k období výstavby elektrárny Adams. První kanadská vodní elektrárna byla také její zmenšenou kopií. Nacházela se v těsné blízkosti hrany kanadských vodopádů a zásobovala stejnosměrným proudem tzv. Říční železnici. \n\nDalšími kopiemi Adamsovy elektrárny byly Rankinova elektrárna, dostavěná v roce 1905, a elektrárna Toronto, uvedená do provozu v roce 1906. V roce 1905 byla dostavěna elektrárna Ontario, jejíž opuštěná strojovna stojí na břehu řeky pod hlavní kanadskou výhledovou terasou. Stejným způsobem jako na americkém břehu se ubíral i vývoj kanadské hydroenergetiky. Provoz všech historických elektráren byl ukončen a voda směrována k nejvyššímu místu říčního kaňonu, k mohutné elektrárně Sir Adam Beck naproti jejímu americkému protějšku, elektrárně Roberta Mosese. \n\nKanadská vodní energetika na břehu Niagary je tak v podstatě zrcadlová vůči americkému břehu s tím, že ve vývoji chybí fáze Mlýnské čtvrti.  \n\nV roce 1950 byla podepsána smlouva mezi Kanadou a USA, zajišťující minimální průtok přes vodopády bez ohledu na potřebu energetického využití vodní energie. Minimum bylo stanoveno s ohledem na denní i roční dobu takto: \n\n1. 4. - 31. 10. 2 800 m3 / s v době od 7:00 do 22:00\n\n1. 4. - 31. 10. 1 400 m3 / s v době od 22:00 do 7:00\n\n1.11. – 31.3. většina vody odkloněna pro elektrárny v průběhu celého dne operativně  s ohledem na řízení ledových jevů  \n\nHráz zajišťující potřebnou regulaci byla vybudována v roce 1954 asi 200 m nad ústím řeky Welland a nese název International Control Dam. Pod jí vytvořenou hladinou je odebírána voda do podzemních tunelů pro zásobování elektráren Sir Adam Beck a Robert Moses. \n\nŘeka o vodnosti Dunaje v deltě, řítící se do šedesátimetrové hloubky, přilákala v 19. století ke svým břehům elitu technického pokroku. Třebaže ani při využití veškerého průtoku při celém převýšení zdrojového a cílového jezera nemůže Niagara dnes již dosáhnout na špičku vodních výkonů, zůstává na jejích březích nesmazatelná a jedinečná industriální stopa, směřující ke všem ostatním vodním dílům světa. Význam nejlépe dokládají prorocká slova geniálního vědce srbského původu Nikoly Tesly, která pronesl při slavnostním připojením města Buffalo k elektrické síti dne 15. listopadu 1896.:\n\n\"„  …. dnes existují metody elektrického svařování, elektrickou energii potřebuje metalurgie, chemik poznal, že jeho sloučeniny jsou tvořeny elektrickými silami, lékař ví, že fyziologické vlastnosti jsou dány  rovnováhou mezi elektrickými náboji. V tento den se začala psát nová kapitola dějin, začala éra elektřiny. “\"\n\n\n\n\n\n\n\n\n\n\n\n\n\n\n"}
{"id": "1487866", "url": "https://cs.wikipedia.org/wiki?curid=1487866", "title": "Řízení mimo přenosový kanál", "text": "Řízení mimo přenosový kanál\n\nŘízení mimo přenosový kanál ( ) je vlastnost síťových protokolů, která znamená, že řídicí data se přenášejí jiným kanálem (například jiným spojením) než hlavní (uživatelská) data.\n\nPříkladem protokolu, který používá řízení mimo přenosový kanál, je File Transfer Protocol (FTP). FTP přenáší řídicí informace, jako je identifikace uživatele, heslo a příkazy get nebo put jedním spojením, a datové soubory jiným spojením.\n\n"}
{"id": "1487875", "url": "https://cs.wikipedia.org/wiki?curid=1487875", "title": "Miami Open 2019 – mužská čtyřhra", "text": "Miami Open 2019 – mužská čtyřhra\n\nMužská čtyřhra Miami Open 2019 probíhala ve druhé polovině března 2019. Do deblové soutěže miamského tenisového turnaje hraného na tvrdém povrchu nastoupilo třicet dva dvojic. Obhájcem titulu byli bratři Bob a Mike Bryanovi.\n\nVítězem se stal třetí nasazený pár Američanů, složený z Boba a Mika Bryanových, který ve finále zdolal nizozemsko-řeckou dvojici Wesley Koolhof a Stefanos Tsitsipas po zvládnutých koncovkách obou setů 7–5 a 7–6. Oba šampioni si do žebříčku ATP připsali 1 000 bodů a získali sto osmnáctou společnou trofej, respektive třicátou devátou v sérii Masters, čímž navýšili rekordní počet. Mike Bryan vybojoval sto dvacátý třetí deblový titul na okruhu ATP Tour a pro Boba Bryana to bylo sto osmnácté takové turnajové vítězství.\n\n"}
{"id": "1487876", "url": "https://cs.wikipedia.org/wiki?curid=1487876", "title": "Hans Gude", "text": "Hans Gude\n\nHans Fredrik Gude (13. března 1825 Christiania – 17. srpna 1903 Berlín) byl norský malíř. Byl představitelem národně orientovaného romantismu, věnoval se převážně krajinomalbě a marině. \n\nJeho prvním učitelem malířství byl Johannes Flintoe. V letech 1842 až 1844 studoval na výtvarné akademii v Düsseldorfu, kde se v té době pod vedením Johanna Wilhelma Schirmera zrodila tzv. düsseldorfská malířská škola. Po návratu do Norska navázal spolupráci s Adolphem Tidemandem; společně vytvořili řadu obrazů, na kterých Gude maloval krajinu a Tidemand lidské figury (nejznámější z nich je \"Svatba v Hardangeru\"). \n\nV roce 1854 se Gude vrátil do Německa a vyučoval na düsseldorfské akademii až do roku 1861, kdy odjel do Walesu pracovat v plenéru. V letech 1864 až 1880 byl profesorem akademie v Karlsruhe, pak přešel na Pruskou uměleckou akademii v Berlíně, kde působil do roku 1901. V roce 1894 převzal Řád svatého Olafa. Je pochován na hřbitově Vår Frelsers Gravlund v Oslu.\n\nJeho syn Nils Gude (1859–1958) byl také malířem; vynikl jako portrétista.\n\n"}
{"id": "1487877", "url": "https://cs.wikipedia.org/wiki?curid=1487877", "title": "Průmysl v Plzni do druhé světové války", "text": "Průmysl v Plzni do druhé světové války\n\nPrůmysl v Plzni začal vznikat okolo poloviny 19. století a do druhé světové války se vyvíjel bez výrazných zásahů státu.\n\nJeště v první polovině 19. století byly České země stále organizované podle tradičního feudálního řádu. Ačkoli byla v této době v Evropě průmyslová revoluce již v plném proudu a rostlo využívání železa a oceli, České země z velké části používaly pro výrobu strojů, dopravních prostředků a samotné energie výhradně dřevo. I Plzeň v 50. letech 19. století měla stále ještě spíše řemeslnicko-zemědělský charakter než industriální.\n\nPodnikaví měšťané a obchodníci si však jako první začali všímat průmyslového vývoje v cizině, především v západní Evropě, a na jejich popud se z Plzně postupně stalo moderní město. Hlavním iniciátorem této přestavby byl purkmistr Martin Kopecký, který chtěl Plzeň znovu přestavět na ryze moderní a obchodně-průmyslové centrum. Klíčovým rokem modernizace Plzně byl rok 1846, kdy byly zbourány středověké městské hradby, čímž se Plzeň symbolicky i fakticky otevřela novému světu obchodu a podnikání.\n\nDůležitým pro rozmach plzeňského průmyslu byla výstavba železnice. Iniciativa k vytvoření společnosti ke stavbě a provozování České západní dráhy, která měla Plzeň spojit na východ s Prahou a západním směrem s rakousko-bavorskou hranicí byla posledním podnikatelským činem Hermanna Dietricha Lindheima, původem slezského majitele textilních továren. Se svými společníky měl na výstavbě železnice především osobní zájem, neboť by umožnila propojení roztroušených hutních závodů s hlavním závodem, kterým byla Vojtěšská huť v Kladně. Západní dráha napojila Plzeň (1961) a její okolí na důležitá hospodářská a kulturní centra v habsburské monarchii a propojila hospodářská ohniska v samotných západních Čechách.\n\nZa počátek nástupu průmyslové revoluce a přechodu od manufakturní výroby k továrnímu průmyslu na Plzeňsku lze považovat polovinu 50. let 19. století, konkrétně roky 1853−1854. Tradičním průmyslem plzeňské oblasti bylo sklářství, textilní výroba a potravinářství. Důležitý aspekt na Plzeňsku hrálo hornictví, především důležitá byla těžba v uhelných dolech. Zároveň se objevil průmysl chemický jakožto nové odvětví a ve výrobě se postupně stávalo zcela běžné používání parního stroje. Dělnická třída byla v těchto počátcích neorganizovaná a roztříštěná, konsolidovat se začala až s koncem průmyslové revoluce v 70. letech 19. století.\n\nDruhá polovina 19. století se už nesla ve znamení strojírenského pokroku a výraznějšího využívání kovů, především díky zdokonalení technologií železa a olova. V západních Čechách bylo díky tomu založeno několik strojíren, hutních továren a železáren. Vedle Waldsteinské, později Škodovské strojírny, která byla v rámci Rakouska−Uherska nejvýznamnější, lze připomenout ještě Státní montánní podniky v Padrti, železárny města Plzně v Horomyslicích u Dýšiny, železárny hraběte Zdenka Šternberka v Darové, železárny v Břasích, Rokycanech, Klabavě nebo Plasích.\n\nModernizačním procesem prošlo v 19. století také pivovarnictví, tedy další výrobní odvětví, které Plzeň proslavilo po celém světě. Roku 1839 požádali pivovarničtí měšťané plzeňský magistrát o povolení přestavby pivovaru, aby se pivo nemuselo dále vyrábět zastaralou metodou kvašení shora. Nové plzeňské pivo si získalo rychle oblibu za hranicemi Plzně i samotné habsburské monarchie a do konce 19. století se nadále rozvíjela jeho výroba.\n\nNadcházející 20. století s sebou na začátku přineslo politické zápolení světových velmocí o rozšíření sfér vlivu a v pozadí těchto zápletek se také projevil sílící boj o světové trhy, průmyslové suroviny a o levnou pracovní sílu. V neposlední řadě rostly přípravy evropských mocností k válečnému střetu. Evropské hospodářství se nacházelo v dlouhodobé krizi způsobené nerovnoměrným rozvojem jednotlivých států. Ekonomika habsburské monarchie nedokázala držet krok s vyspělejšími státy té doby a řadila se tím na druhořadou pozici. Neplatilo to však jednoznačně pro celé Rakousko−Uhersko. Především v zemích Předlitavska se hospodářství rozvíjelo velmi výrazně. Objevovala se těžká chemie a do výrobních procesů začala vstupovat věda.\n\nZa první republiky byly vedle Škodových závodu hlavními podniky Plzně pivovary, železniční dílny a papírna. Ve 20. letech 20. století se ve městě rozvíjelo také průmyslové školství. Koncem 20. let vrcholila v západních Čechách, včetně Plzně, všeobecná konjunktura. Průmyslová výroba tehdy překročila válečnou úroveň o více než 40 %. Ovšem tento rozvoj skončil v roce 1929 v důsledku Velké hospodářské krize, kdy utrpěl především lehký spotřební průmysl.\n\nZároveň se však stupňovalo nebezpečí, které pro ČSR představoval Adolf Hitler a Třetí říše, což vyvrcholilo podepsáním Mnichovské dohody dne 29. září 1938. Připojení Sudet k Německu znamenalo pro ČSR citelnou ztrátu území s bohatými surovinovými i průmyslovými zdroji. Zvláště Plzeňané se obtížně smiřovali s novou blízkou československo-německou hranicí, kdy byla např. v Borském parku na břehu Radbuzy zřízená německá celnice. Tato hranice existovala do 15. března 1939, kdy nacisté začali okupovat zbytek ČSR a v ranních hodinách dorazili do města.\n\nŠkodovy závody nebo též jen Škodovka jakožto budoucí metalurgický a strojírenský kolos začala být budována v roce 1859 na základech Waldsteinovy strojírny. Roku 1869 nový ředitel Ing. Emil Škoda odkoupil továrnu na stroje a začal tak éru rozkvětu továrny Škoda. Ve Škodovce postupně přibyla slévárna železa a jiných kovů, strojírenská hala, nová kovárna a ocelárna. Napojením koncernu na železnici bylo umožněno posílání odlitků těžkých kovů i za hranice Rakousko−Uherské monarchie. Škodovy závody v průběhu 2. poloviny 19. století prosperovaly, a to i bez ohledu na krach vídeňské burzy v 70. letech.\n\nKrize evropského hospodářství se ve strojírenství projevila i v podnicích Předlitavska v důsledku velké domácí i zahraniční konkurence. Postiženy byly také Škodovy závody, které byly nuceny k masivnímu propuštění zaměstnanců a snižování mezd, což vedlo k řadě stávek. Vypuknutí první světové války v létě 1914 znamenalo pro plzeňské strojírenství dobu rozmachu a konjunktury. Škodovy závody dodávaly zemím Trojspolku kvalitní válečný arzenál a prakticky kompletně vyzbrojily rakouskou armádu. Škodovy závody se tak staly pojmem v lokálním i celosvětovém průmyslu. Mohly se tak rovnat podobným velkým podnikům ve strojním odvětví jako například firmě Krupp v Německu.\n\nPo skončení války se však situace pro Škodovku změnila, jelikož se tento zbrojní magnát najednou ocitl bez odbytiště zboží a výrobního programu. Navíc habsburská monarchie přestala existovat, což znamenalo, že už nebyl nikdo, kdo by doplatil objednávky vzniklé ještě za války. V meziválečném období se Škodovka díky přílivu francouzského kapitálu roku 1919 mohla přeorientovat na mírovou výrobu, kterou zastupovaly parní lokomotivy, např. rychlíková lokomotiva 387.0, nebo po fúzi se společností Laurin & Klement automobily z pásové výroby. Závod se však nakonec zkonsolidoval a dokázal najít nová odbytiště, čímž si opět ve 20. letech 20. století získal své někdejší renomé. Hlavními odbytišti pro škodovácké výrobky byly země v celé Evropě, na Dálném východě nebo v Jižní Americe. Doba mezi světovými válkami pro Škodovy závody znamenala dosud největší rozsah výroby mnohatunových výkovků.\n\nMezinárodního věhlasu se Plzni dostalo i díky zdejším pivovarům, jež jsou dodnes s Plzní neodmyslitelně spjaty. Už v době založení města králem Václavem II. ve 13. století bylo městu uděleno dědičné právo várečné. Ovšem světovou pivní metropolí se Plzeň stala až v druhé polovině 19. století, kdy zde byl vystavěn Měšťanský pivovar, později známý jako Plzeňský Prazdroj. Důvodem byl konkurenční boj s jinými českými, ale i bavorskými městy. Pro vzrůstající oblibu byla pivovaru postupně rozšiřována rozloha i výroba pod vlivem neustálé modernizace. Významným datem byl rok 1861, kdy zavedení železnice do města, s níž byl pivovar později přímo propojen, znamenalo pro pivovar možnost nebývalé expanze daleko za hranice Českých zemích. Na podzim 1970 zahájil provoz konkurenční První plzeňský akciový pivovar, později zvaný Gambrinus. Modernizace a rozšiřování Prazdroje pokračovalo i přes několik požárů prakticky až do vypuknutí první světové války. Před válkou se plzeňské pivovarnictví stabilizovalo a všechny plzeňské pivovary prosperovaly. \n\nPrvní světová válka však pivovarnictví těžce zasáhla zastavením investic i nedostatkem neželezných kovů potřebných pro výrobu podstatné části pivovarského zařízení. V Gambrinus byli ubytováni vojáci, ve výrobě chyběli pracující, koně byly konfiskovány pro válečné účely. Problematická byla libovolná doprava, potíže provázely telefonické i telegrafní spojení. Zastavil se vývoz piva do zahraničí a postupující nedostatek surovin téměř zastavil i samotnou výrobu. Na konci války se vařilo jednostupňové pivo z náhražek a technologické prvky se vyráběly ze železa.\n\nPoválečný rozpad Rakouska-Uherska mělo negativní vliv na export Prazdroje, protože zanikly bezcelní celky zvýhodňující prodej piva. Situace se po válce začala opět zlepšovat až ve druhé polovině 20. let 20. století. Nárůst investic a rozšiřování dočasně přerušila Velká hospodářská krize. Výroba v roce 1934 odpovídala 57 % předkrizového objemu výroby v roce 1929. Přesto v této době proběhla fúze Prazdroje s Priorem a později s akciovým pivovarem, která byla dokončena v roce 1933. Akciový pivovar se po sloučení zaměřil na produkci slabších piv včetně tzv. \"desítky\". Prazdroj do začátku druhé světové války nedokázal získat ztracená odbytiště z doby před první světovou válkou.\n\nJakub Hoffe (německy Jakob Hoffe) založil v roce 1873 nejprve zámečnickou dílnu a později rozšířil výrobu o dětské vozíky. Od roku 1893 si nechal firmu zapsat do obchodního rejstříku (f. jedn., zaps. 24./2. 1893) pod názvem „Jakob Hoffe, továrna na železný nábytek a dětské vozíky, jakož i výroba zboží zámečnického v Plzni” (Jakob Hoffe, Eisenmöbel- und Kinderwagen-Fabrik in Pilsen). Přestavbu domu s dílnou navrhl architekt Rudolf Štech. Jakub Hoffe byl dvakrát ženatý (1. manželka Johanna Hoffe, 2. manželka Anna Hoffe) a v roce 1899 zemřel. \n\nPodnik zdědili synové z prvního manželství Emanuel a Jindřich (Heinrich), který zemřel v roce 1912. Podnik pak vedl ing. Emanuel Hoffe. V roce 1913 se Emanuel Hoffe, c. k. nadporučík v záloze, zasnoubil s Růženou Schulhof (* 2. prosince 1894 Brtnice, osvobozena v KT Terezín), dcerou obuvnického továrníka Ignáce Schulhofa z Brtnice. Po svatbě nechal Emanuel podnik rozšířit o dům č. 24 a podnik zmodernizoval. Rodičům Jakubovi a Růženě Hoffe se narodila 13. května 1914 dcera Ruth (MUDr. Ruth Edith Hoffe, † kolem 30. říjen 1944 KT Oswiecim). Kromě kovového nábytku a moderních dětských kočárků vyráběl dětské postýlky, zavedl též výrobu vozových brzd. Na konci 20. století zaměstnával kolem 150 zaměstnanců a v době zvýšené výroby až 250. \n\nV novém Československu firma nesla název Jakub Hoffe, továrna na železný nábytek, dětské vozíky a dřevěné zboží v Plzni (Kolárova ulice čp. 420). V roce 1933 Jakub Hoffe zemřel a firmu vedla ovdovělá Růžena Hoffe. Podnik byl v roce 1940 arizován a továrnu převzal Němec Johann Heinrich (Johann Heinrich, vormals Hoffe, Metallmöbel, Kinderwagen- und Holzwarenfabrik, Pilsen). Ten ale již v roce 1942 zemřel a podnik vedla jeho dcera Emma Kuhn. Dcera Ruth Hoffe, lékařka a členka komunistické strany, pracovala v té době už jako referentka na oddělení sociální péče Židovské náboženské obce v Praze a vedla zde mimo jiné tajný fond darovaných peněz, z nějž vyplácela finanční prostředky židovským občanům v těžké životní situaci. V lednu 1943 byla zařazena do transportu do koncentračního tábora v Terezíně, 28. října 1944 byla odtransportována do KT Auschwitz, kde kolem 30. října 1944 zahynula.\n\nPo válce byl závod v Plzni dán nejprve pod národní správu a po znárodnění v roce 1948 byl začleněn pod národní podnik Radovan se sídlem v Mělníce, v 50. letech tvořil jeden z pobočných závodů Továrny dětských vozidel n.p. Duchcov. Továrna byla nakonec zrušena a využívána různými podniky jako sklady. Růžena Hoffe, která se dožila osvobození KT Terezín, se po návratu v Plzni pokoušela o znovuzaložení ženského židovského spolku, což bylo úřady v roce 1946 zamítnuto. Žila a pracovala v Karlových Varech v Domě odpočinku pro přestárlé osoby židovského původu. Během StB „akce DANA” byla Růžena Hoffe zatčena a vyšetřována pro důvodné podezření ze spolupráce s velvyslanectvím Státu Izraele v Praze, které zajišťovalo sociální podpory občanům židovského původu.\n\nV roce 1874 založil Vojtěch Šíp zámečnickou dílnu, která dodávala zámečnické výrobky pro stavby. Firma V. Šíp (Plzeň I-Roudná, ulice Pod Všemi svatými 17) se proslavila železným nábytkem a výrobou kočárků. V roce 1893 V. Šíp přikoupil pozemky, na rohové parcele do Malické ulice si postavil dvoupatrový obytný dům. Současně postavil tovární halu, v Saské ulici sklad a prodejnu. Od 30. let se prodejna nacházela v budově „Adrie” na Klatovské třídě a začala používat obchodní značku „Start”. Továrna byla v provozu po celou dobu protektorátu. Po znárodnění byla nejprve díky výrobě kočárků přiřazena pod národní podnik Radovan v Mělníce. Na podzim 1948 již byla zahájena adaptace továrních budov pro Závody léčebné mechaniky, n.p., závod „Elzet” Plzeň. V roce 1951 byl název pozměněn na národní podnik „Chirana”. V roce 1955 převzal tovární objekty národní podnik „Kovoprav”, městský průmyslový podnik v Plzni (od r. 1962 Kovopodnik). V továrně se opravovaly lékařské nástroje, nalézala se zde chromovna, opravna hydraulických zvedáků, výrobna drátěného pletiva.\n\nBývalý mlýn v Božkově zakoupil v 80. letech 19. století František Žaloudek a v roce 1920 získala mlýn firma Gross a spol., společnost pro tovární výrobu kovového zboží a dětských vozíků, Božkov u Plzně (Gross & Comp., Metallwaren- und Kinderwagenfabriksgesellschaft, Bozkow bei Pilsen), jejímž spolumajitelem se stal Robert Kestřánek (rodiče cukrář Robert Kestřánek a Anna, rozená Wellnerová), který se oženil s dceru F. Žaloudka Bohumilou (* 8. Listopad 1880 Plzeň). Robert Kestřánek založil v roce 1926 firmu „Ferronne”, továrnu na kovové zboží (Ferronne Ges. m. b. H., Plzeň), která vyráběla ve 30. letech kočárky a kovový nábytek. Tehdy padesátiletý továrník byl členem národní demokratické strany. V období protektorátu působila firma pod názvem „Ferronne, továrna na kovové zboží, s.r.o. Božkov u Plzně”. V roce 1948 byla znárodněna a zařazena do národního podniku „Radovan” Mělník. Z továrny Ferrone bylo nakonec vybudováno zaškolovací středisko národního podniku „Závody V. I. Lenina Plzeň” (1981-90 Škoda, k. p., Plzeň).\n\n"}
{"id": "1487879", "url": "https://cs.wikipedia.org/wiki?curid=1487879", "title": "Miami Open 2019 – ženská čtyřhra", "text": "Miami Open 2019 – ženská čtyřhra\n\nŽenská čtyřhra Miami Open 2019 probíhala ve druhé polovině března 2019. Do deblové soutěže miamského tenisového turnaje hraného na tvrdém povrchu nastoupilo třicet dva dvojic. Obhájcem titulu byl pár Ashleigh Bartyová a Coco Vandewegheová, jehož členky nestartovaly společně. Vandewegheová do turnaje nezasáhla pro zranění. Spoluhráčkou Bartyové se stala Viktoria Azarenková, s níž skončila v semfinále na raketách Mertensové se Sabalenkovou.\n\nVítězem se stal belgicko-běloruský nenasazený pár Elise Mertensová a Aryna Sabalenková, který ve finále zdolal australsko-čínské turnajové šestky Samanthu Stosurovou s Čang Šuaj po dvousetovém průběhu 7–6 a 6–2. Obě šampionky si do žebříčku WTA připsaly 1 000 bodů a získaly druhou společnou trofej, když navázaly na dva týdny starý triumf z BNP Paribas Open 2019. Staly se tak historicky pátou dvojicí, která zvítězila na obou březnových amerických turnajích v jedné sezóně, označovaných za „Sunshine Double“. Jako pár odehrály teprve třetí turnaj. 22letá Mertensová vybojovala osmý deblový titul na okruhu WTA Tour a pro 23letou Sabalenkovou to bylo druhé takové turnajové vítězství. \n\n"}
{"id": "1487888", "url": "https://cs.wikipedia.org/wiki?curid=1487888", "title": "Erich Zoddel", "text": "Erich Zoddel\n\nErich Zoddel (9. srpna 1913 Berlín – 30. listopadu 1945 Wolfenbüttel) byl během druhé světové války vězeň ve funkci staršího tábora v koncentračním táboře Bergen-Belsen. Byl odpovědný za celý tábor, což byla nejvyšší vězeňská funkce. \n\nV roce 1941 byl Zoddel odsouzen na rok vězení za krádež a poté v roce 1942 převezen do koncentračního tábora Sachsenhausen. Do října 1943 byl nasazen na nucenou práci v továrně Heinkel v Oranienburgu. V listopadu 1943 byl po krátkém pobytu v koncentračním táboře Buchenwald odvezen do koncentračního tábora Mittelbau-Dora. 27. března 1944 dorazil Zoddel společně s tisícovkou dalších vězňů z Dory do Bergenu-Belsenu. Dne 15. dubna 1945 dva dny po osvobození Bergen-Belsenu britskou armádou, zabil Zoddel vězněnou ženu, za což byl britským vojenským soudem v Celle 31. srpna 1945 odsouzen k trestu smrti. Při druhém soudu v Lüneburgu 17. listopadu 1945 byl Zoddel při procesu Bergen-Belsen odsouzen k doživotnímu trestu odnětí svobody za špatné zacházení s vězni v Bergen-Belsenu. Trest smrti byl vykonán 30. listopadu 1945 ve Wolfenbüttelu.\n"}
{"id": "1487890", "url": "https://cs.wikipedia.org/wiki?curid=1487890", "title": "Postizometrická relaxace svalů", "text": "Postizometrická relaxace svalů\n\nPostizometrická relaxace (PIR) je léčebná metoda fyzioterapie, která spočívá v protažení svalů, které jsou spastické či s bolestivými \"uzly\" a je metodou volby, pokud klasická masáž při odstranění těchto nedostačuje. Metodu původně navrhl F. Mitchell (1979), v českém prostředí ji pak nově definovala Pražská myoskeletální škola, zejména profesor Karel Lewit.\n\nNa rozdíl od klasické masáže, v postizometrické relaxaci jde o aktivní spolupráci pacienta s fyzioterapeutem. Kontraktilní (smršťující se) část svalu je při ní terapeutem zapolohována do své nejdelší možné délky a zafixována. Následně je pacient vyzván k jemnému, ale dlouhému aktivnímu stahu svalu proti odporu terapeuta (izometrický stah - bez pohybu), poté následuje relaxační fáze (post-izometrická relaxace), která může být několikrát vystřídána opakováním stahu. Tímto způsobem se protahuje nejen tkáň svalu s bolestivými místy, ale uvolňují se i okosticové adheze svalu a celkově se zlepší prokrvení svalu. Největší efekt má PIR právě u bolestivých “trigger pointů”, jež jsou často následky zaujímání dlouhých strnulých pozic.\n\nPostizometrickou relaxací lze protáhnout izolovaně nejen hluboké a silné svaly (\"m. psoas, m. quadratus lumborum, m. errector spinae, mm. scaleni\" aj.), ale i jednotlivé fibrily širokých povrchových svalů (\"m. trapezius, m. latissimus dorsi, mm. rhomboidei\"), v nichž se bolestivé “trigger-pointy” tvoří nejčastěji. Metoda má svá omezení a kontraindikace a provádí ji lékař či fyzioterapeut.\nPostizometrická relaxace se liší od pasivního protažení zkrácených svalů, kdy terapeut pozvolna protahuje sval i s jeho úpony šlach a vazů.\n\nTrigger point („spoušťový bod”), někdy též “myogelóza”, “myofascitida” je bolestivé, ztuhlé místo ve svalu, které je přičítáno městnání odpadních metabolitů. Kyselina mléčná není po akci svalu dostatečně odplavována (absencí protažení, nedostatečnou hydrataci člověka aj.), vmezeřuje se do měkké tkáně svalu a dráždí okolní struktury. Místo bývá dobře hmatné, citlivé na dotek a může spustit i antalgickou motorickou reakci.\n\nTypické místo trigger pointů bývá u horní hrany lopatky (\"m. levator scapulae, m. rhomboid minor, m. supraspinatus, m. trapezius\").\n"}
{"id": "1487891", "url": "https://cs.wikipedia.org/wiki?curid=1487891", "title": "Ivo Rudić", "text": "Ivo Rudić\n\nIvo Rudić (24. ledna 1942, Split – 22. listopadu 2009, Split) byl australský fotbalista chorvatského původu. Fotbal hrál na postu obránce. Zemřel během dovolené v rodném městě.\n\nByl členem australské reprezentace na Mistrovství světa ve fotbale 1974, ale do utkání nenastoupil. Za reprezentaci Austrálie nikdy nenastoupil.\n\n"}
{"id": "1487893", "url": "https://cs.wikipedia.org/wiki?curid=1487893", "title": "Rozvojový trh", "text": "Rozvojový trh\n\nRozvojový trh nebo rozvíjející se trh nebo rostoucí trh (anglicky \"emerging market\") je označení země, která má některé charakteristiky rozvinutého trhu, ale nesplňuje všechny standardy na označení za rozvinutý trh. Pojem zahrnuje země, které mohou být rozvinutými trhy v budoucnosti nebo byly v minulosti. Termín „hraniční trh“ se používá pro rozvojové země s menšími, rizikovějšími nebo méně likvidními kapitálovými trhy než jsou „rostoucí“. Ekonomiky Číny a Indie se považují za největší rostoucí trhy. Podle časopisu The Economist, mnoho lidí považuje termín za zastaralý, ale neprosadil se žádný nový termín. Hedgeový fondový kapitál dosáhl rekordní nové úrovně v prvním čtvrtletí roku 2011 ve výši 121 miliard USD. Čtyři největší rostoucí trhy a rozvojové ekonomiky podle nominálního HDP nebo HDP podle kupní síly jsou země BRIC (Brazílie, Rusko, Indie a Čína).\n"}
{"id": "1487895", "url": "https://cs.wikipedia.org/wiki?curid=1487895", "title": "Somerville College", "text": "Somerville College\n\nSomerville College, založená roku 1879, je kolej Oxfordské univerzity ve Spojeném království, nacházející se na jižním konci ulice Woodstock Road v Oxfordu.\n\nK roku 2018 byla finanční dotace koleje odhadována na 225 miliónů liber.\n\nK roku 2018 zde studovalo 413 posluchačů a 191 absolvovalo univerzitu.\n"}
{"id": "1487925", "url": "https://cs.wikipedia.org/wiki?curid=1487925", "title": "Petr Mandl", "text": "Petr Mandl\n\nPetr Mandl (5. listopadu 1933 Plzeň – 24. února 2012) byl český matematik a výrazná postava oboru pojistná matematika a pravděpodobnost. Má zásadní podíl na rozvoji oboru a na znovuzaložení aktuárské společnosti v Čechách.\n\nPo složení maturitní zkoušky na reálném gymnáziu v roce 1951 pracoval jeden rok v Západočeských papírnách, neboť nebyl doporučen ke studiu na vysoké škole.\n\nPo absolvování specializace matematická statistika na Matematicko-fyzikální fakultě Univerzity Karlovy v roce 1957 byl zaměstnán v Matematickém ústavu ČSAV. Kandidátskou práci obhájil v roce 1961 a přešel na místo vědeckého pracovníka do Ústavu teorie informace a automatizace Československé akademie věd. \n\nJeho spolupráce s MFF UK začala v roce 1974, kdy vedl přednášku Stochastické integrály a jejich aplikace. Přednášku shrnul ve stejnojmenném učebním textu. Na ni navázal vědeckým seminářem z teorie náhodných procesů, který vedl do roku 1990. \n\nOd roku 1978 pracoval na MFF UK jako vedoucí vědecký pracovník. Za dosažené výsledky mu byla v roce 1967 udělena vědecká hodnost doktora fyzikálně-matematických věd a titul DrSc. a to v jeho pouhých 34 letech. \n\nV roce 1992 habilitoval. V roce 1993 byl jmenován profesorem. V letech 1992 - 1999 se stal vedoucím nově vzniklého oddělení finanční a pojistné matematiky na MFF UK. V roce 1998 byl na návrh vědecké rady jmenován emeritním profesorem Univerzity Karlovy.\n"}
{"id": "1487937", "url": "https://cs.wikipedia.org/wiki?curid=1487937", "title": "František Barvitius", "text": "František Barvitius\n\nFrantišek Adolf Barvitius (29. ledna 1890, Praha – 27. května 1956, Praha) byl československý konstruktér automobilů a leteckých motorů Walter. V letech 1929-1945 byl technickým ředitelem a hlavním konstruktérem (1926-1945) akciové společnosti Walter.\n\nNarodil se v rodině obchodníka Fridricha (Bedřicha) Barvitia (nar. 1855) a Emílie rozené Salomonová (nar. 1864) jako druhý v pořadí po sestře Bedřišce (1888) a před Emílií (1895).\n\nFrantišek Barvitius vystudoval strojní inženýrství na Českém vysokém učení technickém v Praze. Bydlel v Praze II. v ulici Pod Slovany 14.\n\nKrátce po ukončení studia byl mobilizován do Rakousko-Uherského vojska. Byl přejímacím důstojníkem pro rakouskou armádu v námořním válečném arsenálu v Pule motorů BMW III německé továrny BMW z Mnichova (po válce tyto motory vyráběla továrna Walter od roku 1923 v licenci pod označením Walter W-III a W-IV). Motor BMW IV byl v továrně BMW vyvinut, ale do konce 1. světové války výroba nebyla zahájena.\n\nPo I. světové válce pracoval v čs. armádě zprvu jako ženijní důstojník, od roku 1920 byl zařazen v jejím 4. leteckém pluku. Byl zaměstnán u továrny Letecký arsenál, což byla společnost později přejmenovaná na Letov (vojenská Továrna na letadla), kterou založilo Ministerstvo obrany v roce 1918. Velitelem Leteckého arsenálu, sídlícím v levém křídle Sjezdového paláce na Pražském výstavišti, byl kapitán Klement Adamec, dřívější závodník na automobilech Walter W-I a aviatik, a vedoucím provozu byl inženýr Barvitius. K 1.1.1922 byl povýšen do hodnosti kapitána v záloze. Pracoval jako přejímací úředník výrobků (letadel a leteckých motorů), které armáda pořizovala do své výzbroje. I proto se dostal do bližšího kontaktu s továrnou Walter, kde byl častokrát u homologačních zkoušek a přejímek leteckých motorů Walter. Do zálohy odcházel jako kapitán letectva. V záloze byl povýšen do hodnosti štábního kapitána letectva v záloze věstníkem MNO č. 9/1935 s účinností od 1.1.1935.\n\nNěkdy kolem roku 1924 odchází ze služeb armády a nastupuje do konstrukčního oddělení továrny Walter. Od roku 1926 je uváděn jako „chef autobrzd a techn. kanceláře“. V letech 1926-1945 byl hlavním konstruktérem a od roku 1929 i technickým ředitelem továrny Walter. Později byl zodpovědný i za technologické a chemické laboratoře vč. zkušebního ústavu pro konstrukční materiály, který měl státní autorizaci. Jen přátelé ho směli oslovovat jeho přezdívkou „Barvička“.\n\nByl od roku 1925 „činným“ členem Aeroklubu Republiky Československé. Za továrnu Walter se zúčastnil několika valných hromad aeroklubu. Byl v něm členem správního výboru, předsedou technického výboru a místopředsedou společenského výboru. V roce 1927 navštívil továrnu Walter prezident Mezinárodní letecké federace (FAI) hrabě Henry de La Vaulx. V jeho doprovodu byli mimo něj i Vítězslav a Antonín Kumperovi.Také byl několik roků členem redakční rady časopisu Letectví.\n\nZasloužil se o popularizaci letectví v Československu. Ministerstvo veřejných prací v roce 1925 uspořádalo „Cyklus přednášek z letectví“. Jeden z „běhů“ se uskutečnil i exkurzí v továrně Walter, kde 22. května 1925 podal odborný referát i konstruktér F.A. Barvitius. Dne 18. března 1926 přednášel na popularizační akci „Theoretické kursy“ Aeroklubu RČs o karburátorech a elektrickém zapalování v leteckých motorech. Odborné a popularizační články publikoval v časopisech Auto, Letec, Letectví, Důstojnické listy atp.\n\nOd roku 1929 byl předsedou kuratoria (řídící orgán správy) a členem správní rady Ústřední letecké školy.\n\nZa manželku pojal Marii, rozenou Masákovou (15.3.1902-23.10.1968). V roce 1932 se jim narodil syn Jiří (24.4.1932-9.2.2010), který po vzoru otce rovněž dosáhl vysokoškolského vzdělání a byl inženýrem. Říkalo se mu \"mladej Barvička\" a pracoval ve vývojové konstrukci jinonické továrny.\nPod jeho vedením vznikly nejznámější konstrukce automobilů a leteckých motorů Walter. Od roku 1926 byl „chefkonstruktérem“ továrny Walter. Jeho první, původní konstrukcí byly automobily Walter 4 B a 6 B (1928), kde „B“ v názvu typu znamená Barvitius. Tyto automobily a jejich následné modifikace byly vyráběny v letech 1928-1936. Patří sem další osobní automobily jako Walter Super 6 (1930), Walter Standard 6 (1932), Walter Regent (1932) a „král“ této konstrukční řady Walter Royal (1931). Byl konstruktérem i užitkových automobilů Walter především nákladních automobilů a autobusů vč. dalších užitkových vozidel. Z této řady je nutné jmenovat Walter PN (původní konstrukce Plocek, od VII. série, 1929), Walter Commercial (1930), Walter FN/FNA (1930/1931), Walter Universal (1931), Walter Ideal (1934) a Walter D-Bus (1931).\n\nStejnou měrou byl zodpovědný jako hlavní konstruktér za letecké motory Walter. Dále rozvinul řadu hvězdicových motorů (vrtání 105 mm) řady NZ (konstrukce Novák Zeithammer), které byly vyráběny od roku 1923. Byly to typy: tříválcový Polaris (1931), pětiválcový Vega (1929), sedmiválcový Venus (1929) a devítiválcový Mars (1929), Gemma (1933), Bora (1934) a Scolar (1936).\n\nV druhé typové řadě hvězdicových motorů Walter o vrtání 135 mm byly zkonstruovány pod jeho vedením motory: pětiválcový Regulus (1931), sedmiválcový Castor (1928), devítiválcový Pollux (1932) a Super Castor (1936).\n\nOd roku 1932 byly Akciovou společností Walter, továrnou na automobily a letecké motory vyráběny invertní, řadové motory konstruktéra Barvitia. Mezi roky 1932-1940 to byly čtyřválcové, šestiválcové a dvanáctiválcové vzduchem chlazené motory. Čtyřválce byly Junior (1932), Major 4 (1934), Mikron 4 (1934), Minor 4 (1934). Šestiválce byly Major 6 (1936) a Minor 6 (1934). Vyvrcholením jeho konstrukcí byly invertní dvanáctiválce s válci do V Minor 12 (1938) a velmi pokrokově řešený invertní dvanáctiválec s kompresorem, nazvaný Sagitta (1937), šéfkonstruktéra Ing. Františka Adolfa Barvitia.\n\nV konstrukčním oddělení mimo něj zastávali významné postavení ing. Jan Šusta (syn prof. Josefa Šusty, konstrukce automobilových a leteckých motorů, ředitel pobočné továrny SVETOZAR VLAJKOVIC I KOMP v Bělehradě), ing. Vladimír Balcar (konstrukce karoserií, v roce 1936 po ukončení výroby automobilů odešel do automobilního oddělení továrny Aero) a ing. Matouš (podílel se na prvním leteckém motoru Walter NZ-60, po druhé světové válce byl hlavním konstruktérem v automobilce Škoda v Mladé Boleslavi).\n\nBarvitius byl zodpovědný i za zavedení licenčních motorů a na straně druhé i za využití poznatků z konstrukce a technologie těchto motorů do původních konstrukcí Walter. Jednalo se mj. o licence britských motorů Bristol Jupiter (Walter Jupiter), Pegasus (Walter Pegas) a Mercury (Walter Merkur), o licence francouzských motorů Gnome-Rhône 14K Mistral Major a 14M, o licence italských motorů Fiat (řadové vodou chlazené), které byly vyráběny v jinonické továrně pod označením W-V, W-VI, W-VII a W-VIII (od všech členů této rodiny existovaly i reduktorové varianty označené písmenem R), a konečně v době II. světové války za německé motory Argus As 10 a As 410. V roce 1941 absolvoval stáž v Berlíně u firmy Argus společně s ing. Janem Šustou a ing. Bohuslavem Šimůnkem, která měla zabezpečit hladký náběh motorů Argus do výroby v Jinonicích. Továrna Walter byla za II. světové války přejmenována na Walter Automobil und Flugmotoren Fabrik A.G. \n\nZa II. světové války byl v roce 1943 na udání vyšetřován gestapem, že „zvedání ruky“ jen hraje. V roce 1944 byl Barvitius obviněn ze sabotáže a 10 týdnů strávil v Malé pevnosti v Terezíně.\nV bouřlivých květnových dnech 1945 čerstvě zaměstnanci zvolená Závodní rada firmy A.S. Walter rozhodla dne 15.5.1945 o propuštění některých zaměstnanců, mezi nimiž byli mj. technický ředitel a hlavní konstruktér ing. František Adolf Barvitius, komerční ředitel dílen (výrobní ředitel) ing. Otomar Benák a ředitel ing. Jan Šusta. Jak se uvádělo ve \"Sdělení\" byli propuštěni bez jakékoliv náhrady a nesmí jim být vyplacena jakákoliv hotovost. Všichni tři byli propuštěni pro „nesociální“ činy. O 5 let dříve napsaly Národní listy, že \"milý a všeobecně oblíbený ing. Barvitius je velkou nadějí leteckého průmyslu\". Ze dne na den byl tedy nezaměstnaný, ve věku 55 let. Následně bylo propuštění zmírněno tím, že mu byl vyplacen plat do konce června 1945. Výpověď však zůstala v platnosti. Později byla Závodní rada Walter odsouzena k zaplacení náhrady těm, které \"pro kolaborantství ze závodu odstavila\".\n\nV roce 1948 je reaktivován do armády. Byl převzat do československé branné moci s účinností od 1. ledna 1948 a byla mu ponechána hodnost štábního kapitána letectva.\n\nIng. F.A. Barvitius zemřel 27.5.1956 ve věku 66 let. Je pohřben v Praze – Košířích, odd. 2IA, hrobové místo 82-84.\n\n\n\n\n"}
{"id": "1487941", "url": "https://cs.wikipedia.org/wiki?curid=1487941", "title": "Joan Llaneras", "text": "Joan Llaneras\n\nJoan Llaneras Rosselló (* 17. května 1969 Porreres) je bývalý španělský cyklista.\n\nV letech 1991–1995 se bez větších úspěchů věnoval silniční cyklistice v týmu ONCE. Pak se rozhodl zaměřit na dráhovou cyklistiku, konkrétně na bodovací závod a madison. Vyhrál olympijský bodovací závod v letech 2000 a 2008 a s bilancí dvou zlatých a dvou stříbrných medailí je historicky nejúspěšnějším španělským olympionikem, získal také sedm titulů mistra světa. V madisonu byl jeho nejčastějším spolujezdcem Isaac Gálvez, který v roce 2006 tragicky zahynul při šestidenním závodě v Gentu. Získal vyznamenání Real Orden del Mérito Deportivo a Distinció Cornelius Atticus, v letech 1997 a 2000 byl zvolen španělským sportovcem roku. V lednu 2009 ukončil kariéru a působí jako trenér cyklistické mládeže ve městě Palma de Mallorca.\n\n\n"}
{"id": "1487948", "url": "https://cs.wikipedia.org/wiki?curid=1487948", "title": "Figen Yüksekdağová", "text": "Figen Yüksekdağová\n\nFigen Yüksekdağová (* 19. prosince 1971 Gölovası) je turecká politička. Pochází z konzervativní venkovské rodiny, narodila se jako deváté z deseti dětí. Jako studentka se angažovala v hnutí za ženská práva a radikálně levicových skupinách, byla redaktorkou časopisu \"Atılım\" a v roce 2002 kandidovala neúspěšně do parlamentu jako nezávislá. V roce 2010 byla spoluzakladatelkou Socialistické strany utlačovaných, která se v roce 2014 spojila s dalšími subjekty do Lidové demokratické strany. Yüksekdağová byla spolu se Selahattinem Demirtaşem jedním ze dvou předsedů. Programem strany byla sociálně spravedlivější společnost, ochrana přírody a práva národnostních menšin. Ve volbách v roce 2015 získala Lidová demokratická strana 10,8 % hlasů a Yüksekdağová byla zvolena poslankyní. V roce 2016 nastala vlna represí proti straně, která byla obviněna z podpory kurdského terorismu, Yüksekdağová byla zbavena poslanecké imunity a uvězněna. V lednu 2019 bylo oznámeno prodloužení jejího trestu.\n\n"}
{"id": "1487954", "url": "https://cs.wikipedia.org/wiki?curid=1487954", "title": "Jupiler Pro League 1967/68", "text": "Jupiler Pro League 1967/68\n\nSezóna 1967-1968 Jupiler Pro League byla sezónou nejvyšší belgické fotbalové divize. \n\nLigy se zúčastnilo celkem 16 celků, soutěž se hrála způsobem každý s každým doma-venku (celkem tedy 30 kol). \n\nPoslední dva celky sestoupily přímo do druhé divize.\n\n"}
{"id": "1487960", "url": "https://cs.wikipedia.org/wiki?curid=1487960", "title": "Miroslava Hlaváčková", "text": "Miroslava Hlaváčková\n\nMiroslava Hlaváčková (* 8. května 1942, Roudnice nad Labem) je historička umění a kurátorka. V letech 1990–2008 byla ředitelkou Galerie moderního umění v Roudnici nad Labem.\nMiroslava Hlaváčková absolvovala střední zdravotnickou školu a poté od roku 1967 působila jako samostatná odborná pracovnice v roudnické galerii. V letech 1971–1977 studovala na Katedře dějin umění a estetiky Filozofické fakulty Univerzity Karlovy (prof. J. Pešina, J. Kropáček) a obhájila diplomovou práci \"Antonio Porta. Dílo českého období (1977)\". Po rozšíření byla tato práce uznána jako rigorózní (1979).\n\nPo celou svou profesionální kariéru pracovala jako historička umění a kurátorka v Galerii moderního umění v Roudnici nad Labem, po odchodu Miloše Saxla v letech 1990–2008 jako ředitelka galerie. Spolu s Jiřím Brodským a občanským sdružením Esprit se angažovala v iniciativách za záchranu roudnického barokního pivovaru. Roku 2018 kandidovala do místního zastupitelstva v Roudnici nad Labem za KDU-ČSL.\nV roudnické galerii zahájila svou kurátorskou činnost roku 1981 výstavou k 90. výročí narození Josefa Šímy. V 80. letech spolupracovala jako kurátorka také se Severočeskou galerií výtvarného umění v Litoměřicích, Letohrádkem Ostrov, lounskou galerií Luna nebo OGV v Jihlavě, v 90. letech byla autorkou výstav např. Jaroslava Šerých v pražském Mánesu (1993), souborné výstavy \"Prozařování\" v GMU Roudnice, Galerii umění Karlovy Vary a OGV v Jihlavě (1999–2000). V Galerii moderního umění v Roudnici nad Labem připravila řadu monografických výstav.\n\nRoudnická galerie se za ředitelů Saxla a Hlaváčkové soustředila na umění se silným spirituálním nábojem a tvořila tak protějšek blízké lounské galerie, specializované na konstruktivní tendence a geometrickou abstrakci. Miroslava Hlaváčková byla kurátorkou objevných výstav solitérů jako Jan Křížek (1999), František Dvořák (2001) nebo Jiří Štourač (2014) a souborných výstav mapujících výtvarné tendence i různé obory umění napříč generací 60. let (\"Alfa 2000 Omega\", 2000, \"Prostor a čas\", 2005) nebo zaměřených na mezigenerační souvislosti (\"Prozařování\", 1999, \"Poezie magického realismu\", 2002, \"Průzračný svět\", 2007).\n\nZabývala se také historií roudnické galerie a památkami města Roudnice a okolí a vydala průvodce historií regionu (2006). Po odchodu z GMU v Roudnici představila základ sbírky GMU (\"August Švagrovský a jeho sbírka\") v Galerii výtvarného umění v Hodoníně, Galérii Miloše Alexandra Bazovského v Trenčíne a Galerii výtvarného umění v Havlíčkově Brodě (2011). Připravuje výstavy také pro Topičův salon v Praze nebo Museum Kampa – Nadaci Jana a Medy Mládkových.\n\nPublikuje články v odborných časopisech Výtvarná kultura, Ateliér, Revue Art, Věstník AMG ČR, Vlastivědný sborník Podřipsko, aj. a zpracovala hesla do Nové encyklopedie českého výtvarného umění (1995, 2006). \n\n"}
{"id": "1487962", "url": "https://cs.wikipedia.org/wiki?curid=1487962", "title": "Aktivní dům", "text": "Aktivní dům\n\nAktivní dům (z anglického Active House) nepotřebuje cizí energii. Aktivní dům je postavený tak, aby si pro sebe vyráběl energii, popřípadě ji i rozdával. A to nejen energii na vytápění a ohřev teplé vody, ale na provoz celého domu (jako jsou běžné spotřebiče - bílé technika, spotřební elektronika celkově, ale i méně běžné a náročnější zařízení na el. energii- rekuperační jednotky, čerpadla…). \n\nOd pasivního domu se liší zejména způsobem, kterým se majitel stává nezávislým na okolí. Využívá pro svůj provoz totiž zejména energii pocházející přímo z prostředí, ve kterém se dům nachází (například ze slunce, větru, biomasy…). \n\nOd známějšího pasivního domu se aktivní liší v celkové koncepci a přístupu investora. Pasivní dům klade důraz na nízkoenergetické standardy a na první místo vždy staví ochranu životního prostředí. Tvůrci aktivního domu přistupují k architektuře a stavitelství jiným způsobem. Jejich prioritou je pohodlí uživatele spojené s ohledy na přírodu. \n\nAktivní dům však neřeší pouze zimní období a potřebu člověka vytápět své obydlí. Jeho přínosem je energetické pokrytí provozu domu během celého roku, a to pro všechny činnosti (letní chlazení, vaření, praní, sledování TV …). Není přitom zapotřebí téměř žádné elektřiny či plynu čerpané z veřejných distribučních sítí.\n\n\nHlavním nástrojem k dosažení cílů v podobě výše zmíněných pilířů je dostatek světla, potažmo adekvátní množství oken (případně světlovodů) a jejich vhodná orientace. Je statisticky prokázáno, že člověk tráví v interiérech budov průměrně 90 % svého života, přičemž nedostatek denního světla negativně ovlivňuje jeho zdraví (biorytmy, odolnost vůči stresu, náladu, pracovní efektivitu a další). Okna vhodně orientovaná směrem k jihu pak v zimě přivádí do interiéru větší množství tepelné energie pocházející ze Slunce, než kolik tepla uniká z domu ven. Přirozený ohřev, kterého je dosaženo prostřednictvím neoddiskutovatelného fyzikálního jevu sálání, tak výrazně napomáhá úsporám za energie jinak vynakládané na vytápění objektů. V létě pak lze zabránit přehřívání vnitřních prostor prostřednictvím stínicích prvků, zejména těch umístěných na vnější straně oken, a to hlavně takových, které disponují světlou, ideálně stříbrnou barvou. \n\nS okny pak samozřejmě úzce souvisí i ventilace, která je nepochybně dalším nástrojem v putování ke zdravému vnitřnímu prostředí. Větrání okny může probíhat spontánně, ale též řízeně. Posloužit mohou speciální řídicí jednotky, které okno automaticky otevřou či zavřou dle uživatelova nastavení, nebo třeba dle předpovědi počasí. Zařízení může též reagovat na pokyny chytrých senzorů umístěných v místnosti, v níž zaznamenávají míru vlhkosti a množství CO. Alternativou větrání okny je vzduchotechnická jednotka, jež může být doplněna rekuperací.\n\nV neposlední řadě je aktivní dům schopen vyrábět dostatek energie pro svou vlastní spotřebu (či dokonce její nadbytek). Prostředkem může být kupříkladu ostrovní fotovoltaická elektrárna v kombinaci s tepelným čerpadlem.\n\nV aktivním domě jsou vybudována taková zařízení, která efektivně hospodaří s vodou. \n\nJak během provozu aktivního domu, tak při jeho výstavbě dochází k minimálnímu znečištění životního prostředí. Jsou použity materiály, jejichž výroba či transport nenarušuje rovnováhu v přírodě, stavební odpad je redukován na minimum a jsou, pokud je to možné, využity recyklované suroviny.\n\nBudovy v režimu aktivního domu disponují vyvážeností mezi teplotou a vlhkostí v interiéru. Je použita vhodná či žádná izolace. \n\nAktivní dům pomýšlí také na vhodné akustické podmínky. Tzn. využívá takových konstrukčních materiálů, které dostatečně eliminují množství proniknuvšího hluku z exteriéru či sousedních místností. V interiéru pak využívá prostředků, které napomáhají útlumu zvuků, které vznikly uvnitř, aby nedocházelo k tvorbě ozvěn.\n\nStavebník aktivního domu by měl využít takové materiály, které disponují co nejnižší energetickou náročností a jsou snadno recyklovatelné. Materiály by měly obsahovat co nejnižší koncentraci potenciálně toxických látek, zejména formaldehydu či těkavých látek. Kromě jejich množství je nutné dbát též na jejich vzájemnou provázanost, kombinace různých látek může navyšovat negativní vlivy na organismus člověka i životní prostředí.\n\nV kanadské provincii Ontario, v Torontu, došlo v roce 2016 k úspěšnému dokončení výstavby aktivního rodinného domu. V domě je brán zvláštní zřetel na čistotu vnitřního ovzduší, přičemž senzor zaznamenávající hodnoty CO předkládá \"vysokou kvalitu\" ovzduší v 95 % času. Také teplota v interiéru se pohybuje ve výborných číslech, ani v období silných mrazů (až -15 °C) nedocházelo k výkyvům. 89.5 % materiálů použitých při výstavbě je kompletně recyklovatelných a přes 75 % odpadu vzniklého během stavby bylo zrecyklováno.\n\nV dánské obci Randers došlo v roce 2017 k dokončení výstavby aktivní školské budovy (Vysoká škola obchodní a technická Tradium). Kanceláře školy jsou umístěny podél západní fasády objektu, tamní okna (velká, mířící do zeleně) tak účinně napomáhají solárním ziskům a ohřevu interiéru během pracovní doby. Přehřívání v teplých měsících zabraňují exteriérové rolety. Světelné zisky ponižují náklady na umělé osvětlení. \n\nV čínské provincii Heibei vznikla v roce 2013 aktivní kancelářská budova pro 54 zaměstnanců, jedná se o centrálu společnosti Velux China. Budova využívá architektury jako nástroje k maximalizaci energetické efektivity, disponuje optimálními parametry v oblasti pracovních podmínek a má minimální environmentální dopad. Prostředky k tomu použité jsou: přirozená ventilace, využití denního osvětlení, solární stínění v létě, pasivní solární vytápění v zimě, respektive: vysoce vzduchotěsná obálka domu s využitím izolace Rockwool, systém vodovodního potrubí zabudovaný do betonových konstrukcí sloužící jak k vytápění, tak chlazení budovy, efektivní topný systém založený na tepelném čerpadle kombinujícím zdroj tepla země se vzduchem, solární termální kolektory pro ohřev užitkové vody, screenové rolety pro prevenci přehřívání interiéru, velké množství oken (fasádních i střešních).\n\nV roce 2017 byl v Dánsku vystavěn aktivní rezidenční objekt s názvem Futura home. Sektor oken umístěných severozápadním směrem ve spojení se střešními světlovody dodávají do hlavních obytných místností dostatek nepřímého denního světla, je tak minimalizováno riziko přehřívání prostoru. Roční spotřeba energií na provoz domu nepřesahuje 20 kWh/m2, není proto potřeba připojení k systému veřejných tepláren. Dům je vytápěn prostřednictvím tepelného čerpadla vzduch/voda. Také spotřeba elektrické energie je v naprosté většina pokryta vlastní výrobou, dům disponuje vlastní fotovoltaickou elektrárnou. Mimo jiné bylo při výstavbě objektu využito pouze dřevo s certifikací FSC a cihly. V obojím případě, ale i v případě použité izolace, byl materiál upravován pouze tak, aby byla umožněna jeho budoucí bezproblémová recyklace.\n\nV dánské obci Rønne se nachází stavba, jejíž rekonstrukce byla dokončena v roce 2015. V současnosti se jedná o aktivní budovu kongresového centra a hotelu. Konkrétní podoba tohoto aktivního domu spočívá především v efektivním využití přirozeného světla. Konferenční část je využívána zejména během dne, a je proto uzpůsobena tak, aby maximálně využívala rozptýleného denního světla přicházejícího ze severu. V hotelové části jsou světelné podmínky optimalizovány za pomoci prosklených balkonů a světelných šacht. V prostorách chodeb jsou aplikovány světlovody. Výborný světelný management napomáhá vyniknout interiéru a úspoře energií. Mimo to jsou realizována mnohá jiná „aktivní“ řešení, jako je např. střešní membrána, která zachycuje a neutralizuje emisní částice pocházející z okolního dopravního provozu. Zelená stěna zase čistí vzduch pomocí hojného rostlinstva (to také vyrovnává míru vlhkosti). Je využito tzv. difuzní větrání, které dodává čerstvý vzduch přes akustické panely, které umožní čerstvému vzduchu vstup do interiéru bez vzniku průvanu. V létě tento systém ve stropě plní funkci chladicí. Tento typ ventilace je vhodně vybalancován s větráním přirozeným. Budova vyrábí svou vlastní energii, a to prostřednictvím solárních balkonů. Energie je též vyráběna ze zbytků potravin. Veškeré zbytkové potraviny a jiné organický odpad vzniklý v objektu je přiveden do vlastní stacionární pyrolytické elektrárny.\n\nV Kodani došlo v roce 2017 k dokončení výstavby vysoce medializované stavby, která se taktéž pyšní přívlastkem aktivní. Tento objekt mezinárodní soukromé školy je známý zejména pro svou solární fasádu. Zajímavý je též fakt, že 97 % konstrukčního materiálu, který byl na výstavbu budovy využit, je recyklovatelný.\n\n"}
{"id": "1487963", "url": "https://cs.wikipedia.org/wiki?curid=1487963", "title": "Hitman 2", "text": "Hitman 2\n\nHitman 2 je akční stealth videohra, kterou vytvořilo studio IO Interactive a vydala společnost Warner Bros. Interactive Entertainment pro Microsoft Windows, PlayStation 4 a Xbox One. Jedná se o sedmou iteraci série Hitman a jde o přímé pokračování předešlé hry Hitman z roku 2016. Titul vyšel 13. listopadu 2018 a setkal se s celkově pozitivním ohlasem jak u hráčů tak i kritiků.\n\nTitul Hitman 2 se dělí na šest samostatných misí, jež pohromadě drží pouze příběh vyprávěný statickými obrazovkami. Jednotlivé úkoly se odehrávají na Novém Zélandu (Hawke’s Bay), na závodní dráze v Miami, ve fiktivní kolumbijské vesničce Santa Fortuna, v části indické Bombaje, ve vermontském předměstí a na skalnatém ostrově uprostřed severního Atlantiku. Veškeré lokace nabízejí obrovský prostor pro podnikání odvážných plánů více či méně nenápadné eliminace cílů. Téměř každý volně se povalující předmět lze využít jako smrtelnou zbraň či prostředek k odlákání pozornosti. K sérii neodmyslitelně patří převleky, které v Hitman 2 umožňují zabít označené osoby na základě předem určeného scénáře, přičemž ovšem není svoboda hráče nijak omezována.\n\nDruhá šestice misí holohlavého Agenta 47 navazuje na příběh prvního dílu z roku 2016, který byl vyprávěn epizodicky, zatímco Hitman 2 vychází uceleně v jednom balíčku. Děj se věnuje započatému honu na Shadow Clienta, lídra militantní organizace rozpoutávající chaos po celém světě. V průběhu misí se odhaluje spletitá síť intrik, z níž vychází pronásledovaný Shadow Client, vlastním jménem jako Lucas Grey jako spolupracovník Agenta 47. Nakonec totiž vyplývá na povrch, že oba muži byli vychováni jako nájemní zabijáci v tajné rumunské klinice doktorem Ort-Meyerem. Zodpovědnost za šlechtění moderních asasínů nese po celém světě konspirující společnost Providence, jíž jde dvojice přátel po krku. Zničit se jim ji nepodaří, takže se otevírá prostor pro možný třetí díl.\n\nNa rozdíl od předchozích dílů, jež tvůrci z IO Interactive vydali pod křídly společnosti Square Enix, vyšel Hitman 2 ve spolupráci s vydavatelstvím Warner Bros. Interactive Entertainment. Po neshodách s japonským domem vykoupili dánští tvůrci práva na svou zabijáckou značku a rozhodli se tajně pracovat na pokračování. To bylo oznámeno 7. června 2018, aby po pěti měsících, 13. listopadu, přistálo na pultech obchodů ve verzi pro PC, PS4 a Xbox One.\n\nZ recenzentského pohledu Hitman 2 uspěl. Na počítači a konzoli PS4 si odnesl průměrné hodnocení 82%, na Xbox One byl posouzen dokonce ještě o dvě procenta výše, tedy 84%. Kvalitnímu zážitku odpovídají také ohlasy renomovaných stránek. Kotaku označil titul IO Interactive jako „sandbox, jenž může být krvavý anebo rozsévající chaos podle toho, kdo tahá za nitky Agenta 47“\n\nPolygon „oceňuje recept, který posiluje a odměňuje pokusy dělat věci jinak a mění tak rámec tradičního hraní“ a GameSpot pozitivně hodnotí „působivě ohromující a příjemně komplexní úrovně“\n\nNa české novinářské scéně si Vortex pochvaluje „efektivnost v tom, jak nevídaným způsobem podporuje znovuhratelnost“, Games potvrzují, že „design lokalit vybízí k opakovanému hraní“ a Alza si pochvaluje „snahu tvůrců tlačit hráče do experimentování s prostředím, aby z něj vymáčkli maximum“\n\n"}
{"id": "1487964", "url": "https://cs.wikipedia.org/wiki?curid=1487964", "title": "Sal (historická oblast)", "text": "Sal (historická oblast)\n\nHistorická oblast Sal se nacházela na území Slezska, v pozdějším Těšínském knížectví. Sůl se zde buď těžila, pravděpodobněji získávala vyvařováním ze solných pramenů. Latinský název \"Sal\" vznikl díky výskytu soli v této oblasti. \n\nV listinách benediktinské opatství v Týnci u Krakova byly listiny, kterými toto opatství získalo řadu práv na vyvařování soli v oblasti zvané \"Sal\". V listině z 25. května 1223 byla zmíněna oblasti \"Sal\". Tato listina potvrzovala přidělení desátků ženskému premonstrátskému klášteru v Rybniku, přesněji upravila změnu držení desátků náležejících kostelu v Rybniku za desátky z obcí, které příslušely kostelu v oblasti \"Sal\". V roce 1242 Konrád II. Mazovský potvrdil právo získávat sůl ze solného pramene vyvařováním, spolu se svobodným právem lovu bobrů ve všech týneckých usedlostech. \n\nDle zakládací listiny kláštera v Orlové, z roku 1268, se Matyáš Kasperlik ve svých pracích domníval, že Sal je Solca, ev. přímo Orlová. \n\n\n"}
{"id": "1487967", "url": "https://cs.wikipedia.org/wiki?curid=1487967", "title": "Ochranné pásmo", "text": "Ochranné pásmo\n\nOchranné pásmo je území zpravidla v blízkosti nějakého chráněného objektu nebo území, které není přímo jeho součástí, ale vztahují se na něj nějaké aspekty specifické ochrany, zpravidla v menší míře než na hlavní chráněný objekt nebo území. V ochranných pásmech mohou být například zakázány některé rizikové činnosti nebo mohou podléhat speciální regulaci. Různé typy ochranných pásem definují specifické zákony regulující určitou problematiku. \n\nV českém právu existují například následující typy ochranných pásem (v jiných zemích zpravidla existují analogické typy ochrany): \n\n\n"}
{"id": "1487974", "url": "https://cs.wikipedia.org/wiki?curid=1487974", "title": "Renzo Tortelli", "text": "Renzo Tortelli\n\nRenzo Tortelli (5. prosince 1926, Potenza Picena - 29. března 2019) byl italský fotograf.\n\nRenzo Tortelli se narodil 5. prosince 1926 v Potenza Picena Lině Toffoliové a Carlovi Luigimu Tortellimu. Jako mladý nastoupil do otcovy firmy jako asistent holiče, pak se odstěhoval do města Cadore, kde pracoval v továrně na brýle. To bylo rozhodující pro jeho technický rozvoj a kromě řady zkušeností z výroby také navštěvoval městskou knihovnu v Calalzo, kde pokračoval v samostudiu. Kvůli válce se rozhodl vrátit se svým bratrem do Marche, kde získal diplom na l'Istituto Nazionale di Ottica di Arcetri a kde také v roce 1952 otevřel první obchod s optikou ve městě. \n\nO fotografii se začal zajímat na počátku padesátých let díky kontaktu s řadou fotografických skupin. \n\nV roce 1953 se oženil s fotografkou Eledou Pettinelliovou, se kterou sdílel vášeň pro fotografování. V roce 1956 se v Osimo setkal s inženýrem Enricem Monchim, velkým milovníkem fotografie, který ho seznámil s Giuseppem Cavallim a Mariem Giacomellim, Ferrucciem Ferronim a dalšími klíčovými osobnostmi italské fotografické kultury aktivní ve své době jako byli například Giuseppe Turroni, Paolo Monti nebo Romeo Martinez. \n\nV roce 1958 Tortelli začal jedinečný dvouletý výzkum věnovaný dětství a životu dětí ve školním prostředí. Nějakou dobu sledoval svými obrazy situace, které se v pozdější době výrazně změnily. Práce nese název \"Piccolo Mondo\". \n\nOd šedesátých do sedmdesátých let se jeho zájem otevřel i dalším uměleckým a kulturním skupinám mimo fotografii. To představovalo pro Tortelliho velkou příležitost setkat se s prací dalších autorů, jako byl napříkald Ugo Mulas. Dokumentoval práci italských umělců a sochařů. Mezi ně patřili: Sante Monachesi, zakladatel futuristického hnutí v regionu Marche v roce 1932; Domenico Cantatore spojený s milánským uměleckým a literárním hnutím Corrente; Arnoldo Ciarrocchi, Giorgio Cegna, Silvio Craia, Odo Tinteri, Wladimiro Tulli a další. Tortelli v roce 1965 fotografoval gravitační sochy svého přítele Monachesia na Triennale dell'Adriatico. \n\nV roce 1961 proběhla jeho první samostatná výstava v Circolo Fotografico Milanese. Výstavní činnost pokračovala kromě Itálie i v zahraničí, v roce 1967 byl ve Florencii u Palazzo Strozzi mezi fotografy skupiny Intrarealismo, skupiny založené v Barceloně o rok dříve. U příležitosti SONINMAG / 5 měl samostatnou výstavu v Barceloně, v Terrasa a také ve Španělsku, kde vystavoval se svým přítelem Giacomellim. V roce 1968 se úspěšně zúčastnil druhého veletrhu Intrarealism, který se konal v londýnské galerii O'Hana.\n\nPo dlouhém období ticha, které trvalo 25 let, se Tortelli vrátil na scénu koncem devadesátých let účastí na Římském fotografickém bienále. V letech 2002 - 2003 vystavoval v New Yorku v Galerii Keith De Lellis a na Pinacoteca dei Musei Maceratesi, kde představil díla Piccola Monda a Quelli della Speranza. V roce 2005 jej ocenil Institut kultury v Hamburku a také mu v roce 2006 zorganizoval samostatnou výstavu v Kielu ve společnosti Dante Alighieri Society. Také v roce 2006 vystavoval v sekci zahraničních fotografů vedle umělců italského fotografa Berenga Gardina, francouzského fotografa Henriho Cartiera-Bressona, Doloyho, Franka, Giacomelliho, Kleina a Steinerta v Seville u příležitosti výstavy AFAL, která se opět prezentovala v Guadalajaře v Mexiku. V roce 2007 vystavoval na Paris Photo a opět v New Yorku v galerii Stevena Kashera. Za historické reportáže z let 1957 - 1959 v roce 2008 obdržel cenu Scanno. V roce 2012 jej ocenila společnost FIAF (Italská federace fotografických asociací).\n\nMezi nejvýznamnější fotografické série patří mimo jiné:\n\"Il paesaggio delle Marche\" (dal 1955), \"Scanno\" (1957-59), \"Loreto\" (1959), \"Piccolo Mondo\" (1958-59), \"Marine\" (dal 1958), \"Milano\" (1958), \"Agreste\" (1960-69), \"Primo Maggio sul Misa\" (1964), \"Gente di Parigi\" (1996), Quelli della Speranza.\n\n\n"}
{"id": "1487978", "url": "https://cs.wikipedia.org/wiki?curid=1487978", "title": "Kelly McGillis", "text": "Kelly McGillis\n\nKelly Ann McGillis (narozena 9. července 1957) je americká herečka známá pro filmové role jako např. Rachel Lappová ve filmu \"Svědek\" (1985) s Harrisonem Fordem, za který získala Zlatý Globus a nominaci BAFTA, dále pak role Charlie ve filmu \"Top Gun\" (1986) s Tomem Cruisem, a také jako Kathryn Murphy ve filmu \"Znásilnění\" (1988) s Jodie Foster. \n\nKelly McGillis se narodila 9. července 1957, v Newport Beach, ve státě Kalifornie, jako dcera Virginie Joan, ženy domácnosti, a Dr. Donalda Mansona McGillise, lékaře. Její otec měl skotsko-irské kořeny ze strany otce, jeho matka byla z části německého a welšského původu. \n\nV Los Angeles navštěvovala Pacific Conservatory of the Performing Arts na Allan Hancock College, v Santa Marii. Poté co v roce 1975 absolvovala střední školu, odstěhovala se do New Yorku, kde studovala herectví na Juilliard School, promovala v roce 1983, ve skupině 12.\n\nPoté, co v roce 1983 natočil svůj debut \"Reuben, Reuben\", její další role byla v roce 1985, ve filmu \"Svědek\" s Harrisonem Fordem, si zahrála roli marky Amish. Za tuto roli získala Zlatý glóbus a nominace na cenu BAFTA. Její příští role byla role letové instruktorky Charlie v akčním-bojovém filmu Top Gun s Tomem Cruisem a Valem Kilmerem v roce 1986.\n\nV roce 1987 hrála ve fantasy-komedii \"Láska nebeská\", který režíroval Alan Rudolph, a který byl produkován Lorimar Productions. Ve filmu s ní hrál oscarový herec Timothy Hutton.\n\nNásledně v roce 1988 hrála ve filmu \"Dům na Carroll Stree\"t roli domovníka slečny Venable (Jessica Tandy). V tomto filmu hrála po boku vynikajícího herce Jeffa Danielse. Po roce 1988 hrála ve filmu \"Znásilnění\". Ve fimu \"Cat Chaser\" hrála spolu s Peterem Wellerem.\n\nMcGillis se objevila také v desítkách televizních a filmových rolí v průběhu devadesátých let 20. století, než se dala na divadelní dráhu, kde setrvala po mnoho let. \n\nPrvní role Kelly McGillis v televizi byla v denním seriálu \"One Life to Live\" v roce 1984. Hrála také v televizních filmech, např. v roce 1984 s Alecem Baldwinem ve \"Sladké pomstě\" (Sweet Revenge). Další filmy z 80 let byly: \"Soukromé setkání\" (Private Sessions, 1985), v animovaném filmu \"První Vánoce Santova medvěda\" (Santabear's First Christmas, 1985), hlasový průvodce v dokumentárním filmu \"Přišli z Irska\" (Out of Ireland, 1995), který produkovalo Public Broadcasting Service (PBS). \n\nPři studiu na Juilliard School hrála ve hře Williama Congreva \"Láska za lásku\" (Love for Love), kterou režíroval John Bletchley. Během 80 let si v New Yorku zahrála v několika divadelních představeních v menších divadlech a na také na Broadway. Koncem 80 let a na přelomu roku 2000 byla herečkou v prestižní Shakespearově divadelní společnosti ve Washington, D.C.. Hrála ve hře, kterou produkoval John Webber \"Vévodkyně z Malfi\" v Shakespearově divadelní společnosti v Washington, D.C.. V roce 2004 se objevila ve hře Absolvent, v roli paní Robinsonové, s touto hrou cestovala po Spojených státech. McGillis hrála v divadle Pasadena Playhouse, v inscenaci \"Lištičky\" (The Little Foxes, 1939) od Lillian Hellmanové, a to od května 2009, v hlavní roli spolu s Juliou Duffyovou.\n\nJejí scénická tvorba zahrnuje role v dílech jako např. \"Don Juan\" (1982), \"Racek\" (The Seagull, 1985), \"Hříšek\" (Peccadillo, 1985), \"Kupec benátský\" (The Merchant of Venice, 1988), \"Večer tříkrálový aneb Cokoli chcete\" (Twelfth Night, 1989), Marie Stuartovna (Mary Stuart, 1990), \"Veselé paničky windsorské\" (The Merry Wives of Windsor, 1990), Heda Gablerová (Hedda Gabler, 1994), \"Ráno přijde Elektra\" (Mourning Becomes Electra, 1997), \"Sen noci svatojánské\" (A Midsummer Night's Dream, 1999), \"Něco za něco\" (Measure for Measure, 1999) a \"Absolvent\" (The Graduate, 2004). Další role ve hře \"Láska za lásku\" (Love for Love), \"Šest rolí při hledání autora\" (Six Characters in Search of an Author), Tři sestry (Three Sisters), \"Zimní pohádka\" (The Winter's Tale). \n\nObjevila se také ve hře \"Frankie and Johnny in the Clair de Lune\" od Terrence McNally, se kterou cestovala po Velké Británii v roce 2010.\n\n\n\nKelly McGillis byla obsazena hlavní role v životopisném filmu o \"Annie Cookové\", a také natočila film \"Tajemství všech matek\" (Mother of All Secrets, 2017), který se natáčel na Bermudách.\n\nMcGillis se provdala za přítele, se kterým se poznala na Juilliard School, Boyda Blacka, v roce 1979. Pár se rozvedl v roce 1981. V roce 1989 se provdala za Freda Tillmana, spolu mají dvě dcery – Kelsey a Sonoru. Pár se rozvedl v roce 2002.\n\nV dubnu 2009, během interview pro SheWired, McGillis učinila coming out a přiznala se ke své lesbické orientaci. V roce 2010 vstoupila do partnerského svazku s Melanie Leis, obchodní manažerkou z Filadelfie. Ona a McGillis se setkali v roce 2000, když Leis byla barmankou v restauraci Kelly's Caribbean Bar Grill & Brewery v Key West na Floridě, kterou tehdy vlastnila Kelly a její manžel Fred Tillman. McGillis restauraci prodala v červnu 2017, několik let (2011) po rozpadu vztahu s Melanie Leis.\n\nMcGillis také pracovala na plný úvazek s drogově závislými a alkoholiky v Seabrook House Drug Alkohol Rehab Center, v rehabilitačním centru v Bridgetonu v New Jersey, když spolu s Leisi sdíleli domov v Collingswoodu.\n\nMcGillis v současné době žije v Hendersonville v Severní Karolíně, kde vyučuje herectví v The New York Studio for Stage and Screen NYS3 v Asheville v Severní Karolíně.\n\nV červnu 2016 se do jejího domu v Severní Karolíně vloupala žena, která jí napadla, poškrábala a způsobila lehčí pohmožděniny. Po incidentu, 38letá žena, Laurence Marie Dorn, byla obviněna z vloupání, krádeže, pronásledování, útoku a bránění v přivolání pomoci. Žena byla později odsouzena za přestupky a vniknutí. Byl to již několikátý případ, kdy byla McGillis napadena, z tohoto důvodu požádala o povolení ke skrytému nošení zbraně.\n\n<onlyinclude>\n\n</onlyinclude>\n\nKelly McGillis se podílela jako spoluproducentka na filmu \"Velký ostrov\" (Grand Isle, 1991). Zpívala ve dvou filmech: \"Top Gun\" – píseň \"\"Great Balls of Fire\"\" a \"Svědek\" – píseň \"\"What a Wonderful World\"\".\n\n\n"}
{"id": "1487985", "url": "https://cs.wikipedia.org/wiki?curid=1487985", "title": "Raubiči", "text": "Raubiči\n\nRaubiči ( Раўбічы) je areál zimních sportů v Bělorusku, sloužící k tréninku vrcholových sportovců i k rodinné rekreaci. Má rozlohu okolo padesáti hektarů a nachází se na břehu stejnojmenné přehrady 20 km severovýchodně od centra hlavního města Minsku v nadmořské výšce 202 metrů. \n\nStředisko bylo otevřeno 24. února 1974 a prošlo rozsáhlou rekonstrukcí v letech 2010 až 2014. Nacházejí se v něm tři skokanské můstky velikosti K20, K40 a K74, rampa pro akrobatické lyžování, dráhy pro běh na lyžích o celkové délce přes šedesát kilometrů, biatlonová střelnice a krytý zimní stadión. Návštěvníkům jsou k dispozici také ubytovací a stravovací zařízení, zdravotnické středisko i půjčovna a servis sportovního vybavení. \n\nV Raubičích se konalo mistrovství světa v biatlonu 1974, 1982 a 1989, mistrovství světa juniorů v biatlonu 2015 a mistrovství Evropy v biatlonu 1998, 2004 a 2019. V roce 2015 udělila Mezinárodní biatlonová unie stadionu tzv. Licenci A, která mu umožňuje pořádat i závody Světového poháru. V roce 2022 se zde bude konat světový pohár v biatlonu. \n\n"}
{"id": "1487998", "url": "https://cs.wikipedia.org/wiki?curid=1487998", "title": "Magnetický tranzistor", "text": "Magnetický tranzistor\n\nMagnetický tranzistor je (teoretický) spínač, funkčně analogický klasickému polovodičovému tranzistoru, využívající magnetických vlastností látek. K odlišení stavu je zde využito polarizace elektronů s opačným spinem.\n\nNahrazení polovodičových tranzistorů magnetickými, v magnetických logických obvodech, by mohlo vést k řádovému snížení spotřeby energie a zvýšení rychlosti.\n\n\n"}
{"id": "1488001", "url": "https://cs.wikipedia.org/wiki?curid=1488001", "title": "Hierarchické shlukování", "text": "Hierarchické shlukování\n\nHierarchické shlukování je soubor příbuzných metod shlukové analýzy, které shlukování provádějí postupným spojováním menších shluků (aglomerativní metody) anebo naopak postupným dělením velkých shluků na menší (divisivní metody) podle předepsaných kritérií. Jednotlivé metody jsou definovány především metrikou (vzdáleností mezi shluky, mezi body a mezi shluky a body) používanou při hledání optimálního spojení nebo dělení. \n\nProtože při hledání jednotlivého spojení nebo dělení se obvykle hledá optimum bez ohledu na další postup, patří většina používaných metod mezi hladové algoritmy a nemůže zaručit, že nalezne optimální řešení. Název \"hierarchické\" pochází z toho, že v průběhu algoritmu se vytvoří přirozená hierarchie shluků vzniklá jejich postupným dělením či spojováním. Nevýhodou hierarchického shlukování je, že příslušné metody obvykle špatně škálují vzhledem k počtu shlukovaných bodů formula_1: časová náročnost standardního algoritmu je formula_2 a paměťová náročnost formula_3, obojí však může být v určitých případech zlepšeno.\n"}
{"id": "1488004", "url": "https://cs.wikipedia.org/wiki?curid=1488004", "title": "Norma matice", "text": "Norma matice\n\nNorma matice nebo maticová norma je norma nad prostorem matic. Jde tedy o zobrazení, které matici formula_1 z formula_2 (kde formula_3 je těleso reálných nebo komplexních čísel a formula_4 přirozená čísla, rozměry matice) přiřadí reálné číslo formula_5 splňující následující vlastnosti:\nPokud se jedná o čtvercové matice, lze požadovat další vlastnost, zvanou submultiplikativita:\nNorma, která tuto vlastnost má, se nazývá submultiplikativní. V některých pramenech se jiné druhy maticových norem neuvažují, a pak se mluví prostě o maticové normě.\n\nDůležitá třída maticových norem jsou normy souhlasné s vektorovými normami. Lze je definovat jako normy lineárních operátorů mezi normovanými vektorovými prostory, přičemž tyto operátory jsou zapsány maticemi. Maticové normy jsou pak generovány či indukovány vektorovými normami tak, aby platilo\nPříkladem takové normy je Frobeniova neboli Hilbertova-Schmidtova norma\n\nindukovaná eukleidovskými normami v prostoru vzorů i obrazů operátoru formula_1.\n"}
{"id": "1488006", "url": "https://cs.wikipedia.org/wiki?curid=1488006", "title": "Turistická značená trasa 1801", "text": "Turistická značená trasa 1801\n\nTuristická trasa má svůj počátek na náměstí ve Špindlerově Mlýně, kde plynule navazuje na stejně značené trasy 1804 z Vrchlabí a 1807 z Dolního Dvora a kudy prochází červeně značená trasa 0402 z Horních Míseček na Luční boudu. Také je zde výchozí dvojice zeleně značených tras a to 4206 do Pece pod Sněžkou a 4207 na Hrnčířské Boudy.\n\nTrasa vede nejprve severním směrem zástavbou Špindlerova Mlýna proti proudu Labe kolem lanové dráhy na Medvědín na Dívčí lávky, kde se od ní odpojuje stejně značená Weberova cesta na Obří sedlo. Trasa 1801 pokračuje dále Labským dolem nejprve k severozápadu a pak k severu. Charakter cesty se postupně mění z asfaltové komunikace na lesní cestu a nakonec pěšinu. V západním zakončení Labského dolu prudce stoupá k Labské boudě kolem Labského vodopádu, ke kterému je zřízena stejně značená odbočka. \n\nV blízkosti Labské boudy vstupuje do krátkých souběhů nejprve se zde končící zeleně značenou trasou 4201 od Martinovy boudy a poté červeně značenou Bucharovou cestou od pramene Labe do Jilemnice. Za nimi vede po asfaltové komunikaci nejprve k západu a poté k jihu Pančavskou loukou na rozcestí s červeně značenou trasou 0439 od pramene Labe do Vysokého nad Jizerou a žlutě značenou trasou 7310 z téhož místa do Dolních Míseček.\n\nZ něj trasa prudce klesá západním směrem po lesní pěšině na Krakonošovu snídani na rozcestí se žlutě značenou trasou 7307 z Vosecké boudy do Jestřabí v Krkonoších. Zde trasa 1801 vstupuje opět na asfaltovou komunikaci a klesá západním směrem Mumlavským dolem k Harrachovu. Před okrajem jeho zástavby se u Mumlavského vodopádu křižuje se žlutě značenou trasou 7225 z Rokytnice nad Jizerou k harrachovskému kempu. Na ní zde přechází i historická \"Harrachova cesta\" směřující do historického centra města. Trasa 1801 pokračuje zástavbou města k autobusovému nádraží, kde vstupuje do krátkého souběhu se zeleně značenou trasou 4278 z Horních Míseček do areálu Čerťák. Trasa 1801 pokračuje dále k západu místní částí Anenské údolí, kříží silnici I/10 a končí v západní části Harrachova Nový Svět na rozcestí s červeně trasou 0350 vedoucí od Harrachovské celnice do Jizerských hor.\n\n\n"}
{"id": "1488008", "url": "https://cs.wikipedia.org/wiki?curid=1488008", "title": "Majna žlutolící", "text": "Majna žlutolící\n\nMajna žlutolící (\"Mino dumontii\") je druh ptáka, pěvce patřícího do čeledi špačkovití.\n\nVětšina peří je zbarvena tmavě (hnědě až černě) s kovovým leskem. Název tomuto druhu však dala žlutá kůže kolem očí – na lících.\n\nPatří mezi monogamní druhy živočichů. Se svým partnerem vytváří pár na celý život.\n\nVyskytuje se v oblasti Nové Guineji a okolních ostrovů. Žije v tamních tropických lesích.\n\nŽiví se bezobratlými (hmyzem, pavouky) a plody rostlin.\n\nDosahuje délky 21 až 25 cm a váhy 217 gramů.\n\nBylo zjištěno, že samice snáší jedno až dvě vejce, dle jiných údajů však dvě až pět vajec. doba inkubace se udává 14 dní, resp. 17 dní.\n\nMajna žlutolící patří k raritně chovaným druhům ptáků. V dubnu 2019 byla chována jen v šesti evropských zoo. Mezi nimi jsou dvě zoo v Nizozemsku a po jedné zoo v Německu, Spojeném království, Rakousku a také v Česku. V Česku tento druh chová pouze Zoo Praha. V historii byla tato majna chována také ve třech dalších českých zoo: Zoo Olomouc, Zoo Plzeň a Zoo Zlín. Chov ve zlínské a olomoucké zoo byl ukončen v roce 2008, kdy byli poslední jedinci přemístěni právě do Zoo Praha. V plzeňské zoo byl v letech 2015–2017 chován v zázemí samec tohoto druhu.\n\nV Zoo Praha je tento druh chován od roku 2008. První úspěšný odchov byl zaznamenán o dva roky později. V roce 2015 byl chov doplněn o pár z nizozemské zoo Avifauna Alphen.\n\nKe konci roku 2017 byl chován pár.\n\nMajna žlutolící je k vidění ve voliérách v dolní části zoo, konkrétně mezi pavilonem tučňáků a výběhem tapírů jihoamerických, naproti vstupu do expozičního celku Vodní svět a opičí ostrovy. Obývá voliéru představující ptáky Melanésie, kde žije společně se vzácnými kagu chocholatými či holuby nikobarskými a špačky rudookými.\n"}
{"id": "1488011", "url": "https://cs.wikipedia.org/wiki?curid=1488011", "title": "Křepelka japonská", "text": "Křepelka japonská\n\nKřepelka japonská (\"Coturnix japonica\") je pták z čeledi bažantovitých.\n\nKřepelka japonská je velmi malá, je považována za nejmenší druh drůbeže. V České republice nemá její chov dlouhou tradici. Ve světě je využívána pro vejce a jejího masa, a to hlavně v Asii, Americe a západní a jižní Evropě. Křepelka japonská pochází z jihovýchodní Asie. Křepelčí vajíčka obsahují oproti slepičím několikanásobné množství fosforu, železa a vitamínů B1 a B12. Jsou známé dva druhy japonských křepelek – nosná a masná brojlerového typu.\n"}
{"id": "1488012", "url": "https://cs.wikipedia.org/wiki?curid=1488012", "title": "The Village (seriál, 2019)", "text": "The Village (seriál, 2019)\n\nThe Village je americký dramatický televizní seriál, který měl premiéru dne 19. března 2019 na stanici NBC. Hlavní role hrají Moran Atias, Michaela McManus, Frankie Faison, Jerod Haynes, Grace Van Dien, Warren Christie, Daren Kagasoff, Lorraine Toussaint a Dominic Chianese. \n\nDne 30. května 2019 byl seriál stanicí NBC po jedné řadě zrušen.\n\nSeriál sleduje životy obyvatelů činžovního domu v Brooklynu. Sarah je zdravotní sestrou a svobodnou matkou kreativní a dospívající dívky Katie. Gabe je studentem práv, který pomáhá svému dědečkovi Enzovi. Ava je uprchlicí z Iránu, jež musí zajistit budoucnost svého malého syna narozeného v USA, když do jejího domu přichází ICE. Nick je veteránem, který se vrátil z války a je otcem Katie. Srdcem a duší budovy jsou sociální pracovníci Ron a Patricia. Životy těchto obyvatelů dokazují, že rodina znamená všechno, i když se může jednat jenom o lidi, kteří jsou kolem nich.\n\n\n\nDne 22. ledna 2018 byla stanicí NBC objednána produkce pilotního dílu nového seriálu. Scénář k pilotu napsal Mike Daniels a zároveň se na něm podílel také jako výkonný producent. Produkčním studiem se stalo Universal Television.\n\nDne 7. května 2018 byla objednána první řada. Na post režiséra pilotního dílu byl dosazen výkonný producent Minkie Spiro a Jessica Rhoades se stala výkonnou producentkou. Druhou produkční společností bylo zvoleno 6107 Productions. O několik dní později bylo uvedeno, že seriálu bude mít premiéru na jaře roku 2019. Dne 18. prosince 2018 bylo datum premiéry seriálu upřesněno na 12. březen 2019. Dne 6. února 2019 NBC přesunulo premiéru na 19. březen 2019, přičemž finální díl řady bude odvysílán 21. května 2019.\n\nDne 30. května 2019 byl seriál stanicí NBC po jedné řadě zrušen.\n\nV únoru 2018 bylo oznámeno, že Moran Atias, Michaela McManus, Frankie Faison, Jerod Haynes, Grace Van Dien, Warren Christie, Daren Kagasoff, Lorraine Toussaint a Dominic Chianese byli obsazeni do hlavních rolích pilotního dílu. Dne 11. října 2018 bylo ohlášeno, že si herečka Amy Carlson zahraje hostující roli. V prosinci 2018 bylo ohlášeno, že si Hailey Kilgore, Guy Lockard, Katrina Lenk a Deborah Ayorinde v seriálu zahrají role vedlejší.\n\n"}
{"id": "1488017", "url": "https://cs.wikipedia.org/wiki?curid=1488017", "title": "EPrix Ad Diriyah 2018", "text": "EPrix Ad Diriyah 2018\n\nePrix Ad Diriyah 2018 (formálně nazývána 2018 Saudia Ad Diriyah E-Prix) se konala dne 15. prosince 2018 a byla prvním závodem sezóny 2018/19 šampionátu Formule E. Zároveň byla první ePrix Ad Diriyah v historii a prvním závodem Formule E na Blízkém východě. Konala se na okruhu Riyadh Street Circuit ležícím v Diriyah, severozápadně od hlavního města Rijádu v Saúdské Arábii. Závodní víkend navštívilo 23 000 diváků. \n\nZávod na 33 kol vyhrál António Félix da Costa z týmu Andretti poté, co startoval z pole position. Na druhém místě dojel Jean-Éric Vergne z týmu Techeetah a na třetím místě Jérôme d'Ambrosio z týmu Mahindra.\n\nCelou ePrix velmi ovlivnil hustý déšť, který zaplavil trať. Dva naplánované tréninky musely být zrušeny a spojily se do jednoho tréninku v délce 35 minut. Kvalifikace se jela na dvě skupiny, každá skupina měla na zajetí nejrychlejšího kola 30 minut. Nejlépe si vedl da Costa, který získal svou první pole position v kariéře. V závodě vedl prvních 13 kol, ve čtrnáctém kole jej předjel Vergne a ujížděl vstříc vítězství. Komisaři závodu však Vergnovi udělili trest projetí boxovou uličkou za překročení maximálního limitu použitého výkonu dle pravidla o shromažďování energie. Po trestu, kdy spadl z vedoucí pozice na páté místo, předvedl stíhací jízdu, na celkové vítězství to nestačilo a vavříny si odnesl da Costa, pro něhož to bylo druhé vítězství kariéry.\n"}
{"id": "1488018", "url": "https://cs.wikipedia.org/wiki?curid=1488018", "title": "Eleonora Habsbursko-Lotrinská", "text": "Eleonora Habsbursko-Lotrinská\n\nEleonora Habsbursko-Lotrinská ( \"Eleonore von Habsburg-Lothringen\", někdy jen \"Eleonora Habsburská / Eleonore Habsburg\"; * 28. února 1994, Salzburg), je rakouská modelka, arcivévodkyně z rakouské panovnické dynastie.\n\nNarodila se 28. února 1994 v Salzburgu jako nejstarší ze tří dětí arcivévody Karla Habsbursko Lotrinského a jeho manželky, baronky Francescy Anny von Thyssen-Bornemisza. Při křtu dostala jméno \"Eleonora Jelena Marie del Pilar Iona Habsbursko-Lotrinská\".\n\nJejí otec Karel Habsbursko-Lotrinský je politik, někdejší poslanec Evropského parlamentu a zároveň hlavou habsbursko-lotrinského rodu. Její matka je kurátorka a sběratelka umění, pochází z rodiny Thyssen-Bornemisza. Je pravnučkou rakousko-uherského císaře a českého krále Karla I. a jeho manželky, císařovny Zity. Z matčiny strany jsou jejími prarodiči baron Hans Heinrich Thyssen-Bornemisza a Fiona Frances Elaine Campbell-Walterová. \n\nEleonora Habsburská navštěvovala internátní školu v Gstaadu a poté nastoupila stadium práv na European Business School London. Eleonora pracuje jako modelka, v roce 2018 v reklamní kampani módní značky Dolce & Gabbana. Její bratr, princ Ferdinand Habsbursko-Lotrinský je automobilový závodník. \n\nOd roku 2017 je Eleonora zasnoubená s belgickým automobilovým závodníkem Jérômem d'Ambrosio.\n\nV roce byla na hudebním festivalu Coachella zadržena kvůli podezření z konzumace alkoholu v nezletilosti, později při vymáhání zákona však bylo potvrzeno, že v inkriminované době již byla plnoletá a obvinění bylo staženo pro nedůvodnost.\n\nTeoretický titul Eleonory Habsbursko-Lotrinské zní \"Její císařská a královská Výsost\" arcivévodkyně rakouská, královská princezna maďarská, česká a chorvatská. Ttradičních dynastických titulů \"arcivévodkyně rakouská\" a \"královská princezna maďarská, česká a chorvatská\" však neužívá, neboť ty nejsou v uvedených státech uznávány. Příležitostně bývá některým z těchto titulů označena ve společenském kontextu, či v genealogické literatuře, avšak tyto tituly jsou v současném Rakousku zakázané zvláštním zákonem. Kromě toho se její dědeček Otto von Habsburg v roce 1961 oficiálně vzdal svých nároků na rakouský trůn. \n"}
{"id": "1488021", "url": "https://cs.wikipedia.org/wiki?curid=1488021", "title": "EPrix Ad Diriyah", "text": "EPrix Ad Diriyah\n\nePrix Ad Diriyah (anglicky: \"Ad Diriyah ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je v současnosti trať Riyadh Street Circuit ve městě Diriyah, ležící severozápadně od Rijádu, hlavního města Saúdské Arábie.\n"}
{"id": "1488031", "url": "https://cs.wikipedia.org/wiki?curid=1488031", "title": "The Great War", "text": "The Great War\n\n\n\n"}
{"id": "1488034", "url": "https://cs.wikipedia.org/wiki?curid=1488034", "title": "Rudolf Hildebrand", "text": "Rudolf Hildebrand\n\nRudolf Hildebrand (20. května 1886 Klagenfurt am Wörthersee – 30. května 1947 Klagenfurt am Wörthersee) byl německy mluvící architekt působící v Praze.\n\nPo studiu architektury ve Štýrském Hradci pokračoval ve studiu v Mnichově u učitelů Paula Thiersche, Carla Hochedera a zejména Theodora Fischera. Pak pracoval v architektonických kancelářích Otho Orlando Kurz v Mnichově a Max Wöhler v Düsseldorfu. Od května 1913 působil jako soukromý asistent profesora Karla Jaraye na Německé technické univerzitě v Praze. \n\nNa začátku války v roce 1914 se zapsal do dobrovolnického cyklistického praporu ve Štýrském Hradci, přišel na ruskou frontu jako nadporučík, a poté po vstupu Itálie do války také na frontu italskou. V červenci 1918 byl propuštěn z vojenské služby, což pomohl zařídit jeho spolupracovník Karl Jaray výměnou za spolupráci na projektu plicní nemocnice.\n\nPo válce byl opět soukromým asistentem na katedře prof. Jaraye a šéfem jeho architektonické kanceláře po dobu osmi let. Hlavními klienty ateliéru byly Česká eskomptní banka a pražské pobočky Vienna Creditanstalt a Anglobank.\n\nV roce 1919 se oženil s Else Schedlbauer (1892-1973), pocházející z pražské německé rodiny. Společně měla dva syny: Hannese a Ernsta. \n\nKdyž se Karl Jaray v roce 1926 přestěhoval do Vídně, Rudolf Hildebrand převzal jeho architektonickou kancelář včetně rozpracovaných zakázek a některých zaměstnanců. Pracoval pak jako samostatný architekt s rakouským občanstvím a sídlem v Praze. V letech 1928 až 1932 znovu navázal na spolupráci s Karlem Jarayem, konkrétně v projektu České eskomptní banky v Praze Na Příkopě. \n\nJeho architektonická práce pokračovala až do konce války v květnu 1945, kdy musel kvůli politické situaci se svým synem Ernstem opustit Prahu a odejít do Bavorska. V tuberkulózním sanatoriu v Ambergu pak sepsal knihu svých vzpomínek. Před smrtí se vrátil do svého rodiště v Gottesbichlu u Klagenfurtu, kde zemřel v roce 1947.\n\nRudolf Hildebrand byl dvorním architektem společnosti Julius Meinl. Realizoval pro ni v Praze několik projektů, např.\n\n\nMezi další realizace patří:\n\n"}
{"id": "1488049", "url": "https://cs.wikipedia.org/wiki?curid=1488049", "title": "EPrix Marrákeše 2019", "text": "EPrix Marrákeše 2019\n\nePrix Marrákeše 2019 (formálně nazývána 2019 ABB FIA Formula E Marrakesh ePrix) se konala dne 12. ledna 2019 a byla druhým závodem sezóny 2018/19 šampionátu Formule E. Zároveň byla tato ePrix v pořadí třetí ePrix Marrákeše. Závod se jel na okruhu Circuit International Automobile Moulay El Hassan ležícím v Marrákeši v Maroku.\n\nZávod na 31 kol vyhrál Jérôme d'Ambrosio z týmu Mahindra. Na druhém místě dojel Robin Frijns z týmu Envision Virgin Racing a na třetím místě jeho týmový kolega Sam Bird, přestože startoval z pole position\n\nPo startu držel Sam Bird pozici na čele závodu i přes kolizi, kterou v první zatáčce způsobil Jean-Éric Vergne z týmu Techeetah. Vydržel na ní jen 10 kol, kdy ho předjel vítěz přecchozího závodu António Félix da Costa z BMW Andretti. Da Costa držel vedení v závodu až do 26. kola, ve kterém došlo ke kolizi mezi ním a týmovým kolegou Alexandrem Simsem a která znamenala Da Costův konec v závodě. Do vedení se protlačil d'Ambrosio a po zajetí safety caru do boxů udržel vedení o 0,143 sekundy před Frijnsem. Pro d'Ambrosia se jednalo o třetí vítězství kariéry a první, které nezískal díky diskvalifikaci ostatních soupeřů.\n\nZdroj:\n"}
{"id": "1488050", "url": "https://cs.wikipedia.org/wiki?curid=1488050", "title": "Seznam dílů seriálu Skvrna", "text": "Seznam dílů seriálu Skvrna\n\nToto je seznam dílů seriálu \"Skvrna!\". Český dramatický webový seriál \"Skvrna\" scenáristy Petera Nagyho a režiséra Petera Bebjaka měl premiéru 10. března 2019 na internetovém Streamu.\n\n<onlyinclude>\n</onlyinclude>\n"}
{"id": "1488051", "url": "https://cs.wikipedia.org/wiki?curid=1488051", "title": "EPrix Marrákeše", "text": "EPrix Marrákeše\n\nePrix Marrákeše (anglicky: \"Marrakesh ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je v současnosti trať Circuit International Automobile Moulay El Hassan ve městě Marrákeš v Maroku.\n"}
{"id": "1488052", "url": "https://cs.wikipedia.org/wiki?curid=1488052", "title": "Jiří Šimáně", "text": "Jiří Šimáně\n\nJiří Šimáně může být:\n\n"}
{"id": "1488053", "url": "https://cs.wikipedia.org/wiki?curid=1488053", "title": "Jiří Šimáně (skaut)", "text": "Jiří Šimáně (skaut)\n\nJiří Šimáně (24. ledna 1926, Praha – 11. listopadu 1975, Miskolezy) byl východočeský speciální pedagog a skaut. Jeho skautská přezdívka zněla \"Šíp\". V letech 1945–1949 a 1968–1970 byl okresním velitelem Junáka na Náchodsku. Zasloužil se o rozvoj skautingu ve východních Čechách, stál u zrodu tradice Březových lístků, ocenění pro pracující s mládeží.\n\nVystudoval speciální defektologii a na základní škole v Hořičkách byl průkopníkem práce s neslyšícími. Komunistický režim jej za jeho politické názory perzekvoval, byl sledován Státní bezpečností a zbaven možnosti působit ve školství. Zemřel tragickou smrtí za podivných okolností v cihelně v Miskolezích, kam byl přeložen jako topič.\n\nNarodil se v Praze, vyrůstal nejprve v Prachaticích a od roku 1937 v Náchodě. Zde absolvoval nižší stupeň gymnázia a mezi lety 1937 a 1940 byl členem 2. oddílu Junáka (až do jeho zákazu nacisty). Z kvarty přestoupil na učitelský ústav v Chrudimi, kde v roce 1945 odmaturoval.\n\nPo osvobození Československa znovu založil v Náchodě 2. oddíl, stal se jeho vedoucím a nejmladším okrskovým velitelem Junáka na Náchodsku. Učil na základní škole v Bohdašíně u Červeného Kostelce.\n\nPřed oslavami 1. máje 1951 se na místním národním výboru v Bohdašíně otázal, proč jsou při těchto oslavách vyvěšovány i sovětské vlajky a hrána sovětská hymna. Z tohoto důvodu byl k 31. srpnu 1951 propuštěn ze školství pro politickou nespolehlivost a do roku 1960 pracoval v dělnických profesích, např. na výkopových pracích při stavbě vodní nádrže Rozkoš. V květnu 1957 zaslal řediteli základní školy v České Skalici dopis propagující skautskou výchovu mládeže, za což byl odsouzen náchodským soudem k šestiměsíčnímu podmíněnému trestu za trestný čin hanobení republiky.\n\nV roce byl 1960 jemu a jeho ženě Vlastě ředitelem základní školy pro neslyšící na Hořičkách nabídnut pracovní poměr. Oba v Praze následně dálkově vystudovali speciální defektologii, získali titul \"promovaný pedagog\" a stali se uznávanými kapacitami v oboru.\n\nV roce 1968 pomáhal Jiří při druhé obnově Junáka v České Skalici i náchodském okrese, organizoval skautské družiny i pro neslyšící děti. Při srpnové okupaci řídil tamější protestní akce. Při opětovném rozpuštění Junáka na podzim 1970 odmítl s českoskalickým střediskem přestoupit do Pionýra. Naopak organizoval ilegální skautské akce, například silvestrovská setkání na Junácké vyhlídce u Řeřišného. V roce 1972 a 1973 vedl tábory pro neslyšící děti pod hlavičkou Červeného kříže, kde vytvořil publikaci \"Hry pro neslyšící\" a prakticky ji vyzkoušel.\n\nV roce 1973 byl propuštěn z pracovního poměru v Hořičkách a nastoupil do zvláštní školy v Chroustovicích, odkud byl o rok později rovněž propuštěn. Pracoval poté jako topič v cihelně v Miskolezích. Byl sledován Státní bezpečností.\n\nRáno 11. listopadu 1975 byl v cihelně nalezen mrtvý u vrat kotelny. Policejní vyšetřování konstatovalo prasklou aortu v důsledku nadměrné námahy, jeho rodina je však přesvědčena, že šlo o zakamuflovanou vraždu, jak má dokládat nevysvětlená tržná rána na hlavě, ztráta jeho aktovky a přítomnost neznámého auta u cihelny v průběhu noci.\n\n"}
{"id": "1488054", "url": "https://cs.wikipedia.org/wiki?curid=1488054", "title": "EPrix Santiaga", "text": "EPrix Santiaga\n\nePrix Santiaga (anglicky: \"Santiago ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je v současnosti trať Parque O'Higgins Circuit ve městě Santiago, hlavním městě Chile.\n\nPrvní ročník ePrix se jel na trati Santiago Street Circuit, postavené uvnitř a v okolí parku Parque Forestal a také kolem dalších známých budov města Santiago, jako jsou Alameda, Plaza Baquedano nebo Gabriela Mistral Cultural Center. \nPro druhý ročník byla trasa změněna a umístěna dovnitř druhého největšího městského parku Parque O'Higgins. Důvodem byla zejména logistika během prvního roku pořádání, na kterou si značně stěžovali místní obyvatelé.\n"}
{"id": "1488056", "url": "https://cs.wikipedia.org/wiki?curid=1488056", "title": "Skvrna (seriál)", "text": "Skvrna (seriál)\n\nSkvrna je český osmidílný dramatický televizní seriál Streamu. Děj se odehrává v postapokalyptickém světě, kde dospělí byli vyhubeni nemocí zvaná skvrna a jediný, kdo zůstal, jsou děti, které v tomto apokalyptickém světě přežívají a dodržují určitá pravidla.\n\nDěj začíná tím, že sourozenci Tom, Klára a Viktor našli útočiště v bývalém internátě. Život jim však naruší dětský gang v čele s Nikem, který se ohání pistolí a zamýšlí, jak by zaujal pozici vůdce nad internátem. Vůdce internátu a dětí Viktor navíc pomalu dospívá a je jen otázkou času, kdy se mu na jazyku objeví skvrna (první příznak nemilosrdné nemoci je horečka a kašel, samotná skvrna která má na svědomí i rodiče sourozenecké trojice). Samotný věk Viktora je 22 let, což je o dva roky více, protože nemoc nejčastěji napadala lidi starší 20 let.\n\nNa spousty serverech se lze dočíst, že zpracování by mohlo působit lépe spíš jako celý film a ne rozdělené na kratší úseky. Lze se též setkat i s tím, že díky ne úplně velkému rozpočtu musel seriál jenom lehce zabrušovat do apokalyptického světa. Nakonec se samozřejmě diváci dělí na ty, co snímek uznávají, nebo jím spíše opovrhují.\n"}
{"id": "1488059", "url": "https://cs.wikipedia.org/wiki?curid=1488059", "title": "EPrix Mexico City", "text": "EPrix Mexico City\n\nePrix Mexico City (anglicky: \"Mexico City ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je v současnosti trať Autódromo Hermanos Rodríguez ve městě Mexico City, hlavním městě Mexika.\n\nOkruh Autódromo Hermanos Rodríguez je jediným stálým sportovním zařízením, na kterém se konají závody Formule E, i když je proti závodům Formule 1 značně upravený. Trať je vedena v místech bývalého krátkého oválu pro místní závody cestovních vozů a zahrnuje jak zajímavou sekci uvnitř stadionu, tak slavnou zatáčku Peraltada. Délka jednoho kola je lehce přes 2 kilometry.\n"}
{"id": "1488061", "url": "https://cs.wikipedia.org/wiki?curid=1488061", "title": "Félix Auger-Aliassime", "text": "Félix Auger-Aliassime\n\nFélix Auger-Aliassime (* 8. srpna 2000 Montréal) je kanadský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do června 2019 šest titulů ve dvouhře a dva ve čtyřhře. \n\nNa žebříčku ATP byl ve dvouhře nejvýše klasifikován v říjnu 2019 na 17. místě a ve čtyřhře pak v lednu téhož roku na 368. místě. Na juniorském kombinovaném žebříčku ITF figuroval nejvýše během června 2016, kdy mu patřilo 2. místo. Trénují ho Guillaume Marx a Frédéric Fontang.\n\nV juniorské kategorii vyhrál s krajanem Denisem Shapovalovem čtyřhru na US Open 2015 a v další sezóně ovládl dvouhru na US Open 2016.\n\nV kanadském daviscupovém týmu debutoval v roce 2019 bratislavským kvalifikačním kolem proti Slovensku, v němž odehrál tři utkání. Kanaďané zvítězili 3:2 na zápasy. Do září 2019 v soutěži nastoupil k jediném mezistátnímu utkání s bilancí 1–1 ve dvouhře a 0–1 ve čtyřhře.\n\nNarodil se roku 2000 v Montréalu a vyrostl na québeckém předměstí L'Ancienne-Lorette. Otec Sam Aliassime, profesí tenisový kouč, pochází ze středoafrického Toga a matka Marie Augerové, pracující jako učitelka, z provincie Québec. Starší sestra Malika Augerová-Aliassimeová je také profesionální tenistka. \n\nTenis začal hrát v pěti letech s otcem v québecké Académie de Tennis Hérisset-Bordeleau. Od podzimu 2014 se začal připravovat v Kanadském národním tenisovém centru v Montréalu.\n\nV říjnu 2015 se stal po boku Shapovalova a Sigouina členem vítězného týmu v juniorském Davis Cupu, čímž získali pro Kanadu historicky první trofej. \n\nPremiérový start v hlavní soutěži challengeru zaznamenal během července 2015 v kanadském Granby, kde postoupil z kvalifikace. Ve čtvrtfinálovém duelu jej vyřadil Japonec Jošihito Nišioka, přestože získal úvodní set. Již první výhrou nad 493. hráčem žebříčku Andrewem Whittingtonem se stal vůbec nejmladším vítězem zápasu na challengerech. Do hlavní soutěže se přitom kvalifikoval již na březnovém challengeru Banque Nationale de Drummondville 2015 po výhrách ve třech kvalifikačních kolech. Před rozehráním dvouhry byl však nucen odstoupit pro natažení břišního svalstva. Ve 14 letech se stal nejmladším tenistou historie, jenž postoupil do hlavní soutěže challengeru. Premiérový bodový zisk z kvalifikace ve vydání z 23. března 2015 z něj učinil prvního hráče narozeného v roce 2000 a později, který byl klasifikován na žebříčku ATP. \n\nV rámci událostí okruhu Futures debutoval v listopadu 2015, když na turnaji v peruánské metropoli Limě podlehl ve čtvrtfinále Ekvádorci Ivanu Endarovi. První challenger vyhrál v 16 letech na červnovém Open Sopra Steria 2017 v Lyonu, kam obdržel divokou kartu. Ve finále přehrál Francouze Mathiase Bourgueho. Ve věku 18 let a 2 měsíců pak získal čtvrtou singlovou trofej na Tashkent Challengeru 2018. Po Richardu Gasquetovi se stal druhým nejmladším hráčem historie, kterému se tento počet titulů podařilo v rámci ATP Challenger Tour vyhrát. \n\nNa okruhu ATP World Tour debutoval červencovou čtyřhrou Rogers Cupu 2016, do níž získal se Shapovalovem divokou kartu. Na úvod je přehrála australsko-srbská dvojice Bernard Tomic a Viktor Troicki. Ve dvouhře si první zápas zahrál na únorovém ABN AMRO World Tennis Tournament 2018 v Rotterdamu, kde nestačil na Srba Filipa Krajinoviće. Premiérový kariérní vyhraný zápas dosáhl na indianwellském BNP Paribas Open 2018 v sérii Masters po vyřazení krajana Vaska Pospisila. Stal se tak prvním tenistou narozeným v roce 2000 a později, jenž na okruhu ATP vyhrál utkání a v 17 letech také nejmladším hráčem s vítězným zápasem v Indian Wells od tehdy stejně starého Michaela Changa v roce 1989.\n\nPrůnik mezi dvě stě nejlepších tenistů zaznamenal 11. září 2017 po trofeji na challengeru Copa Sevilla 2017. V 17 letech se stal nejmladším členem první dvoustovky od Richarda Gasqueta a tehdejšího vydání žebříčku z 21. července 2003. Na konečných žebříčcích ATP sezón 2017 a 2018 byl klasifikován jako nejmlaší člen mezi Top 175.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2018 po zvládnuté tříkolové kvalifikaci, v níž na jeho raketě zůstali Nizozemec Tallon Griekspoor, Američan Christopher Eubanks a Rakušan Gerald Melzer. Ve třetím setu úvodního kola dvouhry proti krajanu Denisi Shapovalovovi však zápas skrečoval pro palpitaci způsobenou vysokou teplotou vzduchu na dvorci.\n\nDo premiérového finále na okruhu ATP Tour postoupil během února 2019 na antukovém Rio Open v brazilském Riu de Janeiru. V 18 letech se stal historicky nejmladším finalistou dvouhry turnaje v kategorii ATP Tour 500. Média si všimla statistické spojitosti dat s Rogerem Federerem, když se kanadský hráč narodil na den přesně devatenáct let po Švýcarovi. Federer pak postoupil do svého premiérového finále v únoru 2000 a Auger-Aliassime o devatenáct let později v únoru 2019. V boji o trofej však nestačil na Srba Lasla Djereho. Debutové výhry nad členem první desítky dosáhl na březnovém BNP Paribas Open 2019, kde ve druhém kole zdolal řeckou světovou desítku Stefanose Tsitsipase ve dvou sadách. Na navazujícím Miami Open 2019 postoupil z kvalifikace do hlavní soutěže. Ve čtvrtfinále vyřadil světovou dvanáctku Bornu Ćoriće, aby jeho cestu turnajem poté ukončil americký obhájce trofeje John Isner, přestože měl v každém setu náskok prolomeného podání. Na turnaji se stal nejmladším semifinalistou v dosavadní historii Miami Masters, prvním teenagerem v této fázi od Andyho Murrayho a Novaka Djokoviće v roce 2007, a prvním tenistou narozeným v roce 2000 a později, který dosáhl této fáze v sérii Masters. Po turnaji se posunul na nové kariérní maximum, 33. příčku, jako nejmladší tenista v elitní světové stovce.\n\n"}
{"id": "1488070", "url": "https://cs.wikipedia.org/wiki?curid=1488070", "title": "François Daumas", "text": "François Daumas\n\nFrançois Daumas (3. ledna 1915 − 16. října 1984) byl francouzský egyptolog. Mezi lety 1959 a 1969 působil jako ředitel institutu Français d'archéologie orientale. Je po něm pojmenován Egyptologický ústav Françoise-Daumase.\n"}
{"id": "1488081", "url": "https://cs.wikipedia.org/wiki?curid=1488081", "title": "Jiří Stach", "text": "Jiří Stach\n\nJiří Stach (* 26. května 1944, Praha) je český fotograf.\n\n\n\nJeho fotografie jsou zastoupeny ve sbírkách Uměleckoprůmyslového muzea v Praze a v soukromých sbírkách.\n\nV roce 2006 nakladatelství Galerie Nový Svět vydalo knihu fotografií a kreseb \"Natura Magica\". V souvislosti s touto knihou a výstavou v galerii Aventinum byl Jiří Stach Asociací českých fotografů vyhlášen „Osobností české fotografie za rok 2006“.\n\nDruhou jeho autorskou knihou je \"Pinhole Blues Jiřího Stacha\" z roku 2014.\n\n\n"}
{"id": "1488082", "url": "https://cs.wikipedia.org/wiki?curid=1488082", "title": "EPrix Paříže", "text": "EPrix Paříže\n\nePrix Paříže (anglicky: \"Paris ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je trať Paris Street Circuit, zvaný též \"Circuit des Invalides\", v Paříži, hlavním městě Francie.\n"}
{"id": "1488083", "url": "https://cs.wikipedia.org/wiki?curid=1488083", "title": "EPrix Říma", "text": "EPrix Říma\n\nePrix Říma (anglicky: \"Rome ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je trať Circuto Cittadino dell'EUR v Římě, hlavním městě Itálie.\n"}
{"id": "1488084", "url": "https://cs.wikipedia.org/wiki?curid=1488084", "title": "EPrix Hongkongu", "text": "EPrix Hongkongu\n\nePrix Hongkongu (anglicky: \"Hong Kong ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je trať Hong Kong Central Harbourfront Circuit v Hongkongu, městu na jižním pobřeží Číny.\n"}
{"id": "1488086", "url": "https://cs.wikipedia.org/wiki?curid=1488086", "title": "Atos", "text": "Atos\n\nAtos je evropská korporace nabízející IT služby. Její hlavní sídlo se nachází ve francouzském městě Bezons a pobočky má po celém světě. Specializuje se na hi-tech služby, integraci firemních komunikačních nástrojů, cloud, velká data a kybernetickou bezpečnost. Atos působí po celém světě pod značkami Atos, Atos Consulting, Atos Healthcare, Atos Worldgrid, Bull, Canopy, Unify a Worldline. \n\nSpolečnost byla založena v roce 1997 sloučením francouzských IT firem Axime a Sligos. V roce 2000 se Atos spojil s holandskou společností Origin B.V. a vznikla společnost Atos Origin. Následně došlo k akvizici společností KPMG Consulting (2002) a SchlumbergerSema (2004). \n\nV roce 2010 společnost Atos Origin oznámila, že kupuje společnost Siemens IT Solutions and Services. K dokončení akvizice došlo v červenci 2011. Poté se název společnosti vrátil ke kratší verzi Atos.\n\nV srpnu 2014 společnost Atos získala většinový podíl ve společnosti Bull SA a říjnu téhož roku zveřejnila plány na odkoupení zbývajícího podílu společnosti Bull. 19. prosince společnost Atos oznámila další akvizici, a sice IT outsourcingové části společnosti Xerox. Akvizice byla dokončena 15. června 2015 a Atos tím ztrojnásobil své zastoupení na severoamerickém trhu.\n\nV roce 2016 společnost Atos dokončila akvizici firmy Unify, která se zabývá integrací firemních komunikačních nástrojů a začlenila jí do své divize IDM. K dalším akvizicím došlo v roce 2018, kdy Atos potvrdil dokončení akvizice společností Siemens Convergence Creators Holding GmbH a společnosti Syntel.\n\nSpolečnost Atos je rozdělena do čtyř divizí: \n\n\nSpolečnost Atos je dodavatel pro kompletní digitální transformaci a staví na čtyřech pilířích: \n\n\nAtos v České republice působí od října 2010 (od akvizice společnosti Siemens IT Solutions and Services) pod jménem Atos IT Solutions and Services, s.r.o. V České republice zaměstnává přibližně 300 zaměstnanců v několika městech (Praha, Brno, Ostrava, Vysoké Mýto).\n"}
{"id": "1488087", "url": "https://cs.wikipedia.org/wiki?curid=1488087", "title": "EPrix Sanya", "text": "EPrix Sanya\n\nePrix Sanya (anglicky: \"Sanya ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je město San-ja, v provincii Chaj-nan v Číně. Je druhým místem konání závodů Formule E na čínském území, závody v předchozích sezónách se jezdily v Pekingu.\n"}
{"id": "1488088", "url": "https://cs.wikipedia.org/wiki?curid=1488088", "title": "Abarán", "text": "Abarán\n\nAbarán je město v Murcijském regionu na jihovýchodě Španělska. K roku 2017 mělo třináct tisíc obyvatel.\n\nLeží na kopci nad řekou Segurou ve vzdálenosti přibližně 50 kilometrů severozápadně od Murcie.\n\nNa území byly nalezeny doklady o osídlení již v době bronzové. Dále zde byly nalezeny doklady iberské, kartaginské a starořímské, naopak doklady vizigótské a byzantské schází.\n\nV letech 1992 až 2012 ve městě působil fotbalový klub CF Base Abarán, který hrál čtvrtou nejvyšší celošpanělskou fotbalovou soutěž.\n\n"}
{"id": "1488090", "url": "https://cs.wikipedia.org/wiki?curid=1488090", "title": "Agastache anýzová", "text": "Agastache anýzová\n\nAgastache anýzová (\"Agastache foeniculum\"), někdy nazývaná také agastache fenyklová, je medonosná rostlina z čeledi hluchavkovitých (\"Lamiaceae\").\n\nV našich podmínkách se agastache anýzová pěstuje jako krátkodobá trvalka. Na jednom stanovišti roste až pět let. Agastache anýzová je rozvětvený polokeř dorůstající do výšky 50–120 cm. Stonky jsou hranaté, symetricky rozvětvené, nad zemí někdy dřevnaté. Rostlina pochází ze stepí střední a severní Ameriky a byla hojně využívána původními obyvateli jako léčivá bylina na kašel, horečky, poranění, průjem a nemoci srdce a duše. Kořenová soustava je 20–30 cm hluboko. Listy obsahují velké množství éterických olejů vonících po mátě, anýzu a fenyklu. Květy mají modrofialovou barvu a jsou silným lákadlem pro včely díky velkému obsahu pylu a nektaru. Produkce z deseti kvítků je průměrně 5,4 mg cukru a 1,2 mg pylu, přičemž jedno sdružené květenství obsahuje kvítků 300 a více.\n\nRostlina preferuje slunné stanoviště a propustné půdy a dobře snáší suché období. Rozmnožuje se semeny nebo dělením kořenové části. Je tolerantní vůči okusu zvěří. Rostlina se pěstuje ve sponu 20 cm od sebe a 70 cm mezi řádky (5–7 ks/m). Výsadba je možná dvěma způsoby, a to vysetím do vlhké, nakypřené a plevele zbavené půdy (maximálně 10 mm hluboko) nebo zasazením předpěstovaných rostlin ideálně v druhé polovině května po \"zmrzlých mužích\" (výsev i výsadba). Kvete od června do září.\n\n \n"}
{"id": "1488092", "url": "https://cs.wikipedia.org/wiki?curid=1488092", "title": "EPrix Berlína", "text": "EPrix Berlína\n\nePrix Berlína (anglicky: \"Berlin ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je trať na bývalém letišti Tempelhof, Tempelhof Airport Street Circuit, v Berlíně, hlavním městě Německa. Dříve se závod konal i na dočasné trati Berlin Street Circuit v oblasti ulice Karl-Marx-Allee.\n"}
{"id": "1488096", "url": "https://cs.wikipedia.org/wiki?curid=1488096", "title": "EPrix New York City", "text": "EPrix New York City\n\nePrix New York City (anglicky: \"New York City ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je městská trať Brooklyn Street Circuit, v Brooklynu, jedné ze čtvrtí New York City ve Spojených státech amerických.\n"}
{"id": "1488099", "url": "https://cs.wikipedia.org/wiki?curid=1488099", "title": "EPrix Monaka", "text": "EPrix Monaka\n\nePrix Monaka (anglicky: \"Monaco ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je (oproti závodům Formule 1 zkrácená) městská trať Circuit de Monaco, v Monte Carlu, hlavním městě knížectví Monako.\n"}
{"id": "1488101", "url": "https://cs.wikipedia.org/wiki?curid=1488101", "title": "EPrix Putrajayi", "text": "EPrix Putrajayi\n\nePrix Putrajayi (anglicky: \"Putrajaya ePrix\") byla jedním ze závodů šampionátu vozů Formule E, pořádané Mezinárodní automobilovou federací. Místem konání byla městská trať Putrajaya Street Circuit, v Putrajayi v Malajsii.\n"}
{"id": "1488105", "url": "https://cs.wikipedia.org/wiki?curid=1488105", "title": "EPrix Londýna", "text": "EPrix Londýna\n\nePrix Londýna (anglicky: \"London ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je městská trať Battersea Park Street Circuit v Londýně, hlavním městě Spojeného království.\n"}
{"id": "1488107", "url": "https://cs.wikipedia.org/wiki?curid=1488107", "title": "EPrix Curychu", "text": "EPrix Curychu\n\nePrix Curychu (anglicky: \"Zürich ePrix\") je jedním ze závodů šampionátu vozů Formule E, pořádané Mezinárodní automobilovou federací. Místem konání je městská trať Zürich Street Circuit v Curychu, městě ve Švýcarsku.\n"}
{"id": "1488110", "url": "https://cs.wikipedia.org/wiki?curid=1488110", "title": "Katedrála svatého Mikuláše (rozcestník)", "text": "Katedrála svatého Mikuláše (rozcestník)\n\nKatedrála svatého Mikuláše může být:\n\n\n"}
{"id": "1488113", "url": "https://cs.wikipedia.org/wiki?curid=1488113", "title": "Envision Virgin Racing", "text": "Envision Virgin Racing\n\nTým Envision Virgin Racing Formula E Team je britský motoristický závodní tým založený v Silverstone ve Velké Británii, s většinovým vlastníkem Envision Energy , který soutěží ve Formuli E. \n\nTým pro svou zahajovací sezónu 2014/15 podepsal jezdce Jaime Alguersuariho a Sama Birda. Bird závodil za Virgin ve všech následujících sezónách, zatímco v druhém voze se v průběhu let vystřídalo několik různých jezdců.\n\nPartnerem týmu Virgin byla v minulosti firma DS Automobiles, a to od sezóny 2015–16 do sezóny 2017–18. V té době soutěžil Virgin pod názvem DS Virgin Racing. Společnost DS se rozhodla přesunout svůj sponzoring ke konkurenčnímu týmu Techeetah od sezóny 2018–19, a tak se Virgin dohodl na dlouhodobé dodávce vozů od Audi Sport. \n\n"}
{"id": "1488114", "url": "https://cs.wikipedia.org/wiki?curid=1488114", "title": "Dům čp. 341 (Štramberk)", "text": "Dům čp. 341 (Štramberk)\n\nDům čp. 341 stojí na ulici Dolní ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 341 byl postaven v první polovině 19. století, je orientován okapovým průčelím do ulice. Byl rekonstruován v polovině 20. století. Objekt je příkladem původní předměstské zástavby ve Štramberku.\n\nDům je přízemní roubená a zděná stavba na obdélném půdorysu, je orientovaná okapovou stranou do ulice. Stavba je roubená z kuláčů. Je postavena na vysoké kamenné omítané podezdívce, která vyrovnává prudkou svahovou nerovnost. V podezdívce je sklepní prostor, který byl využíván jako chlévy. Štítové průčelí je dvouosé. Štíty jsou trojúhelníkové svisle bedněné s laťováním se dvěma kaslíkovými okny, s kabřincem ve vrcholu a s podlomenicí v patě štítu. Střecha je sedlová krytá šindelem.\n\n\n"}
{"id": "1488116", "url": "https://cs.wikipedia.org/wiki?curid=1488116", "title": "Jean Revillard", "text": "Jean Revillard\n\nJean Revillard (22. září 1967 – 3. ledna 2019) byl švýcarský fotožurnalista a vítěz dvou ocenění World Press Photo v letech 2008 a 2009.\n\nRevillard navštěvoval School of Business and Engineering Vaud s Luc Chessex, Jesus Moreno a Christian Caujolle. Po maturitě se stal novinářem Le Nouveau Quotidien a L'Hebdo. \n\nV roce 2001 založil stránku \"Rezo.ch\", která byla první online fotografickou agenturou ve frankofonním Švýcarsku.\n\nV roce 2010 se stal fotografem projektu švýcarského vzduchoplavce Bertranda Piccarda Solar Impulse, prvního letadla poháněného sluneční energií, které dokáže obletět Zemi.\n\nRevillard získal v roce 2008 cenu World Press Photo za svou práci dokumentující provizorní chatrče migrantů v Calais. Série vypráví o několika stovkách migrantů z Iráku, Afghánistánu a Dárfúru, kteří bydlí v provizorních útulcích na okraji města a doufají, že se dostanou na vlak nebo automobil, který míří do Velké Británie tunelem pod Lamanšským průlivem. V roce 2009 vyhrál další cenu World Press Photo a cenu hlavního města Prahy. \n\nJean Revillard zemřel na infarkt při natáčení v Huelgoatu v Bretani 3. ledna 2019 ve svých 51 letech.\n"}
{"id": "1488118", "url": "https://cs.wikipedia.org/wiki?curid=1488118", "title": "Teplota barvy", "text": "Teplota barvy\n\nTeplota barvy je pojem subjektivního hodnocení pocitu z vnímané barvy či jejího odstínu, používaný v oblasti užitého umění, módy, psychologie apod. Nejedná se o veličinu.\n\nPro mnoho zrakových vjemů platí, že pocitová teplota barvy roste s barevnou teplotou vnímaného záření (je-li to světlo s přibližně planckovským spektrem, jako u tepelného záření černého tělesa; pro monochromatické světlo to vůbec platit nemusí, červené světlo má barevnou teplotu menší než modré, ale modrá barva je studenější než červená).\n\nPojem nelze zaměňovat s pojmem barevná teplota, což je oficiální a používaný název fyzikální veličiny, stanovený normami již ve 20. století. Má opravdu rozměr teploty a udává se zpravidla v kelvinech. a jak je již řečeno výše, má např. pro záření blízké monochromatickému chování odlišné, než by se dalo očekávat podle pocitové teploty barvy.\n\n"}
{"id": "1488119", "url": "https://cs.wikipedia.org/wiki?curid=1488119", "title": "Reginald Czermack", "text": "Reginald Czermack\n\nReginald Czermack (4. dubna 1847 Praha – 3. března 1929 Krupka) byl podnikatel, který se zasloužil o rozvoj hasičství. Podporoval také turistiku a alpinismus, zasadil se o výstavbu meteorologické observatoře na Milešovce a turistické chaty Alpského spolku ve Stubaiských alpách, zvanou Teplická bouda (Teplitzer Hütte, 2586 n n.m.).\n\nReginald Czermack vyrůstal v Praze, kde také vystudoval gymnázium a obchodní akademii. Poté se odstěhoval do Teplic, kde začal podnikat v obchodě s hasičskou technikou americké firmy Douglas. Časem vybudoval vlastní dílnu a později továrnu na hasičské stříkačky, sanitární vozy, hadice nebo čerpadla.\n\nK Czermackovým zálibám patřila turistika a alpinismus. V Teplicích se stal zakladatelem německého alpského spolku Deutscher Alpenverein. Ve Stubaiských Alpách pro něj nechal postavit Teplickou chatu. Zasadil se také o vybudování meteorologické observatoře na Milešovce.\nPo 1. světové válce koupil zámeček v Krupce u Teplic (dnešní Dětský domov), kde prožil závěr života. V roce 1929 zde zemřel, je pohřben na teplickém hřbitově.\n\n"}
{"id": "1488121", "url": "https://cs.wikipedia.org/wiki?curid=1488121", "title": "Bukolický román", "text": "Bukolický román\n\nBukolický román, nazývaný také pastorální román nebo pastýřský román, je literární žánr, jeden z typů románu. Vznikl spojením dobrodružného příběhu s estetikou pastorální poezie. Zachycuje život ve vlídné a poklidné přírodě idealizované řecké Arkádie nebo podobné krajiny, obvykle na horách, v lesích či na loukách. Hlavními hrdiny bývají mladí a pohlední pastýři zažívající příhody milostného či dobrodružného rázu.\n\nŽánr vznikl ve starověké řecké literatuře, z 2. století se zachoval Longův román \"Dafnis a Chloé\". Výrazného období rozkvětu pak se bukolický román dočkal v 16. a 17. století. Prvním úspěšným tvůrcem byl italský humanista Jacopo Sannazaro se svou částečně veršovanou \"Arkádií\" (\"Arcadia\", 1504). Žánr pak pěstovali například španělští tvůrcové Jorge de Montemayor, autor \"Diany\" (1559), nebo Miguel de Cervantes y Saavedra, autor \"Galatey\" (1585); v Anglii má nejvýznamnější pozici Philip Sidney a jeho \"Arkádie\" (1590). Patrně největší obliby dosáhl nicméně francouzský autor Honoré d’Urfé románem \"Astrea\" (\"L’Astrée\", 1607–1627). S nástupem moderní literatury žánr ve své konvenční podobě vymizel, pastorální prvky se však objevují i v pozdějších dílech, někdy v ironizované nebo převrácené podobě, například u Charlese Dickense nebo Thomase Hardyho. Za bukolické romány v širším smyslu bývají v moderním písemnictví označována také některá idylická díla odehrávající se na venkově, jako Grahamův \"Vítr ve vrbách\" (1908) či Leeovo \"Jablečné víno s Rozárkou\" (1959).\n\nPastorální romány popisují idylický a harmonický život pastýřů a jejich milostné vztahy. Postavy jsou však pastevci pouze vnějškově a některými svými atributy (jako pastýřská hůl, stádo ovcí či koz a věrný pes). Pod bukolickým koloritem vystupují charaktery aristokratů a rytířů – hrdinové často jsou vzdělaní a kultivovaní a svůj čas netráví péčí o zvířata, nýbrž milostnými hrami a dobrodružstvími, pro která není pastýřská identita nijak určující. Typickým znakem je pohlednost všech hrdinů – muži mají bledou pleť, rudé rty, štíhlé údy a vlnité vlasy a běžnou zápletkou je přestrojování za dívku. Svou harmoničností má blízko k idyle, utopii, ale také pohádce; zároveň bývá někdy, vzhledem k složitým dobrodružným zápletkám, považován za poddruh hrdinského románu.\n\nLásce protagonistů se staví do cesty mnohé překážky a romány jsou plné napínavých zvratů a únosů, ty však nakonec štěstí milenců nemohou překazit. Nejedná se pouze o jednoduchý eskapismus, díla lze číst také jako kritiku dekadentní urbanizované společnosti, spojenou s nostalgickou představou jednoduššího, poctivějšího a čistějšího Zlatého věku, popřípadě biblické zahrady Eden bez hříchu. Raně novověké pastýřské romány zároveň mohly sloužit jako příručky dobové galantnosti, dvornosti, kultivovanosti a vytříbenosti.\n\nVýraznou roli hraje prostředí, do nějž jsou pastorální příběhy zasazeny, a sice mírná a snadno obyvatelná příroda s lesy, lukami a vodou. Touto krajinou bývala často hornatá řecká Arkádie, což se odráží již v samotných názvech některých románů. Není to však podmínkou, bukolické romány se mohou odehrávat v jakékoliv kultivované a přívětivé krajině. Antický román \"Dafnis a Chloé\"je umístěn na ostrov Lesbos, zatímco barokní pastýřský román \"Astrea\" její francouzský autor, Honoré d’Urfé, zasadil do oblasti Forez na horním toku Loiry v 5. století; to mu umožnilo spojit antickou tradici s postavami druidů a dalšími galskými prvky. Renesanční a barokní pisatelé bukolických románů takto postupovali zcela běžně, s oblibou umisťovali děj do vybraných míst své země, a vytvářeli tak své vlastní „národní arkádie“.\n\nPočátky bukolického románu je možné vysledovat ve starověké řecké literatuře 2. a 3. století. Vznikl spojením tradice pastorální poezie, reprezentované především Theokritovými idylami (3. století př. Kr.) a Vergiliovými \"Zpěvy pastýřskými\" (1. století př. Kr.), s maloasijskými řeckými dobrodružnými romány. K dochovaným dílům patří zejména Longův román \"Dafnis a Chloé\", situovaný na Lesbos. Jeho hrdinové se, na rozdíl od ostatních řeckých románů, nevydávají na cestu. Prvky pastýřského románu nalezneme také v \"Příhodách Leukippy a Kleitofónta\" Achillea Tatia a v Héliodórových \"Aithiopských příbězích Theagena a Charikelie\". V těchto prózách zažívají hrdinové často velkolepá dobrodružství a láska milenců bývá ohrožována nečekanými pohromami, zásahy štěstěny však vždy vedou ke šťastným koncům.\n\nV raném novověku, zejména v 16. a 17. století, obliba žánru znovu vzrostla. Pravděpodobně se na tom podílelo evropské objevení Nového světa, popisovaného v dobových textech jako nedotčená a zelená země věčného jara, obydlená ušlechtilými a nezkaženými divochy. V 16. století určily novou podobu pastorálního románu díla španělských a italských autorů, navazujících na řecké vzory. Náměty na zápletky a epizody čerpali autoři také ze starších sbírek novel, především Boccacciova \"Dekameronu\". Prvním úspěšným renesančním bukolickým románem se stala italská \"Arkádie\" (\"Arcadia\", 1504) Jacopa Sannazara, propojující prozaické vyprávění s veršovanými pasážemi a přeložená v roce 1549 do španělštiny. Právě ve španělské próze se v této době také začala prosazovat bukolická tematika, byť ještě jako součást rytířských nebo dobrodružných románů – pasáže v pastorálním stylu obsahoval například \"Amadís Řecký\" (\"Amadís de Grecia\", 1530), pokračování Amadíse Waleského od Feliciana de Silva. Běžným postupem v rodících se pastýřských románech byla kombinace prózy a poezie, v podobě eklog vložených do vyprávění. Kromě Sannazarovy \"Arkádie\" jej lze nalézt u portugalského spisovatele Bernardima Ribeiry, jehož posmrtně vydaná \"Kniha stesku\" (\"Livro dos saudades – Menina e Moça\", 1554) silně ovlivnila následující tvůrce.\n\nVe Španělsku šlo především o \"Dianu\" (1559) Jorgeho de Montemayor a \"Galateu\" (1585) Miguela de Cervantes y Saavedra. V Anglii žánr reprezentuje Philip Sidney se svou \"Arkádií\". Po autorově smrti toto dílo vydala jeho sestra Mary, a je proto známé jako \"Arkádie hraběnky z Pembroke\" (1590). Na přelomu 16. a 17. století žánr ovlivnila také divadelní zpracování pastýřských příběhů, zejména italská tragikomedie \"Věrný pastýř\" (Il Pastor Fido, 1590) Battisty Guariniho nebo anglické pastorální hry Francise Beaumonta a John Fletchera. Docházelo ovšem i k ovlivňování opačným směrem, od prózy k dramatu; kupříkladu pastorální román \"Rosalinda: Eufuův zlatý odkaz\" (\"Rosalynde: Euphues’ Golden Legacie\", 1590), jejž sepsal Thomas Lodge na částečném podkladu epické básně ze 14. století, ovlivnil Shakespearovu komedii \"Jak se vám líbí\" (asi 1599).\n\nV 17. století se pastorální tematika začala pojit s estetikou baroka; ve Francii se v době vlády Ludvíka XIV. uplatňovaly pastýřské motivy nejen v literatuře, ale také na slavnostech, bálech a v operách. Bukolické romány zachycující lásku pastýřů mísily novoplatónské pojetí duchovního milostného citu s erotickým pojetím. K nejvýznamnějším francouzských spisovatelů bukolické literatury se stal Honoré d’Urfé, známý svým rozsáhlým a dobově neobyčejně populárním románem \"Astrea\" (\"L’Astrée\", 1607–1627). Svým zaměřením na lidské city, převážně milostné, přispěl žánr v raně novověkém období k rozvojil preciózní literatury a ustavení psychologického románu. \"Astrea\" ale svým důrazem na střet lásky a povinnosti a rozborem milostného citu ovlivnila také klasicistní dramatiky (Pierre Corneille, Jean Racine). Silný vliv měl román též na preromantiky a romantiky, k ovlivněným tvůrcům se počítá Jean Jacques Rousseau (zejména ve své \"Nové Heloise\"), François René de Chateaubriand, George Sand či Stendhal.\n\nPozdější literatura opustila tradiční žánrové konvence bukolického románu, s některými jeho prvky však pracovala i nadále. Pastorální prostředí v moderních prózách někdy funguje jako výchozí bod hrdiny, který své bukolické prostředí opouští, prozkoumává svět a zažívá deziluzi, což je případ Johnsonovy novely \"Rasselas\" (1759). Zvláštním typem pastorálního románu se staly příběhy navazující na Defoeova \"Robinsona Crusoe\" svým zasazením do nedotčené přírody pustého ostrova – příkladem takové pastorály může být \"The Coral Island\" (\"Korálový ostrov\", 1857) Roberta Michaela Ballantynea.\n\nV průběhu 19. století dostaly pastorální prvky v románech nové impulzy díky rostoucí industrializaci a důrazu na protiklad město–venkov. Zatímco však starší bukolické texty a pracovaly se zcela idealizovanou a nerealistickou představou o harmonickém životě pastýřů, moderní romány idylické prvky problematizovaly a snažily se o realističtější postižení venkovského života, byť také v stylizované podobě. Bukolické prvky najdeme například v románech Charlese Dickense, mimo jiné v \"Kronice Pickwickova klubu\" (1836–1837)\nnebo v \"Nadějných vyhlídkách\" (1860–1861), stavějících dobrotu a důvěřivost vesnického prostředí do kontrastu se zkažeností města a soudů. Také George Eliot využívala ve svých románech pastorálních prvků – její \"Adam Bede\" (1859) je milostným příběhem ušlechtilých postav pastorálního typu, odehrává se však v drsném, realistickém prostředí dobového venkova; podobně \"Červený mlýn\" (\"The Mill on the Floss\", 1860) spojil arkádický příběh s popisem realistických vlivů společnosti, morálky, historie a náboženství na chování lidí. Podobně postupoval též Thomas Hardy (například \"Daleko od hlučícího davu\", 1874) a později David Herbert Lawrence; texty těchto autorů však představu o poklidných venkovských dobrodružstvích často ironizují nebo zcela převracejí a lze hovořit spíše o darwinovsky laděných antipastorálních románech.\n\nVe 20. století přežívaly prvky bukolického románu v idylických či nostalgických příbězích situovaných na venkov; příkladem může být \"Vítr ve vrbách\" (1908) Kennetha Grahama nebo \"Jablečné víno s Rozárkou\" (1959) Laurieho Leea; v ale širším smyslu také například v románech o australské divočině Patricka Whitea, v románech osidlování amerického a kanadského pohraničí Margaret Atwoodové či v některých prózách magického realismu.\n"}
{"id": "1488129", "url": "https://cs.wikipedia.org/wiki?curid=1488129", "title": "Ultraviolet", "text": "Ultraviolet\n\nAnglické výrazy Ultraviolet, Ultra Violet nebo ultra violet, zkráceně též UV, znamenají v češtině ultrafialové záření, tedy elektromagnetické vlnění energetičtější než viditelné světlo, ale ne zas tolik jako rentgen.\n\nMohou však mít i další přenesené významy:\n\n\n\n\n\n\n\n\n\n"}
{"id": "1488131", "url": "https://cs.wikipedia.org/wiki?curid=1488131", "title": "Žitník", "text": "Žitník\n\nPříjmení Žitník, přechýleně Žitníková, nosí více osobností:\n\n\n\n"}
{"id": "1488161", "url": "https://cs.wikipedia.org/wiki?curid=1488161", "title": "Beňuš (rozcestník)", "text": "Beňuš (rozcestník)\n\nBeňuš může být:\n\n\n"}
{"id": "1488166", "url": "https://cs.wikipedia.org/wiki?curid=1488166", "title": "Minitruck", "text": "Minitruck\n\nMinitruck je hračka, jednoduché autíčko, vyráběné československou společností Směr. Její produkce začala roku 1986. Podoba jednotlivých vozidel (jednomístná kabina) pravděpodobně vycházela z automobilu Multicar M 22, ovšem podobnost lze nalézt i s autíčky značky Jean vyráběnými v Západním Německu. Z počátku existovaly čtyři verze hračky, a sice valník, rychlosklápěč, bagr a míchačka, přičemž rychlosklápěč se od valníku lišil podobou korby, která přesahovala přes kabinu autíčka.\n\nPosléze přibyla druhá série modelů odlišující se od svých předchůdců průhlednou dvojmístnou kabinou. Nejprve se vyráběly čtyři druhy kamionů, jež se vzájemně lišily návěsem. K dispozici byla cisterna, skříňová mrazírna, valník a návěs převážející potrubí. Valníková úprava se sice prodávala samostatně, nicméně ji bylo možné po sejmutí nástavby vytvořit i z mrazírenské varianty. Obě dvě verze, jak valník, tak mrazírenský vůz, se navíc prodávaly za stejnou cenu. Posléze modernizací prošly i modely první série, jež rovněž získaly průhlednou dvoumístnou kabinu, a navíc se nabídka autíček rozšířila o jeřáb a automobil s žebříkem.\n"}
{"id": "1488175", "url": "https://cs.wikipedia.org/wiki?curid=1488175", "title": "Centrální banka Ázerbájdžánské republiky", "text": "Centrální banka Ázerbájdžánské republiky\n\nCentrální banka Ázerbájdžánské republiky () je centrální banka v Ázerbájdžánu. Sídlí v ázerbájdžánském hlavním městě Baku. \n\nByla založena po rozpadu Sovětského svazu, po kterém získala Ázerbájdžánská sovětská socialistická republika nezávislost jako Ázerbájdžán. Za datum založení je pokládán 11. únor 1992 a od 15. srpna 1992 vydává banka místní měnu, ázerbájdžánský manat.\n"}
{"id": "1488181", "url": "https://cs.wikipedia.org/wiki?curid=1488181", "title": "Bádámí", "text": "Bádámí\n\nBádámí () je město v Karnátace, jednom ze svazových států Indie. K roku 2011 v něm žilo přibližně třicet tisíc obyvatel.\n\nBádámí leží v severní části Dekánské plošiny v nadmořské výšce 565 m n.m. Ze správního hlediska patří do okresu Bágalkót v severní části Karnátaky. \n\nVzdálenost do významných měst je 125 kilometrů na sever do Bídžápuru, 60 kilometrů na jih do Gadagu a 155 kilometrů na západ do Belagávi. \n\nNejpoužívanějšími jazyky jsou kannadština, maráthština a urdština. Přibližně 77 % obyvatelstva vyznává hinduismus a přibližně 21 % islám. \n\nBádámí je známé svými chrámy vytesanými do skály.\n"}
{"id": "1488187", "url": "https://cs.wikipedia.org/wiki?curid=1488187", "title": "NHK", "text": "NHK\n\nNHK (japonsky: ; \"Nippon Hōsō Kyōkai\") je japonská veřejnoprávní televize se sídlem v Shibuya, Tokio.\n\nNHK provozuje dva pozemní televizní kanály (NHK General TV a NHK Educational TV), čtyři satelitní televizní kanály (NHK BS 1 a NHK BS Premium a dva televizní kanály s ultra vysokým rozlišením - NHK BS 4K a NHK BS 8K) a tři rádiové sítě (NHK Radio 1, NHK Radio 2 a NHK FM).\n\nNHK také poskytuje mezinárodní vysílací službu, známou jako NHK World-Japan. NHK World-Japan se skládá z NHK World TV, NHK World Premium a krátkovlnné rádiové služby Radio Japan (RJ). World Radio Japan také zpřístupňuje některé své programy na internetu.\n\n"}
{"id": "1488202", "url": "https://cs.wikipedia.org/wiki?curid=1488202", "title": "Wisneybi Machadová", "text": "Wisneybi Machadová\n\nWisneybi Euximar Machadová Britová (* 22. října 1993) je venezuelská zápasnice – judistka.\n\nS judem začínala v útlém dětství v rodné Naguanaguaze po vzoru své matky Edith, bývalé venezuelské reprezentatky a známé jihoamerické rozhodčí. Vrcholově se připravuje ve sportovním komplexu \"Simóna Bolívara\" pod vedením Carlose Castilla a kubánce Rafaela Abreua. Ve venezuelské ženské reprezentaci se se prosadila ve svých 17 letech v pololehké váze do 52 kg, ale dlouhodobě nebyla schopná do této váhy shazovat. Od roku 2011 startovala střídavě v lehké a polostřední váze do 63 kg. V roce 2015 přerušila sportovní kariéru z důvodu narození potomka. K vrcholovému sportu se vrátila v roce 2018. Startuje v lehké váze do 57 kg. \n\n\n"}
{"id": "1488213", "url": "https://cs.wikipedia.org/wiki?curid=1488213", "title": "Ludogorie", "text": "Ludogorie\n\nLudogorie ( Лудогорие), starším názvem Deliorman, je geografický a historický region na severovýchodě Bulharska o rozloze 2638 km². Je tvořen vápencovou náhorní plošinou o nadmořské výšce od 250 do 350 m (nejnižší bod má 39 m a nejvyšší 485 m), která hraničí na severu s Dolnodunajskou nížinou a na jihu ji údolí řeky Kamčija odděluje od pohoří Stara planina. Klima je suché, mírně kontinentální. Největším městem je Razgrad, dalšími významnými centry jsou Isperich, Dulovo a Kubrat. Žijí zde Bulhaři, Turci a Romové. \n\nO starověkém osídlení svědčí Thrácká hrobka ve Sveštari, zapsaná na seznam Světového dědictví UNESCO. Pod římskou nadvládou byla oblast součástí Moesie. Ve středověku se zde nacházelo hlavní město první bulharské říše Pliska, jehož pozůstatky prozkoumal český archeolog Karel Škorpil. Později zde žili Kumáni, v době osmanské nadvlády se v regionu usazovali příslušníci šíitské sekty Kizilbašů. Od třicátých let 20. století žila v obci Belinci česká komunita, která se po druhé světové válce vrátila do vlasti (především do oblasti u rakouských hranic, odkud bylo vysídleno německé obyvatelstvo). Turci oblasti říkali \"Deliorman\" (bláznivý les), v roce 1942 byl zaveden bulharský název \"Polesie\", který se však neujal a byl nahrazen termínem Ludogorie, který je kalkem původního tureckého názvu. Původní dubové lesy však byly většinou vykáceny a přeměněny na zemědělskou půdu s úrodnou černozemí. Těží se zde kaolin a slída.\n\nPodle kraje je pojmenován fotbalový klub PFK Ludogorec Razgrad a hora v Antarktidě Ludogorie Peak. Vzniklo zde plemeno deliormanský kůň, z Ludogorie pocházel také proslulý zápasník Yusuf İsmail. \n\n"}
{"id": "1488214", "url": "https://cs.wikipedia.org/wiki?curid=1488214", "title": "Jimmy Mackay", "text": "Jimmy Mackay\n\nJimmy Mackay (19. prosince 1943 – 11. prosince 1998) byl australský fotbalový záložník skotského původu. \n\nByl členem australské reprezentace na Mistrovství světa ve fotbale 1974, nastoupil ve všech 3 utkáních. Na klubové úrovni hrál ve Skotsku za Airdrieonians FC a v Austrálii za Melbourne Knights Football Club, Hakoah Sydney City East FC a South Melbourne Football Club. \n\n"}
{"id": "1488218", "url": "https://cs.wikipedia.org/wiki?curid=1488218", "title": "Xiomara Griffithová", "text": "Xiomara Griffithová\n\nXiomara Yolanda Griffithová Mahónová (* 13. září 1969 Barquisimeto) je bývalá venezuelská zápasnice – judistka.\n\nPřipravovala se v univerzitním klubu UCLA v Barquisimetu ve státě Lara pod vedením José Antonia Sanoji. Ve venezuelské ženské reprezentaci se pohybovala od konce osmdesátých let v polostřední váze do 61 kg. V roce 1992 se kvalifikovala na olympijské hry v Barceloně. V úvodním kole vyřadila na ippon technikou tani-otoši maďarskou naději Zsuzsu Nagyovou. Ve čtvrtfinále však nestačila na výborně připravenou Francouzku Catherine Fleuryovou, které podlehla v boji na zemi submisí. V následných opravách obsadila 7. místo. \n\nV roce 1996 startovala na olympijských hrách v Atlantě. Ve druhém kole vyřadila Češku Michaelu Vernerovou na ippon strhem harai-makikomi z poloviny zápasu. Ve čtvrtfinále však byla nad její síla Belgičanka Gella Vandecaveyeová, která podlehla v boji na zemi submisí. V následných opravách obsadila 7. místo. \n\nOd roku 1997 přestoupila do vyšší střední váhy do 70 (66) kg. V roce 2000 se kvalifikovala na své třetí olympijské hry v Sydney, kde vypadla v úvodním kole po boji na zemi (ne-waza) s Italkou Ylenií Scapinovou. Vzápětí ukončila sportovní kariéru. Věnuje se trenérské práci.\n\n\n"}
{"id": "1488227", "url": "https://cs.wikipedia.org/wiki?curid=1488227", "title": "Per-Erik Hedlund", "text": "Per-Erik Hedlund\n\nPer-Erik Hedlund (18. dubna 1897 Särnaheden – 12. února 1975 Särna) byl švédský běžec na lyžích, známý také pod přezdívkou „Särna-Hedlund“ podle svého bydliště v kraji Dalarna.\n\nPracoval jako sedlák a dřevorubec, závodil za tým Särna SK. Na Zimních olympijských hrách 1924 obsadil šesté místo v běhu na 18 km a závod na 50 km nedokončil. Na Zimních olympijských hrách 1928 skončil na osmnáctikilometrové trati opět šestý. V den závodu na 50 kilometrů do Světého Mořice přinesl föhn oteplení až na 25 °C. Hedlund se proto rozhodl místo v oficiálním reprezentačním dresu nastoupit v bílé kombinéze, kterou mu ušily ženy z rodné vesnice. Dokázal se nejlépe vyrovnat s nezvyklými podmínkami a ačkoli nepatřil k favoritům závodu, zvítězil s rekordním náskokem více než třinácti minut na druhého krajana Gustafa Jonssona. Jeho vítězný oblek dostal přezdívku „den vite fantomen“ (bílý fantom) a na jeho památku nastupovali ještě dlouho poté švédští lyžaři ve „šťastné“ bílé barvě.\n\nHedlund také získal devět titulů mistra Švédska v běhu na lyžích, dvakrát vyhrál Vasův běh (1926 a 1928) a na mistrovství světa v klasickém lyžování 1933 byl členem vítězné švédské štafety. V roce 1928 mu byla udělena Zlatá medaile Svenska Dagbladet pro švédského sportovce roku.\n"}
{"id": "1488228", "url": "https://cs.wikipedia.org/wiki?curid=1488228", "title": "Allsvenskan 1967", "text": "Allsvenskan 1967\n\nAllsvenskan 1967 byla nejvyšší švédskou fotbalovou soutěží v roce 1967. Vítězem se stal a do Poháru mistrů evropských zemí 1968/69 se kvalifikoval tým Malmö FF, AIK Stockholm hrál Veletržní pohár 1968/69. Účast v Poháru vítězů pohárů 1968/69 si zajistil poražený finalista poháru IFK Norrköping.\n\nLigy se zúčastnilo celkem 12 celků, soutěž se hrála způsobem každý s každým doma-venku (celkem tedy 22 kol) systémem jaro-podzim. Poslední dva celky přímo sestoupily.\n\n\n"}
{"id": "1488240", "url": "https://cs.wikipedia.org/wiki?curid=1488240", "title": "María Elena Villapolová", "text": "María Elena Villapolová\n\nMaría Elena Villapolová Blancaová (* 16. listopadu 1967) je bývalá venezuelská zápasnice – judistka.\n\nPřipravovala se v univerzitním klubu UCV v hlavním městě Caracasu pod vedením Gerarda Marrazzeho a Ricarda Lópeze. Ve venezuelské ženské reprezentaci se pohybovala od svých 15 let v superlehké váze do 48 kg, převážně v době kdy ženské judo nebylo olympijským sportem. Po zařazení ženského juda do programu olympijských her v roce 1988 se účastnila prvního oficiálního turnaje na olympijských hrách v Barceloně v roce 1992. V Barceloně vypadla v úvodním kole po hantei na praporky s Alžířankou Salímou Souakriovou a přes opravy obsadila konečné 7. místo. V roce 1996 se na své druhé olympijské hry nekvalifikovala a vzápětí ukončila sportovní kariéru. Žije s rodinou na Novém Zélandu v Aucklandu.\n\n\n"}
{"id": "1488244", "url": "https://cs.wikipedia.org/wiki?curid=1488244", "title": "Felix Dvorak", "text": "Felix Dvorak\n\nFelix Dvorak (* 4. listopadu 1936 Vídeň) je rakouský herec, komik, divadelní ředitel a spisovatel.\n\nFelix Dvorak je přímým potomkem českého skladatele Antonína Dvořáka. Na přání svého otce se vyučil cukrářem, poté však již působil jako herec. Svůj první úspěch ve Vídni slavil v Josefstadtském divadle. V roce 1961 nahradil Helmuta Qualtingera v kabaretním spolku Gerharda Bronnera, a roku 1962 Fritze Rihu ve „Wiener Werkel“. Následovaly role téměř na všech vídeňských scénách, kde se Dvorak stal miláčkem publika. \n\nÚčinkoval v hrách Ference Molnára, Johanna Nestroye, Ferdinanda Raimunda, Molièra, v muzikálech jako My Fair Lady a operetě Netopýr ad. V letech 2006 až 2011 byl producentem Schloss Weitra-Festivalu. \n\nŽije střídavě ve Vídni–Neustiftu am Walde a na italském ostrově Albarella v deltě Pádu v Benátsku.\n"}
{"id": "1488256", "url": "https://cs.wikipedia.org/wiki?curid=1488256", "title": "Dudley Ryder, 1. hrabě z Harrowby", "text": "Dudley Ryder, 1. hrabě z Harrowby\n\nDudley Ryder, 1. hrabě z Harrowby (\"Dudley Ryder, 1st Earl of Harrowby, 1st Viscount Sandon, 2nd Baron Harrowby\") (22. prosince 1762 Londýn – 26. prosince 1847 Sandon Hall, Anglie) byl britský státník. Patřil k toryům a byl dlouholetým poslancem Dolní sněmovny, jako dědic titulu barona přešel v roce 1803 do Sněmovny lordů. Díky dlouholeté převaze toryů v parlamentu zastával bezmála třicet let funkce ve vládě, byl mimo jiné ministrem zahraničí nebo dlouholetým prezidentem Tajné rady. V roce 1809 získal titul hraběte. Získal také dva čestné doktoráty a byl dlouholetým kurátorem Britského muzea.\n\nPocházel z potomstva významného právníka a nejvyššího sudího Sira Dudleye Rydera (1691-1756), byl synem Nathaniela Rydera, 1. barona Harrowby (1731-1803), matka Elizabeth Terrick (1747-1804), byla dcerou londýnského biskupa Richarda Terricka. Studoval v Harrow a Cambridge, krátce po dosažení plnoletosti vstoupil do politiky a v letech 1784-1803 byl členem Dolní sněmovny za stranu toryů, patřil k blízkým přátelům dlouholetého premiéra Williama Pitta mladšího. Díky tomu se již v mládí dostal k vládním úřaddům, byl státním podsekretářem zahraničí (1789-1791) a finančním inspektorem královského dvora (1790-1791), od roku 1790 byl též členem Tajné rady. Dlouhodobě byl pak viceprezidentem obchodního úřadu a náměstkem generálního intendanta armády (\"Paymaster of the Forces\", 1790-1801), zároveň byl mluvčím ministerstva obchodu v Dolní sněmovně (tehdejší prezident úřadu pro obchod hrabě z Liverpoolu zasedal ve Sněmovně lordů). Z úřadu armádního pokladníka přešel v roce 1800 na funkci prezidenta úřadu námořního pokladu (\"Navy Treasurer\", 1800-1801). Po pádu Pittovy vlády v roce 1801 přišel o své úřady, v roce 1803 ale po otci zdědil titul barona a vstoupil do Sněmovny lordů.\n\nV druhé Pittově vládě se stal ministrem zahraničí (1804), v prosinci 1804 ale při pádu na schodech v budově ministerstva zahraničí utrpěl vážný úraz hlavy a dočasně se musel vzdát veřejných aktivit. Do vlády se vrátil v méně významné funkci lorda kancléře vévodství lancasterského (1805-1806), v roce 1806 byl pověřen diplomatickou misí do Rakouska, Pruska a Ruska. V roce 1809 byl povýšen na \"hraběte z Harrowby\", téhož roku byl krátce prezidentem indického kontrolního úřadu a v letech 1809-1812 byl v Percevalově vládě ministrem bez portfeje. V následujícím Liverpoolově kabinetu zastával patnáct let úřad lorda prezidenta Tajné rady (1812-1827). Po smrti G. Canninga odmítl nabídku na převzetí úřadu premiéra, ale nadále zůstal aktivním členem Sněmovny lordů. I když patřil k toryům, podpořil reformní zákony o emancipaci katolíků, zrušení otroctví nebo volební zákon z roku 1832.\n\nZískal čestné doktoráty v Oxfordu a Cambridge, byl dlouholetým kurátorem Britského muzea a zastával řadu dalších čestných funkcí.\n\nV roce 1795 se oženil se Susan Leveson-Gower (1772-1838), dcerou státníka 1. markýze ze Staffordu. Z jejich manželství pocházelo osm dětí:\n\nVe veřejném životě se uplatnili také mladší bratři 1. hraběte z Harrowby, Richard Ryder (1766-1832) byl dlouholetým členem Dolní sněmovny a v letech 1809-1812 ministrem vnitra, Henry Ryder (1777-1836) byl duchovním, biskupem v Lichfieldu (1815-1824) a v Coventry (1824-1836).\n\nŠlechtické tituly byly odvozeny od názvů rodových sídel získaných rodinou během 18. století, \"Harrowby Hall\" (Lincolnshire) a \"Sandon Hall\" (Staffordshire).\n\n"}
{"id": "1488257", "url": "https://cs.wikipedia.org/wiki?curid=1488257", "title": "Fox Maule-Ramsay, 11. hrabě z Dalhousie", "text": "Fox Maule-Ramsay, 11. hrabě z Dalhousie\n\nFox Maule-Ramsay, 11. hrabě z Dalhousie (\"Fox Maule-Ramsay, 11th Earl of Dalhousie, 2nd Baron Panmure, 3rd Baron Dalhousie, 11th Baron Ramsay of Keringtoun\") (22. dubna 1801, Brechin Castle, Skotsko – 6. července 1874, Brechin Castle, Skotsko) byl britský státník ze starobylé skotské šlechty, patřil k liberálům. V Dolní sněmovně se jako bývalý důstojník věnoval vojenským otázkám, v roce 1852 jako baron vstoupil do Sněmovny lordů. Od mládí zároveň zastával funkce ve vládě a v letech 1846-1852 a 1855-1858 byl ministrem války. Po bratranci Jamesovi zdědil v roce 1860 titul hrabat z Dalhousie a jako přední skotský peer převzal řadu čestných hodností ve Skotsku.\n\nPocházel ze starobylého skotského rodu Ramsayů, který v této linii od 18. století užíval jméno \"Maule\". Byl synem Williama Maule, 1. barona Panmure (1771-1852), dlouholetého člena Dolní sněmovny za stranu whigů. Křestní jméno Fox je odkazem na osobnost Charlese Jamese Foxe, jehož byl otec přívržencem. Fox v mládí sloužil v armádě, dosáhl hodnosti kapitána. V letech 1835-1852 byl členem Dolní sněmovny za liberály. Hned po vstupu do parlamentu začal zároveň zastávat vládní funkce, v letech 1835-1841 byl státním podsekretářem vnitra a v roce 1841 krátce viceprezidentem úřadu pro obchod, od roku 1841 byl zároveň členem Tajné rady. V Russellově byl státním podsekretářem války a kolonií (respektive sekretářem války) (1846-1852) a prezidentem kontrolního úřadu Východoindické společnosti (1852). Po otci zdědil titul barona a vstoupil do Sněmovny lordů (1852), v Palmerstonově vládě byl ministrem války (1855-1858). V této funkci musel čelit kritice ze strany Dolní sněmovny ohledně vedení závěrečných operací krymské války. Po bratranci Jamesovi zdědil v roce 1860 skotský titul hrabat z Dalhousie, v roce 1861 pak přijal příjmení \"Maule-Ramsay.\"\n\nKromě svého působení v politice se dlouhodobě věnoval veřejným aktivitám ve Skotsku, kde byl lordem místodržitelem v hrabství Forfar (1849-1874) a lordem strážcem pečeti (1853-1874), angažoval se především v církevní problematice. V letech 1842-1844 zastával funkci rektora univerzity v Glasgow. Získal Řád bodláku (1853) a velkokříž Řádu lázně (1855).\n\nV roce 1831 se oženil s Montagu Abercromby (1807-1853), dcerou právníka a politika 2. barona Abercrombyho. Manželství zůstalo bezdětné a titul hrabat z Dalhousie přešel na Foxova bratrance George Ramsaye (1806-1880), britský peerský titul barona Panmure zanikl Foxovou smrtí.\n\n"}
{"id": "1488258", "url": "https://cs.wikipedia.org/wiki?curid=1488258", "title": "George Tierney", "text": "George Tierney\n\nGeorge Tierney (20. března 1761 Gibraltar – 25. ledna 1830 Londýn) byl britský politik, dlouholetý poslanec Dolní sněmovny za stranu whigů. Třikrát byl v různých funkcích a krátce členem vlády. Do historie vstoupil především soubojem, který podstoupil v roce 1798 s premiérem Williamem Pittem.\n\nPocházel z irské obchodnické rodiny z Limericku, narodil se na Gibraltaru jako syn bohatého obchodníka Thomase Tierneye. Studoval v Etonu a Cambridge, poté krátce působil v justici, ale brzy se dal na politickou dráhu. Poprvé byl do Dolní sněmovny zvolen v roce 1789 v doplňovacích volbách za město Colchester, v roce 1790 zde ale neuspěl v řádných volbách. Do parlamentu se vrátil v roce 1796 a poslancem pak zůstal až do smrti (celkem byl poslancem 35 let a zastupoval postupně šest volebních obvodů). V Dolní sněmovně se zařadil k nejdůležitějším členům strany whigů, zvláště poté, co se Charles James Fox postupně stahoval do ústraní. V parlamentu neúnavně kritizoval finanční politiku vlády premiéra Pitta. V době válek s revoluční Francií se dostal do vyhroceného sporu s W. Pittem, který jej nařkl z nedostatku vlastenectví a vyzval jej na souboj. Duel se odehrál 27. května 1798 na předměstí Londýna s početnou účastí veřejnosti. Oba duelanti záměrně minuli cíl.\n\nPo pádu Pittovy vlády přijal nabídku ke vstupu do Addingtonova kabinetu, čímž se zpronevěřil whigistickým zásadám a ve vlastní straně ztratil vliv. V letech 1803–1804 byl prezidentem úřadu námořního pokladu, od roku 1803 byl zároveň členem Tajné rady. Po Pittově smrti vstoupil znovu do vlády barona Grenvilla ve funkci prezidenta kontrolního úřadu Východoindické společnosti (1806–1807). Vzhledem k následující dlouholeté vládě toryů strávil zbytek života v opozici, v letech 1818–1821 byl mluvčím whigů v Dolní sněmovně. Potřetí a naposledy se stal členem vlády v méně významné funkci nejvyššího mincmistra (\"Master of the Mint\", 1827–1828), poté se zdravotních důvodů stáhnul do ústraní. Vynikl jako bravurní řečník s výbornou znalostí problematiky obchodu, mezi whigy k němu ale stále panovala nedůvěra kvůli souboji s premiérem a pozdějšímu vstupu do toryovské vlády H. Addingtona. Jeho kariéru limitoval také na poměry britské společnosti relativně prostý původ v obchodnické rodině, protože politiku tehdy ještě zcela ovládala vysoká šlechta.\n\n"}
{"id": "1488261", "url": "https://cs.wikipedia.org/wiki?curid=1488261", "title": "Šigeiči Nagano", "text": "Šigeiči Nagano\n\nŠigeiči Nagano (長野 重一, 30. března 1925, Óita - 30. ledna 2019, Meguro (目黒)) byl japonský pouliční a reportážní fotograf.\n\nNagano se narodil ve městě Óita v prefektuře stejného jména. Vystudoval ekonomii na Univerzitě Keió v Tokiu. Po absolvování nastoupil do obchodní společnosti, ale brzy z této práce odešel. Byl rekrutován Jónosukem Natorim pro týdeník \"Šúkan San Njúsu\" (週刊サンニュース) a v roce 1949 přesídlil k vydavatelství Iwanami šoten (岩波書店) kde znovu pro Natoriho fotografoval pro asi padesát štíhlých svazků ve vydavatelství Iwanami šašin bunko. Od roku 1954 pracoval na volné noze a soustředil se na práci pro časopisy.\n\nBěhem šedesátých let Nagano pozoroval období intenzivního ekonomického růstu v Japonsku a humorně na fotografiích líčit životy \"sararímanů\" v Tokiu. Fotografie z tohoto období byly publikovány pouze v knižní podobě o skoro třicet let později, jako \"Dorímu eidži\" a \"1960\" (1978 a 1990). \n\nV roce 1964 Nagano pracoval v oblasti kinematografie pro film \"Tokyo Olympiad\" Kona Ičikawy a poté přešel k práci ve filmu a televizi, zejména v televizních reklamách.\n\nNagano vystavoval některé své pouliční fotografie a v roce 1986 získal Cenu Nobua Iny. Od té doby vydal několik knih se svými cykly a získal za ně řadu ocenění. V roce 2000 měl velkou retrospektivní samostatnou výstavu v Tokijském muzeu fotografie. \n\nNagano zemřel dva měsíce před svými 94. narozeninami, 30. ledna 2019.\n\n\n\n\n\n"}
{"id": "1488264", "url": "https://cs.wikipedia.org/wiki?curid=1488264", "title": "Adolf Liebscher ml.", "text": "Adolf Liebscher ml.\n\nAdolf Liebscher ml. (3. května 1887 Královské Vinohrady – 27. září 1965 Praha), byl český architekt, urbanista, pedagog a malíř.\n\nNarodil se na Královských Vinohradech jako druhorozený potomek malíře Adolfa Liebschera a jeho ženy Emy Procházkové. Měl starší sestru Boženu a oba sourozenci od dětství zručně malovali. Adolf absolvoval obecnou školu, dál studoval na České reálce v Ječné ulici v Praze a následně pokračoval v letech 1905–1911 ve studiu na pražské České vysoké škole technické, obor pozemního stavitelství. Během studií absolvoval v roce 1907 studijní cestu do Itálie, dále v roce 1910 cestu Německem, Belgií a Holandskem a následně v roce 1911 studoval 6 týdnů v Paříži. Ještě během studí na české technice pomáhal v letech 1909–1911 svému otci s výzdobou chrámu Nanebevzetí Panny Marie ve Zlonicích.\n\nPo absolutoriu na ČVUT získal v letech 1911–1912 své první zaměstnání jako projektant u architekta M. Blechy v Karlíně a v dubnu 1912 nastoupil ke staviteli Karlu Novákovi na Mělník, kde zůstal do konce roku 1913. Mezitím se v listopadu roku 1911 oženil s Filipinou Kozderovou, dcerou pražského lékárníka. Následné vykonal další roční studijní cestu po Itálii a od ledna 1914 zde strávil dalších 6 měsíců a napsal teoretickou práci \"„O vývoji italského náměstí”\". V roce 1915 byl jmenován asistentem na fakultě pozemního stavitelství a tuto funkci zastával do roku 1917, kdy nastoupil vojenskou službu jako domobranecký poručík, inženýr. Z armády byl propuštěn koncem téhož roku a v letech 1918–1921 přednášel coby suplent kreslení na České vysoké škole technické v Praze. Na téže škole v létě roku 1921 byl po rigorosní zkoušce promován na doktora technických věd.\n\nV roce 1921 odešel do Brna a záhy byl jmenován řádným profesorem architektury na České vysoké škole technické v Brně a v letech 1928–1929 byl děkanem na fakultě Architektury a pozemního stavitelství. V době své pedagogické činnosti v letech 1923–1928 vykonal velké množství studijních cest a exkurzí se studenty do zahraničí, například do Itálie a Francie, na Sicílii, do Libye a mnoha dalších evropských zemí. V dubnu roku 1929 se rozvedl se svojí ženou Filipínou, podnikl studijní cestu do Řecka a Egypta, rok nato do Francie a v roce 1930 uspořádal pro studenty exkurzi do Berlína a dál pak pokračoval již sám a navštívil Německo, Belgii a Anglii. Mezitím se podruhé oženil s herečkou Jarmilou rozenou Štechovou. V roce 1935 se v Itálii zúčastnil Mezinárodního kongresu v Římě a v roce 1936 cestoval Bulharskem a Rumunskem až do Istanbulu. V roce 1937 uskutečnil další exkurzi se studenty do Paříže na Mezinárodní výstavu techniky a umění a rovněž se zúčastnil i I. Mezinárodního kongresu pro urbanismus v témže městě. V roce 1945 byl obviněn z kolaborantství s Němci a následně byl roku 1949 přeložen na trvalý odpočinek. Zemřel v Praze v roce 1965 a pohřben byl na Vyšehradském hřbitově v Praze. Teprve v roce 1969 byl posmrtně rehabilitován rehabilitační komisí Stavební fakulty VUT v Brně.\n\nV době své pedagogické činnosti mezi roky 1923–1948 vychoval několik meziválečných generací českých architektů, k nimž patřil například i významný architekt Josef Kranz. Adolf Liebscher ml. byl autorem magisterských plánů pro cca 15 československých měst, projektoval 85 bytových domů, 78 veřejných a 15 průmyslových staveb.\n\n\n"}
{"id": "1488265", "url": "https://cs.wikipedia.org/wiki?curid=1488265", "title": "Turistická značená trasa 1894", "text": "Turistická značená trasa 1894\n\nPočátek turistické trasy se nachází v západním svahu Čertovy hory na rozcestí se zeleně značenou trasou 4326 z Harrachova do Rokytnice nad Jizerou. Trasa stoupá východním směrem horním úsekem sjezdovky na vrchol Čertovy hory, vstupuje na tzv. \"Janovu cestu\" a po ní klesá pod Janovu skálu. Cesta má zpevněný povrch, k samotné Janově skále je zřízena modře značená odbočka. Za ní trasa stále klesá na severní okraj Studenova, kde se nachází rozcestí se zde výchozí zeleně značenou trasou 4286 do Rokytnice nad Jizerou a žlutě značenou trasou 7225 z Harrachova do Dolní Rokytnice. Trasa 1894 poté po asfaltové komunikaci obchází ze severu Studenou a stoupá na Čertovu pláň. Za ní se nachází rozcestí Ručičky se zeleně značenou trasou 4278 z Harrachova do Horních Míseček a žlutě značenou trasou 7307 z Rokytnice nad Jizerou na Voseckou boudu. Zde má svůj konec \"Janova cesta\". Trasa 1894 odtud klesá jihovýchodním směrem na Hoření Domky a v závěru stoupá na rozcestí \"Nad Světlankou\", kde končí. Posledním úsekem vede v souběhu se žlutě značenou trasou 7308 z Rokytnice nad Jizerou na Rezek.\n\n\n"}
{"id": "1488268", "url": "https://cs.wikipedia.org/wiki?curid=1488268", "title": "Miroslav Termer", "text": "Miroslav Termer\n\nMiroslav Termer (* 21. března 1943 Kladno) je bývalý čekoslovenský hokejový reprezentant, hokejový i fotbalový brankář, hokejový trenér, člen Síně slávy kladenského hokeje.\n\nV lize hrál za TJ Poldi SONP Kladno, TJ Spartu Praha, TJ Zetor Brno a během vojenské služby za VTJ Dukla Litoměřice. S Kladnem získal 4 mistrovské tituly a stal se vítězem PMEZ. Za reprezentaci Československa nastoupil v sezóně 1968-1969 ve 4 utkáních.\n\nBrankář FK Slovan Kladno.\n\n"}
{"id": "1488270", "url": "https://cs.wikipedia.org/wiki?curid=1488270", "title": "Alsóvadász", "text": "Alsóvadász\n\nAlsóvadász (vyslovováno [alšóvadás]) je velká vesnice v Maďarsku v župě Borsod-Abaúj-Zemplén, spadající pod okres Szikszó. Nachází se asi 2 km severozápadně od Szikszó. V roce 2015 zde žilo 1 511 obyvatel. Dle údajů z roku 2001 zde byli 65 % Maďaři a 35 % Romové.\n\nSousední vesnicí je Homrogd, sousedním městem Szikszó.\n"}
{"id": "1488271", "url": "https://cs.wikipedia.org/wiki?curid=1488271", "title": "Turistická značená trasa 1899", "text": "Turistická značená trasa 1899\n\nTuristická trasa má svůj počátek v jihovýchodním svahu Lysé hory na rozcestí se zeleně značenou trasou 4278 z Horních Míseček do Harrachova. Rozcestí se nachází pod lanovou dráhou Rokytnice nad Jizerou - Lysá hora. Trasa stoupá lesem po pěšině k severozápadu, kříží sjezdovku a končí na rozcestí pod spočinkem Lysé hory Zadní Plech se žlutě značenou trasou 7307 z Rokytnice nad Jizerou na Voseckou boudu.\n"}
{"id": "1488272", "url": "https://cs.wikipedia.org/wiki?curid=1488272", "title": "On My Way", "text": "On My Way\n\nOn My Way je píseň norského DJ Alana Walkera s americkou zpěvačkou Sabrinou Carpenter a zpěvákem Farruko, vydaná jako singl 21. března 2019 prostřednictvím MER a Sony Music.\n\nPíseň napsali Julia Karlsson, Gunnar Greve, Franklin Jovani Martinez, Marcos G. Pérez, Fredrik Borch Olsen, Jesper Borgen, Øyvind Sauvik, Anders Frøen a Anton Rundberg spolu s Walkerem, Carpenterovou a Farrukem. Produkci provedli Walker a Big Fred.\n\n9. března 2019 začal Walker prezentovat píseň přes jeho sociální média. 14. března 2019 formálně oznámil píseň spolu s datem vydání. Po oznámení písně, se začaly objevovat informace o tom, že by Sabrina Carpenter a Farruko měli vystupovat na písni. Walker potvrdil jejich účast 19. března 2019. 20. března 2019 Walker oznámil, že se spojil s PUBG Mobile a že píseň bude motivem nové sezóny.\n\n\"On My Way\" je píseň ze žánru EDM a Dancehall, která je dlouhá 3 minuty a 13 sekund. Obsahuje Walkerův typický basový zvuk. Lyricky je píseň o dostávání se ze špatného vztahu.\n\nHudební video doprovázelo vydání písně, představuje ženskou protagonistku (Susanne Karin Moe), jak hledá „tajemné kameny”, aby zachránila Zemi. Režíroval ho Kristian Berg.\n"}
{"id": "1488281", "url": "https://cs.wikipedia.org/wiki?curid=1488281", "title": "Turistická značená trasa 4286", "text": "Turistická značená trasa 4286\n\nTuristická trasa má svůj počátek na severním okraji Studenova na rozcestí s modře značenou trasou 1894 z Čertovy hory na Hoření Domky a žlutě značenou trasou 7225 z Harrachova do Dolní Rokytnice. Trasa klesá po asfaltové komunikaci okrajem lesa k jihovýchodu, poté vstupuje do lesa, kde se křižuje se žlutě značenou trasou 7307 z Vosecké boudy na Jestřabí v Krkonoších. Trasa 4286 pokračuje v klesání, vychází z lesa a pokračuje loukami do Rokytnice nad Jizerou. V jejím centru u autobusového nádraží se nachází rozcestí s modře značenou trasou 1895 od zdejšího nádraží na Dvoračky a výchozí žlutě značenou trasou 7308 na Rezek. Trasa 4286 opouští zástavbu města a stoupá po cestě mezi lyžařskými vleky na Sachrovu cestu, kde končí na rozcestí s červeně značenou trasou 0439 z Vysokého nad Jizerou na pramen Labe.\n\nÚsek ze Studenova do centra Rokytnice je starší, úsek jihovýchodně od něj byl vyznačen později.\n"}
{"id": "1488288", "url": "https://cs.wikipedia.org/wiki?curid=1488288", "title": "Serie A 1949/50", "text": "Serie A 1949/50\n\nSoutěžní ročník Serie A 1949/50 byl 48. ročník nejvyšší italské fotbalové ligy a 18. ročník od založení Serie A. Soutěž začala 11. září 1949 a skončila 39. května 1950. Účastnilo se jí 20 týmů z toho 18 se kvalifikovalo z minulého ročníku. Poslední dva týmy předchozího ročníku, jimiž byli Modena FC a SS Pro Livorno sestoupili do druhé ligy. Opačným směrem putovali dva týmy, jimiž byli AC Como a AC Venezia.\n\nTitul v soutěži obhajoval klub AC Turín, který v minulém ročníku získal své 6. prvenství v soutěži.\n\n\nNejlepším střelcem tohoto ročníku Serie A se stal švédský útočník Gunnar Nordahl. Hráč AC Milán vstřelil 35 branek.\n"}
{"id": "1488291", "url": "https://cs.wikipedia.org/wiki?curid=1488291", "title": "Analýza dat", "text": "Analýza dat\n\nAnalýza dat je široká oblast aktivit a technik zpracování a využívání hromadných dat s cílem odhalit užitečné informace a podpořit rozhodování. Používá se ve vědě i v aplikovaných oblastech a její důležitost stále narůstá s tím, jak postupuje digitalizace a automatizace mnoha oblastí. Zahrnuje mimo jiné přípravu, kontrolu, čištění, transformaci, modelování, popis a vizualizaci dat. \n\nK oblastem analýzy dat patří:\n"}
{"id": "1488294", "url": "https://cs.wikipedia.org/wiki?curid=1488294", "title": "Duby ve Farské ulici", "text": "Duby ve Farské ulici\n\nDuby ve Farské ulici je dvojice dubů letních (\"Quercus robur\"), které rostou v nepříliš vábném místě u trafostanice na konci Farské ulice v Hostavicích. Ta tu přechází v cestu vedoucí do mnohem malebnějšího údolí Rokytky a Svépravického potoka, které leží mezi Hodějovskou ulicí v Kyjích a \"Geologickou zahradou\" u hřbitova v Dolních Počernicích. Celé území je součástí Přírodního parku Klánovice-Čihadla.\n\nStav obou stromů je velmi dobrý, po roce 2001 byl zřejmě proveden zdravotní řez, při kterém byla silně redukována šířka korun. Tvar stromů je odlišný, dub bližší k ulici má silnější kmen, ale dub dál od ulice je vyšší.\n\nTrafostanice v těsné blízkosti dubů byla ve Farské ulici postavena dřív, než byly vyhlášeny jako památné. Název Farská ulice asi nemá nic společného s farou, ta v Hostavicích nikdy nebyla. Ulice se údajně jmenuje podle jihočeského rybníka – Farských rybníků je ale několik. \n\nAsi 500 m odtud je v Hostavicích ještě jeden památný dub v ulici Vidlák, která je pojmenována podle bývalého rybníka. Dojdeme k němu buď Pilskou ulicí kolem hostavického zámku, nebo po cestě vedoucí podél Hostavického potoka. O 100 m dál je na jižním konci parčíku stanice autobusů pražské MHD „Hostavice“. \n"}
{"id": "1488299", "url": "https://cs.wikipedia.org/wiki?curid=1488299", "title": "Radim (zámek)", "text": "Radim (zámek)\n\nZámek Radim je někdejší panské sídlo vystavěné v renesančním slohu vedle bývalé tvrze (dnes dům čp. 2) ve středočeské obci Radim v okrese Kolín. Tvrz byla spolu s areálem zámku zapsána 31. prosince 1965 na seznam kulturních památek.\n\nPrvní písemná zmínka o obci je z roku 1320, kdy zde sídlil zeman Bedřich z Radimi. Počátky historie tvrze v Radimi sahají zřejmě do let 1423–1436, kdy část obce vlastnil jistý Wolfart z Javora a na Radimi. Již existující tvrz je pak poprvé písemně zmíněna roku 1446, kdy ji společně s ostatními částmi vsi koupil Matěj Dubecký z Dubče od Wolfartovy vdovy Maruše a ves spojil. Dle popisu se mělo jednat o vodní tvrz obehnanou potokem Výrovkou v bažinatém terénu. Matěj Dubecký pak roku 1483 prodal celou ves Oldřichovi z Kralovic. Po něm se zde vystřídali ještě čtyři majitelé, a roku 1541 panství koupil Petr Záruba z Hustířan. Na zdejší tvrzi pak byli pány jeho synové Bohuslav († 1591), Zdenek († 1596) a Václav nejstarší († 1610).\n\nZ bývalé tvrze se dochovala budova na vršku za zdmi zámku. Objekt byl několikrát přestavován, přesto je patrný jeho původní účel. V gotickém sklepení bývalé tvrze se dochovaly gotické portály s letopočtem 1434. Bývalá tvrz je v soukromém vlastnictví a je trvale obydlena.\n\nNa počátku 17. století již tvrz nevyhovovala potřebám na bydlení správce panství, proto nejmladší Václavův syn Karel Záruba z Hustířan započal s výstavbou nového reprezentativního zámku v sousedství staré tvrze. Ta byla po roce 1610 opuštěna a nadále sloužila pouze k hospodářským účelům v zázemí zámku.\n\nStavba dvoupatrové východní části zámku byla dokončena v roce 1610, jak připomíná letopočet na vstupním portálu do černé kuchyně i v obložení sálu v patře, což značí, že byl zámek v té době obyvatelný.\n\nMezi další majitele zámku patřili významné rody, jako např. Valdštejnové, Šternberkové, Berchtoldové z Uherčic, Gallasové, Pálffyové, Šlikové, Kinští a Lichtenštejnové. Ti zámek vlastnili nejdéle – 140 let. V roce 1925 zámek prodali Jaroslavovi Bukovskému. V době protektorátu v zámek zabrali Němci pro vojenské potřeby.\n\nV roce 1948 byl zámek znárodněn a roku 1950 rodině Bukovských zabaven. Poté objekt sloužil jako ubytovna a sídlo obecního národního výboru.\n\nRoku 1990 byl objekt v rámci restitucí vrácen potomkům původního majitele. Ti se pokoušeli zámek a okolní nemovitosti vlastními silami zrenovovat.Teprve při rekonstrukci objevili unikátní dřevěný strop, který Lichtenštejnští majitelé na konci 18. století museli z protipožárních důvodů nechat zakrýt.\n\nV roce 2005 byl zámek prodán novému majiteli, který provedl celkovou rekonstrukci a postupně objekt dále renovoval a vybavoval starožitným mobiliářem. Později zámek opět prodal nynějšímu majiteli, který předtím pomáhal s rekonstrukcí.\n\nKonají se zde kulturní akce, koncerty, svatby a podobně. Zámek je pro prohlídky přístupný v návštěvních hodinách nebo po předchozí domluvě.\n\nZámek spíše menších rozměrů na čtvercovém půdorysu (přibližně 35 × 35 metrů) je tvořen třemi trakty budov uzavírajícími dvůr. Hlavní zámecká budova byla vystavěna ve stylu saské renesance. Ve sklepení je funkční černá kuchyně. V prvním patře zámku se nachází velký sál s ochozem a malovanou výzdobou. Pod ochozem je nápis (Časy se mění a my se měníme s nimi) a heslo svatého Benedikta (Modli se a pracuj). Unikátem jsou velmi dobře dochované záklopové stropy zdobené bohatými ornamentálními malbami.\n\n\n"}
{"id": "1488300", "url": "https://cs.wikipedia.org/wiki?curid=1488300", "title": "Farid Abbasov", "text": "Farid Abbasov\n\nFarid Abbasov (* 31. ledna 1979) je šachový velmistr (2007) z Ázerbájdžánu, s ratingem 2558 (dle FIDE). \n\nV roce 1997 skončil na druhém místě na Mistrovství Evropy v šachu mládeže. V roce 2001 získal titul Mezinárodního mistra.\n\nNejlepší výsledky: První místo v Aluště v roce 2004; první místo v Kirejevku také v roce 2004; druhé místo v Tule v roce 2006; první místo v Konye v roce 2006; první místo na Otevřeném turnaji v Sautronu ve Francii v roce 2007; první místo v Çanakkale v roce 2007; první místo na Otevřeném turnaji v La Fère v roce 2008; první místo na Otevřeném turnaji v Nîmes v roce 2008; druhé místo na Prezidenstkém poháru v Baku v roce 2008 a první místo na Kaspickém poháru v Raštu v roce 2010.\n\nV roce 2007 vyhrál zlatou medaili na mezinároním turnaji v Laholmu ve Švédsku.\n\n"}
{"id": "1488303", "url": "https://cs.wikipedia.org/wiki?curid=1488303", "title": "Kostel Nanebevzetí Panny Marie (Dießen am Ammersee)", "text": "Kostel Nanebevzetí Panny Marie (Dießen am Ammersee)\n\nKostel Nanebevzetí Panny Marie (něm. Marienmünster Mariä Himmelfahrt) je bývalý klášterní kostel řádu augustiniánů kanovníků v německém městě Dießen am Ammersee, které leží při jihozápadním konci jezera Ammersee v okrese Landsberg am Lech v Horním Bavorsku.\n\nPočátky kláštera spadají do období let 1110–1120, kdy hrabata z Dießenu v místech na návrší nad jezerem (dnes \"Ammersee\"), kde již tehdy existovala starší usedlost kanovníků, založila klášter augustiniánů. Tehdejší klášterní zařízení odpovídající stavbám 12. století se v průběhu následujícího období rozvinulo v rozsáhlý komplex církevních a hospodářských staveb.\n\nV letech 1620–1630 byly stavební a prostorové úpravy prováděny pod dohledem probošta Simona Wörleho. Během třicetileté války byly práce přerušeny a mohly být opět zahájeny až v roce 1673, tehdy pod dozorem probošta Renata Sonntaga. Ten pověřil pravděpodobně vorarlberského významného barokního stavitele Michaela Thumba, který podle stavebních plánů odpovídajících stavbám 17. století podstatně přestavěl a rozšířil komplex kláštera.\n\nV letech 1720–1728 pokračovaly práce výstavbou nového barokního klášterního kostela pod dohledem probošta Iva Badera a poté jeho nástupce probošta Herkulana Karga. Stavba byla dokončena pod vedením významného německého stavitele pozdního baroka a rokoka Johanna Michaela Fischera v letech 1732 a 1740–1742, čímž klášterní komplex získal cennou dominantu. Horní část elegantní kostelní věže byla v roce 1827 poničena bleskem, následně však byla nahrazena jednodušším zakončením.\n\nKlášter byl roku 1830 v důsledku sekularizace zrušen. Poté došlo k četným demolicích, které zasáhly nejen hospodářskou část, ale i hlavní části řádových příslušníků kláštera. Rušení se dotklo i rozsáhlé klášterní zahrady. Po první světové válce získaly zachovalé prostory Milosrdné sestry (\"Barmherzige Schwestern).\"\n\nKostel byl rekonstruován nejprve v letech 1883–1884 a později 1955–1958. V letech 1985–1986 došlo k rekonstrukci věže, která byla provedena mnichovským architektem Richardem Zehentmeierem. V roce 1989 augsburský biskup Josef Stimpfle povýšil tento farní kostel na „Marienmünster“. K dalším stavební úpravám došlo v roce 2010.\n\nJednolodní prostor o délce 70,30 metrů a šířce 21,70 metrů, apsida je v šíři hlavní lodi. Celkové elegantní fasádě dominuje štíhlá vysoká věž Johanna Michaela Fischera. Kostel patří k nejlepším církevním barokním stavbám 17. století v Bavorsku.\n\nDíky relativně krátké době výstavby je vybavení interiéru sladěno v jednotném harmonickém stylu, nic nemuselo být v pozdějších dobách doplňováno. Nástropní malby Johanna Georga Bergmüllera v hlavním prostoru představují scény historie kláštera kanovníků. Jsou zde též vyobrazeny domnělé autoportréty malířů. Postranní oltáře pocházejí od různých umělců. Hlavní oltář, který vyplňuje celou apsidu, je práce mnichovského dvorního sochaře Joachima Dietricha († 4. června 1753), návrh by mohl pocházet od François de Cuvilliés. Oltářní obraz představuje Nanebevzetí Panny Marie (B. A. Albrecht, 1738). Varhany byly vyrobeny v roce 1739 varhaníkem Casparem Königem z Ingolstadtu a v roce 1959 byly zrestaurovány.\n"}
{"id": "1488305", "url": "https://cs.wikipedia.org/wiki?curid=1488305", "title": "American Tour 1969 (The Rolling Stones)", "text": "American Tour 1969 (The Rolling Stones)\n\nAmerican Tour 1969 bylo koncertní turné britské rockové skupiny The Rolling Stones. Turné začalo koncertem ve Fort Collins v Coloradu a bylo zakončeno koncertem na festivalu v Altamontu v Kalifornii.\nNa turné vznikalo koncertní album \"Get Yer Ya-Ya's Out!\"' a také dokumentární film \"Gimme Shelter,\" který dokumentuje skupinu při nahrávání nových skladeb, skupinu na turné a také tragický koncert v Altamontu.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n\nDoprovodní členové\n\n"}
{"id": "1488311", "url": "https://cs.wikipedia.org/wiki?curid=1488311", "title": "Ali a Nino", "text": "Ali a Nino\n\nAli a Nino (česky též Ali a Nina, německy \"Ali und Nino\") je román, jehož dějištěm je Zakavkazsko v době první světové války. Byl vydán pod pseudonymem \"Kurban Said\", o autorství a inspiraci se vedou spory. Podle různých zdrojů může být román z větší či menší části dílem spisovatele židovského původu \"Lva Nussimbauma\", rakouské baronky \"Elfriede Ehrenfelsové\", ázerbájdžánského spisovatele \"Yusifa Vazira Chamanzaminliho\" či gruzínského spisovatele \"Grigola Robakidze\". Román byl mnohokrát přeložen, byl též inspirací pro britský film a pro sousoší v Batumi.\n\nRomán se odehrává v Ázerbájdžánu, Gruzii, Náhorním Karabachu, Persii a Dagestánu mezi lety 1914 a 1920. Hrdiny jsou muslimský ázerbájdžánský šlechtic Alíchán Šírvanšír a gruzínská křesťanská princezna Nino Kapiani, kteří se v tolerantním prostředí tehdejšího Baku milují a připravují svatbu. Do osudů zasahují jejich rozdílné tradice a povahy i velké dějiny. Kultivovaný jazyk a nevšední prostředí na pomezí Evropy a Asie posunují román nad úroveň běžného romantického příběhu.\n\nRomán byl přeložen do více než třiceti jazyků včetně dvojího překladu do češtiny.\n\n\n\nNa autorství románu nemají literární vědci shodný názor. Autory či inspirátory děl vydaných pod pseudonymem \"Kurban Said\" mohou být:\n\n\"Lev Abramovič Nussimbaum\"' (pseudonym \"Essad Bey\", 20. října 1905 Kyjev, Ruské impérium – 27. srpna 1942 Positano, Itálie) byl německy píšící spisovatel rusko–židovského původu. \n\nNarodil se v bohaté rodině, otec byl gruzínský Žid, matka ruská Židovka. Do čtrnácti let žil v Baku; v roce 1920, kdy bylo Baku obsazeno Rudou armádou a byla vyhlášena Ázerbájdžánská socialistická republika, utekl do Gruzie. Když i ta byla obsazena, odešel do Německa, kde žil v letech 1921–1933. \n\nOd roku 1926, kdy konvertoval k islámu, přijal jméno \"Essad Bey\", pod kterým začal intenzivně publikovat. V třicátých letech 20. století se stal populárním autorem. V té době též začal studovat na Humboldtově univerzitě v Berlíně turecké, arabské a islámské dějiny. \n\nByl přítelem manželů Rolfa a Elfriedy Ehrenfelsových. Když od roku 1936 nesměla být Nussinbaumova díla v Německu publikována, zveřejnila Elfrieda Ehrenfelsová pod pseudonymem \"Kurban Said\" romány \"Ali a Nino\" a \"Děvče ze Zlatého rohu\", které jsou mu připisovány.\n\nPo převzetí moci v Německu nacismem se uchýlil do Itálie, kde v roce 1942 zemřel.\n\nAutorství románu \"Ali a Nino\" je tradičně připisováno Nussimbaumovi. Kritici poukazují zejména na to, že v době pobytu v Zakavkazsku byl příliš mlád (opustil Baku ve čtrnácti letech). Dalším argumentem je, že během osmi let (1929–1936) vydal pod pseudonymem \"Essad Bey\" 16 dalších knih. To vede k názoru, že jeho práce nebyly původní. Nussimbaumovu věrohodnost též snižovalo to, že často měnil své biografické údaje.\n\nElfriede (Frida) Leopoldine Ehrenfelsová (německy Ehrenfels), rozená von Bodmershof (28. března 1894 Terst, Rakousko–Uhersko – 26. srpna 1982) se narodila v rodině rakousko-uherského finančního prokurátora na císařském dvoře, který byl v roce jejího narození povýšen do šlechtického stavu. V roce 1926 se provdala za antropologa Rolfa von Ehrenfels. Ten přijal v roce 1927, po konverzi k islámu, jméno \"Omar\". Lev Nussimbaum byl přítelem manželů Ehrenfelsových. V roce 1938 musel Omar Rolf Ehrenfelds z Rakouska emigrovat, manželka Elfriede ho však nenásledovala a o dva roky později (1940) bylo manželství rozvedeno. \n\nPod pseudonymem \"Kurban Said\" zveřejnila jak román \"Ali a Nino\" (německy \"Ali und Nino\") tak i román \"Děvče ze Zlatého rohu\" (německy \"Das Mädchen vom guldenem Horn\"). Její autorství románu \"Ali a Nino\" je naznačeno v závěrečném shrnutí českého vydání z roku 1939:\n\nBadatelé se spíše přiklánějí k názoru, že Elfriede Ehrenfelsová si sice zaregistrovala pseudonym \"Kurban Said\", ale nebyla autorkou děl pod tímto jménem zveřejněných; měla však pobírat tantiémy za vydané romány a přeposílat je v letech 1938 a 1939 Lvu Nussimbaumovi, který se skrýval v italském exilu. Její vlastní podíl na díle se považuje za neprokázaný.\n\nYusif Vazir, pseudonym Chamanzaminli, ázerbájdžánsky Yusif Vəzir Çəmənzəminli (12. září 1888 Šuša, Ruské impérium, dnes Náhorní Karabach, Ázerbájdžán – 3. ledna 1943 gulag Suchobezvodnoje u Nižního Novgorodu, SSSR) byl ázerbájdžánský spisovatel, diplomat a intelektuál. \n\nNarodil se v Náhorním Karabachu, ve městě Šuša, kde studoval na reálné škole. Během občanské války 1905–1906 rodina opustila město a uchýlila se do Ašchabadu. Chamanzaminli získal v letech 1906–1909 stipendium v Baku, kde studia dokončil. Po pobytu v Sankt Petěrburgu, kde se neúspěšně pokusil studovat techniku, vystudoval v letech 1910–1915 práva v Kyjevě.\n\nV roce 1919 odjel do Konstantinopole s pověřením otevřít v Turecku ázerbájdžánské vyslanectví. Po roce 1921 emigroval do Paříže, kde se mu však nedařilo mezi mnoha uprchlíky z bývalého carského Ruska se prosadit. Po smrti svého bratra, za kterým se původně do Paříže vydal, již neviděl důvod ve Francii zůstávat. Poté, co obdržel příslušné povolení, vrátil se na jaře 1921 do Baku. Zde se živil jako učitel jazyků a překladatel do ázerbájdžánštiny, napsal několik románů v mateřštině. Zúčastnil se prací na prvním rusko–ázerbájdžánském slovníku. V Baku se oženil a měl tři děti.\n\nOd roku 1937 byl kritizován jako kontrarevolucionář, v roce 1940 byl zatčen. Na svobodu se již nedostal a zahynul v gulagu v roce 1943.\n\nArménské zdroje označují Yusifa Vazira za původního autora románu \"Ali a Nino\". Dokladují toto tvrzení obsahem jeho deníků, autobiografickými a dalšími pracemi. Uvádějí též argumenty, proč by Lev Nussimbaum za autora být považován neměl. \n\nGrigol Robakidze (gruzínsky გრიგოლ რობაქიძე) (28. října 1880, Sviri západní Gruzie – 19. listopadu, 1962, Ženeva) byl gruzínský spisovatel a publicista, známý svými protisovětskými aktivitami v emigraci.\n\nPo maturitě na gymnáziu v Kutaisi studoval na univerzitách v Tartu a Lipsku. He was born on October 28, 1880, in the village of Sviri, Imereti (west Georgia). Do Gruzie se vrátil roku 1908 a stal se významným gruzínským symbolistickým básníkem. V zemi zůstal i poté, co byla v roce 1921 vyhlášena Gruzínská sovětská socialistická republika. V roce 1930 emigroval do Německa. \n\nBěhem druhé světové války se angažoval za samostatnost Gruzie. Po válce byly jeho dvě knihy o Benitu Mussolinim a Adolfu Hitlerovi považovány za doklad jeho příklonu k nacismu. Zemřel v emigraci ve Švýcarsku.\n\nProfesorka gruzínštiny a gruzínské literatury Tamar Injia porovnala ve své knize \"Ali and Nino – Literary Robery!\" text románu \"Ali a Nino\" (vydáno 1937) s dílem Grigora Robakidzeho \"Das Schlangenhemd\" (\"Hadí kůže\"), který v Německu vyšel v roce 1928. Nalezla řadu podobností v obsahu, příbězích, mýtech a legendách, stejně jako ve struktuře děje. Označila \"Ali a Nino\" z velké části za plagiát, vděčící za svůj vznik dílu Robakidzeho.\n\n\n"}
{"id": "1488331", "url": "https://cs.wikipedia.org/wiki?curid=1488331", "title": "Serge Sauneron", "text": "Serge Sauneron\n\nSerge Sauneron (3. ledna 1927, Paříž − 3. června 1976, Káhira) byl francouzský egyptolog. V letech 1969 až 1976 působil jako ředitel Institutu français d’archéologie orientale. Publikoval dvě knihy o kněžích starověkého Egypta. Zemřel při dopravní nehodě.\n"}
{"id": "1488338", "url": "https://cs.wikipedia.org/wiki?curid=1488338", "title": "Miroslav Martan", "text": "Miroslav Martan\n\nMiroslav Martan (10. listopadu 1919 Borovany – 31. prosince 2003) byl český ekonom, spisovatel a překladatel vědecko-fantastické literatury především z angličtiny, výjimečně z francouzštiny.\n\nPo skončení střední školy začal studovat na Vysoké škole obchodní v Praze. Po nacistickém uzavření českých vysokých škol byl zatčen a strávil tři roky v koncentračním táboře. Po skončení druhé světové války pokračoval ve vysokoškolském studiu, které ukončil roku 1947. Pak do roku 1980, kdy odešel do důchodu, pracoval jako ekonom v několika podnicích a institucích. Od roku 1945 byl členem Československé strany sociálně demokratické a od roku 1948 (po násilném sloučení ČSSD s KSČ) až do roku 1989 členem komunistické strany.\n\nO science fiction se zajímal už jako středoškolák. Stal se aktivním členem fandomu, kam jej počátkem osmdesátých let přivedl Stanislav Švachouček. Podílel se na znovuobnovení Klubu Julese Vernea roku 1984 a až do své smrti byl jeho předsedou. Překládal sci-fi převážně z angličtiny a kromě knižních vydání byly jeho překlady povídek otiskovány také v různých časopisech (například \"Zápisník\", \"100+1\" nebo \"Ikarie\"). Do němčiny přeložil několik povídek Václava Vlka.\n\n\n\n"}
{"id": "1488344", "url": "https://cs.wikipedia.org/wiki?curid=1488344", "title": "Kursk (rozcestník)", "text": "Kursk (rozcestník)\n\nKursk může být:\n\n"}
{"id": "1488347", "url": "https://cs.wikipedia.org/wiki?curid=1488347", "title": "Štefan Straka", "text": "Štefan Straka\n\nŠtefan Straka (17. července 1898 Trenčianska Teplá – 25. ledna 1932 Bratislava) byl slovenský malíř věnující se zejména etnografickým tématům oblasti okolo Trenčianské Teplé.\n\nBěhem první světové války bojoval na italské frontě, po válce studoval na akademii v Budapešti (1919), poté v letech 1920 až 1923 v Praze, nejprve na Vysoké škole uměleckoprůmyslové a poté na akademii u Vratislava Nechleby. V roce 1928 delší dobu studijně pobýval v Paříži. Po studiích tvořil ve své rodné obci. Zemřel sražen autem.\n\nVe studijních počátcích se zabýval krajinomalbou, po navrátu do Trenčianské Teplé tvořil již výhradně portréty (\"Dievča od Trenčína\", \"Pozdravenie\"), skupinové kompozice a lidové žánrové výjevy (\"Štúdia k obecnej rade\").\n\n"}
{"id": "1488350", "url": "https://cs.wikipedia.org/wiki?curid=1488350", "title": "Biggles jde do války", "text": "Biggles jde do války\n\nBiggles jde do války (v originále: \"Biggles Flies East\") je dobrodružná kniha angl. autora W. E. Johnse z roku 1935. V Česku šla do tisku v roce 1939, kdy byla přeložena z anglického originálu Antonínem Kyzlinkem. Obálku navrhl Josef Bohuslav. Tisk však z důvodu okupace byl dokončen až v roce 1946 v knihtiskárně Antonína Nováka v Kutné Hoře. Vydalo ji nakladatelství Toužimský & Moravec v Praze.\n\nDějově se odehrává během první světové války. Poprvé se zde objevuje jedna z hlavních záporných postav cyklu — německý důstojník Erich von Stalhein.\n\nOdehrává se v první pol. 20. století. Kapitán James Bigglesworth, známý svými přáteli pod přezdívkou Biggles byl povolán anglickým velením na přísně tajnou vyzvědačskou misi na Střední východ do Jeruzaléma. Angličané zde ztrácejí kontrolu nad nepřítelem z důvodu výskytu špičkových německých vyzvědačů, z nichž nejlepší byl chlapík pod jménem El Šerif. Nejlepší anglický vyzvědač major Sterne se ho už několik let pokoušel dopadnout však bezúspěšně. Biggles byl tedy pověřen velmi riskantním úkolem a to tím, že se měl vetřít mezi německé vyzvědače a vzít na sebe německou uniformu a cizí jméno německého pilota Leopold Brunow. Biggles se vším souhlasil, ale pod podmínkou, že pro tuto akci si vybere své lidi. Tím byli jeho nejlepší přítel a bratranec Algernon Montgomery Lacey známý pod přezdívkou Algy a major Raymond, jeho nadřízený od 266.letky ve Francii. Biggles se s Algym a Raymondem dohodl na podmínkách, aby jejich akce vyšla. Jejich letecká základna byla v Kantaře, kde byli Britové, Biggles však díky svému úkolu musel odletět do nepřátelské Zabaly, kde bylo letiště německých vyzvědačů. Zvolili si spojující místo, jejímž byla oáza Abba Sud, v nichž se měli po čase scházet, a Biggles tam měl podávat Raymondovi informace o průběhu akce. Biggles dostal od Raymonda prsten německého vyzvědače (každý německý vyzvědač měl totiž svůj prsten) a požádal Algyho o písemnou komunikaci za pomocí textových vzkazů, které mu měl Algy shazovat z letadla dolů v Zabale a měl u toho několikrát přiškrtit škrticí klapku jako zvláštní poznávací znamení. Když Biggles přistál v Zabale, hned se seznámil s hrabětem Faubourgem, který ho hned přijal a seznámil ho se setníkem Erichem von Stalheinem. Stalhein, jenž chodil o berlích, už od Bigglesova příletu k němu choval výrazné podezření. Nejprve Bigglese zaúkolovali, aby našel pěchotu australských vojáků v Palestině. Biggles však zamířil k Abba Sud, kde o tom řekl Raymondovi. Ten mu poradil, aby podal zprávu, že vojska jsou Sidi Ariše a pověřil Bigglese úkolem, aby vyhodil do povětří hráz poblíž Zabaly a tím znepříjemnil Němcům zásobování vody. Biggles si ale na obloze všiml nepřátelského letadla značky Pfalz a poznal, že v něm sedí Stalheinův podřízený Leffens, který Bigglese měl na jeho rozkaz sledovat. Biggles se svým letounem Soptwith Pup, které dostal v Zabale, dokázal Leffense sestřelit a přistál u jeho vraku v domnění, že snad přežil. Leffens ale nepřežil a tak mu Biggles vzal jeho prsten v myšlence, že se bude hodit. Po návratu do Zabaly podal zprávu o australské jízdě, načež byl hrabě Faubourg v šoku, neboť tento úkol byl falešný a měl jen prověřit Bigglesovu ochotu k práci vyzvědače. Hrabě tak podal rozkaz pro německé piloty, kteří oblast v noci vybombardovali avšak bez zabití jediného vojáka, neboť vojáci se těsně před setměním přesunuli jinam, o čemž Raymond moc dobře věděl, a proto to Bigglsovi poradil. Biggles se té noci vydal zničit hráz za pomoci bomby, jenž mu dal Raymond. Té noci Biggles uviděl na dráze postavu Araba, který skočil do letadla schovaného dále na dráze a odlétl. Biggles rychle odnesl bombu k hrázi a odpálil ji. V tom zmatku při útěku od hráze ale ztratil prsten (čehož si bohužel hned ráno všimnul podezřívavý Stalhein, ale Biggles vytáhnul Leffensův prsten a dobrou výmluvnou historkou se z toho vykroutil, díky čemuž si u Faubourga začal budovat větší důvěru). Nad Zabalou se ještě tu noc objevil Algy, který dal Bigglesovi signál, shodil mu písemný vzkaz do jednoho sadu a měl co dělat, aby se vyhnul protiletadlové palbě. Biggles se podle vzkazu měl co nejdříve dostavit do oázy, kam také hned vzlétl, jenž cestou potkal jiné německé letadlo, které se kvůli podivnému směru letu rozhodl sledovat. Při pronásledování ale vletěl do písečné bouře a musel nouzově přistát. Ocitl se v místě neznámé oázy a při jejím prozkoumávání zpozoroval Stalheina s bandou Arabů. Poté co odešli do malé chýše se studnou, kterou tam postavili Biggles dlouho čekal, ale nakonec kvůli žízni seběhl dolů ke studni, aby se napil. Potom zažil šok, když si všiml, že domek je prázdný. Rychle se proto vrátil k letadlu, ale tam na něj čekala skupina jiných Arabů, která ho zajala. Po několika hodinách vláčení po poušti byla skupina těchto Arabů přepadena jinými Araby a Bigglese si odvedla až k Britské základně, kde ho chvíli vyslýchali a poté ho odvedli na jakési údolí, kde mu poručili, aby čekal. Po jejich odjezdu v tomto místě přistál k Bigglesovu velkému překvapení Mayer a ten s ním vzlétl směrem k Zabale. Cestou je ale sestřelil Algy, který byl na výzvědném letu a vůbec nevěděl, že v německém letadle sedí Biggles. Po tvdrém přistání kvůli poškození se Biggles ze všech sil snažil zachránit vážně zraněného Mayera. Dostal se s ním až na místo, kde zanechal své letadlo po přistání v bouři. Všiml si ale velké skupiny Arabských vojáků, kteří mířili směrem k britským zákopům, a pochopil, že se jedná o překvapivý útok. Naložil Mayera do letadla a napsal vzkaz na kus papírku ze svého zápisníku, který poté rychle shodil nad britským letištěm a poté se zraněným Mayerem, který byl po celou tu dobu letu v bezvědomí, odlétl směrem do Zabaly. Oslavován jako hrdina, Biggles dostal od Stalheina úkol spálit zbytek Mayerova letadla, což Biggles udělal, ale mezitím instinktivně prohlédl vrak a našel v něm britskou leteckou čepici. Poté rychle odlétl směrem k Abba Sud, kde se setkal s Algym, který se svým novým letadlem mu podal zprávu, že Britům dělá problémy kapitán Hess, (se kterým se mimochodem Biggles setkal už v Zabale) a také hlavně, že vytvořili falešné letiště jihovýchodně od Kantary. Biggles si ale nejprve skočil do Algyho stroje (byl to Soptwith Camel) a podařilo se mu sestřelit Hesse (Pfalz D.III), načež měl velkou radost, neboť ho pro jeho velkou namyšlenost nenáviděl. Když se zase vrátil se svým letadlem do Zabaly, kde mu po podání zprávy o britském letišti, byl předán rozkaz, aby ho s ostatními piloty zničil. U letiště byli napadeni britskými piloty a Biggles v zoufalství vystřelil z bombardovacího letounu signální náboj, který díky tajnému znamení (o kterém Biggles nevěděl) zachránil celý roj. Po návratu do Zabaly Biggles v noci tajně prohledal Stalheinovu skrýš, zda v ní nenajde nějaké stopy, avšak bezúspěšně. Následující den dostal zprávu o tom, že Britové dopadli El Šerifa a měl se tedy pokusit o jeho záchranu. S britským letounem tedy odletěl do Kantary. Až tam se Biggles přesvědčil jak to všechno je a Raymonda přesvědčil, že mají nepravého El Šerifa. Cestou zpátky do Zabaly byl ale napaden smečkou německých letadel, ale podařilo se mu vyváznout. Na letišti v Zabale se zničehonic objevil skutečný Brunow. Biggles ho ale včas omráčil, jenže mezitím zjistil, že na letiště dopravili jednoho britského zajatce. Byl to Algy, kterému selhal motor na německými zákopy. Bigglesovi se ale podařilo ho vysvobodit a s jeho pomocí potom Algy i s pravým Brunowem odlétl do Kantary. Biggles věděl o tajných nočních letech jednoho Araba a tak když uzřel v noci na dráze stojící letadlo i s pilotem, mazanou báchorkou ho vystřídal a poté s nic netušícím Arabem odletěl za britské zákopy. Na letišti v Kantaře ho chtěl rychle zatknout, avšak on už v letadle nebyl, což Bigglese úplně rozhodilo. Ne ale na dlouho, protože když potom si za pomoci Raymonda zavolal na „pomoc“ k dopadéní El Šerifa Majora Sterna. Poté krátce po Sternově příchodu všechny včetně generála přesvědčil, že Sterne, podivný Arab a El Šerif je jedna a tatáž osoba jménem Stalhein, dal se Erich rychle na útěk. Vběhl do letadla a vzlétl s ním, byl však krátce po startu sestřelen britským dělostřelectvem a havaroval. Biggles byl po této dobře odvedené práci s Algym a Raymondem, zpět převelen do Francie.\n\n\n"}
{"id": "1488351", "url": "https://cs.wikipedia.org/wiki?curid=1488351", "title": "Kursk (film)", "text": "Kursk (film)\n\nKursk je filmové drama dánského režiséra Thomase Vinterberga a amerického scenáristy Roberta Rodata z roku 2018 o nešťastném potopení ruské atomové ponorky K-141 Kursk. Film je sice technicky zdařilý, nicméně je mu vytýkána dramaturgická nevyváženost, kdy se v něm pere režisérův subtilní přístup s dramaturgickou konvenčností scénáře. Ten pak vyzrazuje, kam se bude děj filmu ubírat, přesto jde o napínavý snímek, který vytváří důstojný pomník obětem katastrofy. Produkce filmu byla nákladná a ve filmu hrají hvězdy evropského filmu.\n\n"}
{"id": "1488367", "url": "https://cs.wikipedia.org/wiki?curid=1488367", "title": "Ambrózfalva", "text": "Ambrózfalva\n\nAmbrózfalva () je vesnice v Maďarsku v župě Csongrád, spadající pod okres Makó. Nachází se asi 4 km jižně od Tótkomlósu. V roce 2015 zde žilo 484 obyvatel. Dle údajů z roku 2011 tvoří 92,9 % obyvatelstva Maďaři, 9,5 % Slováci, 0,2 % Slovinci a 0,2 % Rumuni.\n\nSousedními vesnicemi jsou Csanádalberti, Nagyér a Pitvaros.\n"}
{"id": "1488380", "url": "https://cs.wikipedia.org/wiki?curid=1488380", "title": "Shealah Craigheadová", "text": "Shealah Craigheadová\n\nShealah Craigheadová (nepřechýleně Craighead * 4. května 1976, Connecticut) je americká vládní fotografka, která od roku 2017 pracuje jako hlavní oficiální fotografka Bílého domu prezidenta Donalda Trumpa. Předtím Craigheadová sloužila jako dvorní fotografka bývalé první dámy Laury Bushové v administrativě George W. Bushe.\n\nCraigheadová se narodila 4. května 1976 v Connecticutu, kde její rodiče vlastnili fotografickou laboratoř. Když vyrůstala, „vždy toužila dělat něco, k čemu by patřilo cestování po světě a život v hotelech. A fotografování.” Chtěla pracovat ve Washingtonu, kam se skutečně nakonec přestěhovala.\n\nStudovala vysokou školu, fotografovala na volné noze pro \"Boston Globe\", \"Associated Press\" nebo \"Getty Images\". V roce 2005 pracovala pod vedením Davida Bohrera, který byl oficiálním fotografem viceprezidenta Dicka Cheneyho. Fotografovala svatby, sportovní snímky, události, novinky, portréty a zpravodajské snímky. Při fotografování občas používá stoličku, protože měří 157 cm. \n\nKdyž se jiná fotografka rozhodla nevrátit se z mateřské dovolené do Bílého domu, Craigheadová požádala o práci a stala se oficiální fotografkou první dámy Laury Bushové v administrativě George W. Bushe. \n\nV roce 2008 byla také svatební fotografkou Jenny Bushové Hagerové, dcery George W. Bushe.\n\nV roce 2008 byla fotografkou kampaně Sary Palinové, potom pracovala pro senátorku Texasu Kay Bailey Hutchisonovou a později pro senátora Floridy Marca Rubia během jeho kariéry v Senátu a prezidentské kampaně. \n\nV roce 2017 byla Craigheadová jmenována oficiální fotografkou Bílého domu během působení Donalda Trumpa. Trumpova administrativa zaměstnává celkem čtyři fotografy s různými specializacemi, včetně módy, armády a administrativy.\n\nStovky jejích snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "1488383", "url": "https://cs.wikipedia.org/wiki?curid=1488383", "title": "Tamta", "text": "Tamta\n\nTamta Goduadze (gruzínsky: თამთა გოდუაძე, řecky: Τάμτα Γκοντουάτζε \"Támta Nkontouátze\"; * 10. ledna 1981 Tbilisi, Gruzínská SSR), známá jako Tamta, je gruzínsko-řecká zpěvačka. Svou popularitu v Řecku a na Kypru získala v roce 2004 poté, co se zúčastnila soutěže \"Super Idol\", ve které se umístila na druhém místě. Později vydala řadu singlů a alb, které se umístily v řeckých a kyperských hitparádách. V roce 2014 byla porotcem v soutěži \"X Factor\" v Gruzii, v roce 2016 i v Řecku. \n\nV roce 2019 reprezentovala Kypr v soutěži Eurovision Song Contest s písní Replay. Se ziskem 109 bodů ve velkém finále skončila na 13. místě. Podle počtu bodů jde o 3. nejlepší výsledek pro Kypr v soutěži. \n\nTamta Goduadze se narodila a vyrostla v Tbilisi v Gruzii, zpívat začala v pěti letech. Ve čtrnácti letech si vzala svého šestnáctiletého přítele a později porodila dceru Annie. Během vychovávání dcery dokončila střední školu, poté nastoupila na Tbiliskou státní univerzitu. Po šesti letech manželství se však s manželem rozvedla a imigrovala do Řecka, kam předtím imigrovala také její matka a její bratr. Tamta se usídlila v Athénách, v té době však neměla povolení k pobytu v Řecku. Pracovala jako uklízečka, stejně jako její matka. \n\nV roce 2003 jí jedna z athénských rodin, pro kterou Tamta pracovala jako uklízečka, doporučila, aby se zúčastnila pěvecké soutěže \"Super Idol\", čímž by také mohla získat povolení k pobytu v Řecku. Rozhodla se pro účast a následně postoupila až do finále. V soutěži skončila na druhém místě. Po úspěchu v soutěži podepsala smlouvu s řeckou nahrávací společnosti Minos EMI, aby mohla začít profesionální hudební kariéru. V roce 2004 vydala svůj první singl \"Eisai To Allo Mou Miso\", společně se zpěvákem Stavrosem Konstantinou, vítězem soutěže \"Super Idol\". \n\nNa začátku roku 2006 ve spolupráci se společností Minos EMI vydala Tamta album \"Tamta\". V tomto roce také začala veřejně vystupovat s Thanosem Petrelisem, Katerinou Stanisiovou a Apostoliou Zoi v Apollonasu. Obdržela také ocenění \"Nejlepší nový umělec\" od Mad Video Music Awards.\n\nV lednu 2007 oznámila Helénská rozhlasová a televizní stanice (ERT), že se Tamta zúčastní řeckého národního finále pro Eurovision Song Contest 2007 s písní \"With Love\". Ačkoliv se v soutěži umístila píseň na třetím místě, umístila se na druhém místě v řecké hitparádě a v hitparádách se držela celkem 21 týdnů. Tamta později v roce 2007, konkrétně 16. května, vydala druhé album, nazvané \"Agapise me\". Ještě v roce 2007 Tamta nahrála soundtrack pro řecký televizní seriál \"Latremenoi Mou Geitones\", soundtrack pro reklamní kampaň společnosti LACTA. Stala se také ambasadorkou společností SKECHERS & AVON Cosmetics. \n\nV červnu 2008 Tamta v rozhovoru uvedla, že by ráda reprezentovala Kypr na Eurovision Song Contest 2009. V médiích se též mluvilo o tom, že Kyperská vysílající korporace (CyBC) byla s Tamtou v kontaktu. Později média informovala i o tom, že ERT chtěla Tamtu vyslat na Eurovision Song Contest 2009 po úspěchu Kalomiry a se snahou získat si popularitu v bývalém východním bloku, kde Kalomira skončila na třetím místě. Tyto informace však byly později vyvráceny – Řecko v roce 2009 reprezentoval Sakis Rouvas po výběru právě ze strany ERT. \n\nNa začátku roku 2009 vydala Tamta singl \"Koita me\" jako první singl svého příštího alba. \n\nV březnu 2010 vydala Tamta třetí album - \"Tharros I Alitheia\". Společně se Sakisem Rouvasem vydala také stejnojmenný singl. Ve stejném roce také vydala další dva singly, konkrétně singl \"Egoista\", společně s Isaiasem Matiabou, a singl \"Fotia\". Hrála také v jedné sérii řecké verze muzikálu RENT. \n\nV roce 2011 vydala dva singly: \"Zise To Apisteuto\" a \"Tonight\" s Claydee & Playmen jako hostujícími interprety. V tomto roce také několikrát živě vystoupila v Soluni se Sakisem Rouvasem a Eleni Foureirou. O rok později vydala opět dva singly s názvy \"S' Agapao\" a \"Pare Me\". V letech 2013 a 2014 živě vystoupila v Teatro Music Hall Athény s dalšími řeckými interprety.\n\nV roce 2014 vydala znovu dva singly. Jeden z nich se nazývá \"Gennithika Gia Sena\", jako hostující interpret se na něm podílela též zpěvačka Xenia Ghali. Druhý singl se nazýval \"Den Eimai Oti Nomizeis\". V letech 2014 a 2015 byla porotcem gruzínské verze soutěže X Factor. V roce 2015 poté vydala singl \"Unloved\", který byl taktéž zvažován jako možná píseň pro reprezentaci Řecka na Eurovision Song Contest 2015. V roce 2016 vydala singl \"To Kati Parapano\". V letech 2016 až 2017 byla opět porotkyní X Factoru, tentokrát však řecké verze. \n\nV roce 2017 vydala singly \"Protimo\", \"Ilious Kai Thalasses\" a \"More Than A Summer Love\" (anglická verze Ilious Kai Thalasses). V letech 2017 až 2018 Tamta hrála roli Shally Bowles v řecké verzi muzikálu \"Cabaret\". Na začátku roku 2018 opět několikrát vystoupila a během roku vydala singl \"Arxes Kalokairiou\" a jeho anglickou verzi \"Tag You In My Sky\". V červenci 2018 vystoupila též s českým zpěvákem Mikolasem Josefem. \n\nV prosinci 2018 bylo uveřejněno, že Tamta bude reprezentovat Kypr na Eurovision Song Contest 2019 s písní \"Replay\". Tamta již rok předtím dostala nabídku reprezentovat Kypr s písní \"Fuego\", tuto nabídku ale odmítla. Kypr následně s písní \"Fuego\" reprezentovala Eleni Foureira, která skončila na druhém místě, což je zatím nejlepší výsledek pro Kypr v této soutěži. Obě písně, jak Replay, tak Fuego, byly napsány řecko-švédským skladatelem Alexem P. Videoklip písně Replay byl vydán 5. března 2019.\n\n"}
{"id": "1488385", "url": "https://cs.wikipedia.org/wiki?curid=1488385", "title": "Silvestr Prát", "text": "Silvestr Prát\n\nSilvestr Prát (1. prosince 1895, Hrotovice – 1. srpna 1990, Pardubice) byl československý botanik a redaktor. \n\nNarodil se 1. prosince 1895 v Hrotovicích, v roce 1914 nastoupil na Univerzitu Karlovu v Praze, kde absolvoval v roce 1919. V letech 1924 a 1925 studoval postgraduální studium na Harvardově univerzitě. Roku 1923 se habilitoval z fyziologie rostlin, roku 1929 byl jmenován mimořádným profesorem fyziologie a v roce 1934 byl jmenován mimořádným profesorem kryptogamologie. Již v roce 1930 se stal členem Královské české společnosti nauk. Po roce 1945 byl členem Národní rady badatelské a posléze byl jmenován řádným profesorem a to se zpětnou platností od roku 1938. Stal se také ředitelem ústavu pro anatomii a fyziologii rostlin (pozdější katedra fyziologie rostlin). Roku 1955 se stal členem Československé akademie věd. Byl vlastníkem knihovny, která měla mít cca 10 tisíc výtisků knih, po jeho smrti byla zničena odvozem na smetiště.\n\nJeho manželkou byla Emanuela Nohejlová-Prátová, historička a numismatička. \n\nHlavní vědecké práce jsou věnovány algologii, rostlinné biochemii a fyziologii. V roce 1923 dokázal, že neexistuje přímé spojení mezi množstvím vody odpařeným rostlinou a množstvím solí absorbovaných kořeny z půdních roztoků. Vyvinul účinné metody pěstování modrozelených řas. Vytvořil nejbohatší sbírku kultur autotrofních organismů na světě. \n\nByl jedním ze zakladatelů vědeckého časopisu \"Biologie Plantarum\", redigoval také Rostlinopis, který vycházel v nakladatelství Aventinum. Byl také spoluautorem filmu Ze života rostliné buňky (spolu s Vladimírem Úlehlou). Napsal také knížky Příběhy Kaštanu a Rostlina pod drobnohledem. \n\n\n\n"}
{"id": "1488388", "url": "https://cs.wikipedia.org/wiki?curid=1488388", "title": "Jakelín Díazová", "text": "Jakelín Díazová\n\nJakelín Del Carmen Díazová Faríasová (* 14. května 1978 Carúpano) je bývalá venezuelská zápasnice – judistka.\n\nPřipravovala se v Ciudad Guayana (část Puerto Ordaz) ve státě Bolívar. Ve venezulské ženské reprezentaci se pohybovala od roku 1997 v pololehké váze do 52 kg. V roce 2000 se kvalifikovala na olympijské hry v Sydney, kde vypadla v úvodním kole s Rumunkou Ioana Dineaovou po deseti sekundách na ippon chvatem ura-nage (zadní suplex). Od roku 2001 se ve venezuelské reprezentaci neprosazovala.\n\n\n"}
{"id": "1488391", "url": "https://cs.wikipedia.org/wiki?curid=1488391", "title": "Different World (píseň)", "text": "Different World (píseň)\n\nDifferent World je píseň norského DJ a producenta Alana Walkera, K-391 a Sofie Carson s CORSAKem. Byla vydána 30. listopadu 2018. Je součástí stejnojmenného debutového studiového alba, \"Different World\", které bylo vydáno 14. prosince 2018.\n\nPíseň byla napsána švédským skladatelem Shy Martinem. Mezi ostatní skladatele patří například Fredrik Borch Olse, Gunnar Greve, Magnus Bertelsen, James Daniel Njie Eriksen, Kenneth Nilsen, Marcus Arnbekk a Mengzhou Hu. Píseň byla vydána společně s doprovodnou kampaní s názvem \"„#CreateADifferentWorld”\", ve které Walker řeší význam změny klimatu. Řekl: \"„Chci použít svůj hlas ke zvýšení povědomí. A o tom ta píseň je. Je ještě čas, ve kterém společně můžeme vytvořit jiný svět.”\"\n\nČasopis \"Billboard\" okomentoval píseň jako „líčení smutného stavu naší planety s těžko sledovatelnými obrazy znečištěných oceánů, lesních požárů a komunit pod vodou\", spolu s upozorněním na nedostatek povědomí o změnách klimatu.”\n\nVideo s textem bylo vydáno ve stejný den, jako byla vydaná píseň. 30. listopadu 2018 bylo režírované a ediované Alexanderem Zarate Frezem. Simon Compagnet vytvořil grafiku pro video, zatímco další záběry poskytli Bradley Wickham a Bror Bror.\n\nPo většinu videa byly zobrazeny oceány naplněné odpadky, znečištění ovzduší, požáry, hurikány a jiné druhy katastrofických scénářů spojených se změnou klimatu. Po třetí čtvrtinu videa, píseň dostává více zbožný tón a zobrazuje záběry přírody, s cílem ukázat, co by mohlo být, kdyby lidé spolupracovali v boji proti změně klimatu.\n\nAlternativní hudební video bylo vydáno 13. prosince 2018, vytvořené ve vertikálním formátu pro přehrávání na smartphonu v orientaci na výšku. Bylo také režírované Alexanderem Zarate Frez, s Larrym Reibmanem jako ředitelem fotografie. Marie Hjelmerud produkovala grafiku pohybu, spolu s Fredrikem Winge jako druhým editorem. Video také Zorazuje Sofii Carson, jak uvnitř jedné zprávy zpívá.\n\nVideo bylo orientováno pro použití na sociálních médiích, jako například Facebook, Twitter, Instagram a Snapchat.\n\n"}
{"id": "1488392", "url": "https://cs.wikipedia.org/wiki?curid=1488392", "title": "Different World", "text": "Different World\n\nSlovo Different World má více významů: \n"}
{"id": "1488394", "url": "https://cs.wikipedia.org/wiki?curid=1488394", "title": "Nejvyšší hory Nevady", "text": "Nejvyšší hory Nevady\n\nNejvyšší hory Nevady. Většina území Nevady leží v oblasti Velké pánve a náleží do fyzicko-geografického regionu Oblast pánví a hřbetů. Krajina Nevady je bezlesá, vyprahlá a většinou kamenitá. Charakteristické jsou horské hřbety, které rozdělují Velkou pánev na řadu menších mezihorských pánví. Horské hřbety a mezihorské pánve dosahují značných rozměrů i nadmořských výšek. Hřebeny hor převyšují 3 000 metrů a pánevní dna leží ve výškách 1 500 až 2 000 metrů.\nNejvyšší horou Nevady je Boundary Peak (4 005 m)\nv pohoří White Mountains, který je s prominencí 77 metrů považován za nižší vrchol hory Montgomery Peak, která však již leží na území státu Kalifornie. Sedm hor v Nevadě (s prominencí vyšší než 500 metrů) a dvacet hor (s prominencí vyšší než 100 metrů) má nadmořskou výšku vyšší než 3 500 metrů. Nejvyšší nevadské hory leží převážně v pohořích Snake Range, Schell Creek Range a Spring Mountains.\n\nVe výčtu hor jsou zastoupeny pouze vrcholy s prominencí vyšší než 500 metrů, s výjimkou hory Boundary Peak.\n\nVe výčtu hor jsou zastoupeny pouze vrcholy s prominencí vyšší než 100 metrů, s výjimkou hory Boundary Peak.\n\n"}
{"id": "1488396", "url": "https://cs.wikipedia.org/wiki?curid=1488396", "title": "Anarcs", "text": "Anarcs\n\nAnarcs (vyslovováno [anarč]) je velká vesnice v Maďarsku v župě Szabolcs-Szatmár-Bereg, spadající pod okres Kisvárda. Nachází se asi 1 km jihovýchodně od Kisvárdy. V roce 2015 zde žilo 1 943 obyvatel, jež dle údajů z roku 2001 tvořili 98 % Maďaři a 2 % Romové.\n\nSousedními vesnicemi jsou Gyulaháza, Nyírkarász, Nyírtass a Szabolcsbáka, sousedním městem Kisvárda.\n"}
{"id": "1488398", "url": "https://cs.wikipedia.org/wiki?curid=1488398", "title": "Andocs", "text": "Andocs\n\nAndocs (vyslovováno [andoč]) je velká vesnice v Maďarsku v župě Somogy, spadající pod okres Tab. Nachází se asi 13 km jihozápadně od Tabu a asi 20 km jihovýchodně od jezera Balaton. V roce 2015 zde žilo 1 078 obyvatel, z nichž jsou 77,8 % Maďaři, 1,4 % Němci, 0,8 % Romové a 0,2 % Rumuni.\n\nSousední vesnice jsou Bonnya, Karád, Kapoly, Kisbárapáti, Nágocs, Pusztaszemes, Somogyacsa, Somogydöröcske, Somogymeggyes, Szorosad a Zics, sousední město je Igal.\n\nObec a fara se zmiňuje ve 14. století, během tureckého obsazení obec téměř zanikla a přežil pouze pozdně gotický kostel Nanebevzetí P. Marie, hlavní pamětihodnost obce. Kostel byl v 17. století obnoven a v sousedství vznikl františkánský klášter. Od počátku 18. století byl kostel a gotická socha P. Marie cílem mnoha poutníků a ke gotickému chóru byla přistavěna barokní loď s věží v průčelí. Podle barokního zvyku byla mariánská soška oblékána do mnoha vyšívaných plášťů. které lze vidět v kostelním muzeu.\n"}
{"id": "1488400", "url": "https://cs.wikipedia.org/wiki?curid=1488400", "title": "Šilar", "text": "Šilar\n\nPříjmení Šilar, přechýleně Šilarová, nosí více osobností:\n\n"}
{"id": "1488402", "url": "https://cs.wikipedia.org/wiki?curid=1488402", "title": "Jan Šilar", "text": "Jan Šilar\n\nJan Šilar (* 1939 Úpice) je bývalý český fotbalový útočník.\n\nÚpický rodák a odchovanec odehrál v československé lize jeden zápas za Duklu Praha, aniž by skóroval (12. dubna 1959).\n\nPo návratu ze základní vojenské služby hrál za Jiskru Úpice až do svých 29 let. V sezonách 1959/60 a 1963/64 nastupoval za Jiskru Úpice ve II. lize.\n\n"}
{"id": "1488404", "url": "https://cs.wikipedia.org/wiki?curid=1488404", "title": "Delray Beach Open 2019 – mužská čtyřhra", "text": "Delray Beach Open 2019 – mužská čtyřhra\n\nMužská čtyřhra Delray Beach Open 2019 probíhala ve druhé polovině února 2019. Do deblové soutěže delraybeachského tenisového turnaje hraného na tvrdém povrchu nastoupilo šestnáct dvojic. Obhájcem titulu byl americký pár Jack Sock a Jackson Withrow, jehož členové nestartovali společně. Sock se turnaje nezúčastnil pro zranění. Spoluhráčem Withrowa se stal Australan Nick Kyrgios, s nímž skončil ve čtvrtfinále na raketách Radua Albota a Jošihita Nišioky.\n\nVítězem se stal nejvýše nasazený pár 40letých amerických dvojčat Boba a Mika Bryanových, který ve finále zdolal britské turnajové dvojky a bratry Kena a Nealem Skupské po dvousetovém průběhu 7–6 a 6–4. Oba šampioni si do žebříčku ATP připsali 250 bodů a získali sto sedmnáctou společnou trofej, respekive pátou na Delray Beach Open. Bob Bryan vybojoval sto sedmnáctý deblový titul na okruhu ATP Tour a pro Mika Bryana to bylo sto dvacáté druhé takové turnajové vítězství.\n\nPoprvé od června 1977 se na túře ATP odehrálo finále dvou sourozeneckých dvojic. Bryanovi a Skupští tak navázali na Vidžaje s Ananda Amritražovi, kteří v londýnském Queen's Clubu porazili Johna a Davida Lloydovi ve dvou sadách 6-1, 6-2. \n\n"}
{"id": "1488405", "url": "https://cs.wikipedia.org/wiki?curid=1488405", "title": "Abierto Mexicano Telcel 2019 – mužská dvouhra", "text": "Abierto Mexicano Telcel 2019 – mužská dvouhra\n\nMužská dvouhra Abierto Mexicano Telcel 2019 probíhala na přelomu února a března 2019. Do singlové soutěže acapulského tenisového turnaje hraného na tvrdém povrchu nastoupilo třicet dva hráčů. Obhájcem titulu byl argentinský tenista Juan Martín del Potro, který navzdory přijetí divoké karty před začátkem turnaje odstoupil pro zranění.\n\nVítězem se stal 23letý Australan Nick Kyrgios, jenž ve finále zdolal 21letou německou světovou trojku Alexandra Zvereva po dvousetovém průběhu 6–3 a 6–4. V průběhu turnaje Kyrgios figuroval na 72. příčce žebříčku. Na cestě soutěží vyřadil tři členy elitní světové desítky. Ve druhém kole svedl tříhodinovou bitvu se světovou dvojkou Rafaelem Nadalem, jemuž v tiebreaku rozhodující sady odvrátil tři mečboly. Ze semifinále pak postoupil přes devátého hráče pořadí Johna Isnera. V probíhající sezóně si Australan připsal premiérové turnajové vítězství, které představovalo pátý singlový titul na okruhu ATP Tour.\n"}
{"id": "1488407", "url": "https://cs.wikipedia.org/wiki?curid=1488407", "title": "Brasil Open 2019 – mužská dvouhra", "text": "Brasil Open 2019 – mužská dvouhra\n\nMužská dvouhra Brasil Open 2019 probíhala na přelomu února a března 2019. Do singlové soutěže sãopaulského tenisového turnaje hraného na antuce nastoupilo dvacet osm hráčů. Obhájcem titulu byl italský tenista Fabio Fognini, který do turnaje nezasáhl.\n\nVítězem se stal 28letý třetí nasazený Argentinec Guido Pella, jenž ve finále zdolal 22letého Chilana Christiana Garína po dvousetovém průběhu 7–5 a 6–3. Na okruhu ATP Tour si čtyřicátý osmý muž žebříčku Pella připsal premiérové turnajové vítězství, když od roku 2016 všechny čtyři předchozí finále prohrál. Překvapivý finalista Garín před turnajem ani jednou nepostoupil do čtvrtfinále turnaje ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1488408", "url": "https://cs.wikipedia.org/wiki?curid=1488408", "title": "Brasil Open 2019 – mužská čtyřhra", "text": "Brasil Open 2019 – mužská čtyřhra\n\nMužská čtyřhra Brasil Open 2019 probíhala na přelomu února a března 2019. Do deblové soutěže sãopaulského tenisového turnaje hraného na antuce nastoupilo šestnáct dvojic. Obhájcem titulu byla dvojice Federico Delbonis a Máximo González.\n\nVítězem se stal nenasazený argentinský pár Federico Delbonis a Máximo González, který ve finále za 62 minut zdolal britské turnajové čtyřky Luka Bambridge s Jonnym O'Marou po dvousetovém průběhu 6–4 a 6–3. Oba šampioni si do žebříčku ATP připsali 250 bodů a získali druhou společnou trofej. Po turnaji jejich celková bilance zápasů činila 9–2. Delbonis vybojoval druhý deblový titul na okruhu ATP Tour a pro Gonzáleze to bylo sedmé takové turnajové vítězství.\n\n"}
{"id": "1488409", "url": "https://cs.wikipedia.org/wiki?curid=1488409", "title": "Abierto Mexicano Telcel 2019 – mužská čtyřhra", "text": "Abierto Mexicano Telcel 2019 – mužská čtyřhra\n\nMužská čtyřhra Abierto Mexicano Telcel 2019 probíhala na přelomu února a března 2019. Do deblové soutěže acapulského tenisového turnaje hraného na tvrdém povrchu nastoupilo šestnáct dvojic. Obhájcem titulu byla nejvýše nasazená dvojice Jamie Murray a Bruno Soares, jejíž členové dohráli v úvodním kole na raketách Lindstedta s Tiafoem.\n\nVítězem se stal nenasazený bratrský pár Němců Alexandra a Mischy Zverevových, který ve finále za 90 minut zdolal americko-novozélandskou dvojici Austin Krajicek a Artem Sitak. Po dvousetovém průběhu 2–6 a 7–6 rozhodl až supertiebreak poměrem míčů [10–5]. Oba šampioni v utkání odvrátili osm z jedenácti brejkových hrozeb, do žebříčku ATP si připsali 500 bodů a po Open Sud de France 2017 získali druhou společnou trofej. 21letý Alexander Zverev vybojoval druhý deblový titul na okruhu ATP Tour a pro 31letého Mischu Zvereva to bylo čtvrté takové turnajové vítězství.\n\n"}
{"id": "1488416", "url": "https://cs.wikipedia.org/wiki?curid=1488416", "title": "Abdullah Al Rakib", "text": "Abdullah Al Rakib\n\nAbdullah Al Rakib (* 2. prosince 1980) je bangladéšský šachový velmistr. V roce 2013 se stal vítězem Bangladéšského šachového šampionátu.\n\nV září 2007 se stal čtvrtým bangladéšským šachovým velmistrem. \n\nJeho nejlepšími výsledky jsou: 1. místo v Dháce (2004, 2005) a další.\n\nReprezentoval Bangladéš na sedmi šachových olympiádách.\n"}
{"id": "1488418", "url": "https://cs.wikipedia.org/wiki?curid=1488418", "title": "Johnny Warren", "text": "Johnny Warren\n\nJohnny Warren (17. května 1943, Sydney – 6. listopadu 2004, Sydney) byl australský fotbalový záložník. \n\nByl členem australské reprezentace na Mistrovství světa ve fotbale 1974, nastoupil v utkání proti Německé demokratické republice. Za reprezentaci Austrálie nastoupil v letech 1965-1974 ve 42 utkáních a dal 7 gólů. Na klubové úrovni hrál v Austrálii za Bankstown Berries FC a St. George Budapest.\n\n"}
{"id": "1488423", "url": "https://cs.wikipedia.org/wiki?curid=1488423", "title": "Středoevropský pohár dorostu v orientačním běhu 2019", "text": "Středoevropský pohár dorostu v orientačním běhu 2019\n\n4. Středoevropský pohár dorostu v orientačním běhu () proběhl ve dnech 5. dubna — 7. dubna 2019. Závody o účasti výběrů ze šesti států střední Evropy hostilo Česko s hlavním centrem v obci Háj ve Slezsku.\n\nProgram Středoevropského poháru byl zveřejněn v souladu s Pravidly IOF v Bulletinu číslo dva.\n\n"}
{"id": "1488425", "url": "https://cs.wikipedia.org/wiki?curid=1488425", "title": "Velké dobrodružství Čtyřlístku", "text": "Velké dobrodružství Čtyřlístku\n\nAnimované Velké dobrodružství Čtyřlístku (2019) je český film režiséra Michala Žabky. Vznikl na námět výtvarníka Jaroslava Němečka a prvně byl uveden 4. dubna 2019, jako součást oslav padesátin komiksového Čtyřlístku.\n\nJde o druhý celovečerní film legendárního Čtyřlístku; oproti předchozímu Čtyřlístku ve službách krále, vyrobenému pomocí 3D technologie, (ta se potom převáděla do 2D), tu byly postavy na filmový pás přeneseny tradiční kresbou.\n\n"}
{"id": "1488431", "url": "https://cs.wikipedia.org/wiki?curid=1488431", "title": "Středočeský krajský přebor 1978/79", "text": "Středočeský krajský přebor 1978/79\n\nV soubojích Středočeského krajského přeboru 1978/79, jedné ze skupin 4. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1979. \n\nZdroj: \n\nPoznámky:\n"}
{"id": "1488439", "url": "https://cs.wikipedia.org/wiki?curid=1488439", "title": "Brawl Stars", "text": "Brawl Stars\n\nBrawl Stars je multiplayerová střílečka. Je dostupná zdarma. Žánrově jde o kombinaci strategie a střílečky. Vyvinula ji finská společnost Supercell a pro Android a iOS ji i sama 15.června 2017 vydala.\n\nVe hře se nachází několik hratelných herních módů, které se neustále co 24 hodin mění (v intervalech 6 hodin). Navíc můžete hrát za různé postavy (brawlery). Ty vám padají buď z boxů, nebo je dostanete za trofeje. Trofeje získáváte vyhráváním, nebo ztrácíte prohráváním. Každá postava má svůj útok a speciální schopnost. Útoky mají většinou tři náboje, každý náboj se musí po zaútočení chvíli dobíjet. Speciální schopnost se nabíjí poškozováním nepřátel (až na Darryla). Z boxů vám zároveň padají i Power pointy na postavy. Jakmile jich získáte dostatek, můžete si za zlaťáky (goldy) vylepšit hrdinu na další Power level a tím mu zvýšit životy a poškození. Jakmile jste na Power levelu 9, z boxů už vám nepadají na danou postavu Power pointy, ale máte 1% šanci, že vám padne Star Power (který zvedne postavu na maximální Power level 10). Star powery postavě přidávají speciální schopnost.\n\nVe hře se nachází několik herních měn, které slouží k různým věcem.\n\nZlaťáky ( Gold ) – Základní měna. Získáváte je z boxů nebo si je můžete koupit za gemy. Používají se pro zvýšení power levelu na postavy, zakoupení Star poweru nebo power pointů v obchodě.\n\nDrahokamy ( Gemy ) – Máte 9% šanci, že vám z Brawl Boxu padnou gemy. Jinak si je můžete koupit za reálné peníze. Na menší množství gemů je vyšší šance. Urychlují postup hrou, ale zárověn si za ně můžete koupit skiny (viz níže). Dále si za ně můžete kupovat postavy nebo boxy.\n\nStar Pointy – Je mnoho způsobů jak získat Star Pointy. Můžete je získat za každý pátý rank po 10 ranku na postavě (10, 15, 20, 25, 30, 35). Dále je můžete získat na konci sezóny za postavy nad 550 trofejí. Další způsob je v Power Play, podle žebříčku umístěném přímo ve hře. Za Star Pointy lze koupit skiny(viz níže) a na konci sezóny i boxy. Tuto měnu jako jedinou ve hře nejde nijak koupit.\n\nEvent tickety – Máte 25% šanci, že vám v Brawl Boxu padnou tickety. Jinak si je můžete koupit za gemy v obchodě. Jsou potřeba jako platidlo do víkendových eventů (Boss Fight, Big Game a Robo Rumble).\nVe hře se nachází spousta postav. Některé lze získat za dosažení určitého počtu trofejí – Common (Trophy Road – světle modrá), jiné z boxů podle rarity (vzácnosti) – Rare (zelená), Super rare (tmavě modrá), Epic (fialová), Mythic (červená), Legendary (žlutá). Čím vzácnější je postava, tím menší šanci máte na získání.\n\nCOMMON (Trophy Road) – získáte za dosažení určitého počtu trofejí\n\n\nRARE – Přibližná šance z boxu: 2 %\n\n\nSUPER RARE – Přibližná šance z boxu: 1 %\n\n\nEPIC – Přibližná šance z boxu: 0,5 %\n\n\nMYTHIC – Přibližná šance z boxu: 0,25 %\n\n\nLEGENDARY – Přibližná šance z boxu: 0,12 %\n\n\nPohyb se ovládá joystickem vlevo dole, vpravo dole je joystick na útočení se kterým můžete mířit. Pokud na něj kliknete, automaticky se zamíří na nejbližšího nepřítele. Je zde i tlačítko na speciální schopnost. Každá postava má jinou dobu přebíjení nábojů. Zároveň pokud chvíli nedostáváte ani nedáváte poškození, začnete se pomalu léčit. Na mapě se také nachází keře, ve kterých je vaše postava neviditelná. Také pokud zemřete, po pár vteřinách se obnovíte.(pokud nehrajete solo showdown viz níže)\n\nGem Grab je základní mód dostupný od začátku hry. Hraje se ve dvou týmech po třech hráčích. Uprostřed mapy se nachází tzv. Gem Spawner. Ten každou chvíli kolem sebe hází drahokamy. Úkolem tohoto módu je, aby jeden tým společně udržel 10 a více drahokamů 15 vteřin. Když držíte drahokamy a zemřete, vypadnou z vás a kdokoliv je může posbírat. Jakmile máte 10 drahokamů, spustí se odpočet. Pokud to zvládnete, vyhráli jste.\n\nShowdown je dostupný od 30 trofejí. Na mapě je 10 hráčů. Hraje se ve stylu Všichni proti všem. Solo – hrajete sami a po smrti se už neoživíte. Vyhraje ten hráč, který jako poslední přežije. Na mapě se zároveň nachází bedničky, které můžete zničit a získáte z nich Power cuby, které vám po celou dobu zápasu zvyšují životy a poškození. Jediný způsob, jak dostat Power cuby od nepřítele je ho zabít. Mapa se postupně zakrývá jedovatou mlhou, která postupně zabíjí všechny v ní. Je vytvořená, aby se mapa postupně zmenšovala a hnala hráče doprostřed. Duo – hraje 5 týmů po dvou. Po smrti se můžete po patnácti vteřinách oživit u svého spoluhráče. Pokud do té doby zemře i spoluhráč, prohráli jste. Některé mapy v showdownu mají módy – (Healing Mushrooms – na mapě se náhodně objeví houbičky, které oživují 1 000 životů za vteřinu, Robo Boss – na mapě se náhodně objeví robot, který začne pronásledovat nejbližšího hráče, Energy Drink – na mapě se náhodně objeví pitíčko, které vás zrychlí a zvýší vám poškození a Meteor Shower – na mapě náhodně padají meteority, které vám po dopadu dají poškození a odhodí vás). \n\nBrawl Ball je dostupný od 150 trofejí. Jsou dva týmy po třech hráčích a úkolem je dát dva góly. Uprostřed mapy je míč a na horní a dolní straně jsou brány. Který tým bude mít po časovém limitu více gólů, ten vyhrává. Hra končí automaticky, pokud se jednomu týmu podaří dát dva góly. Pokud mají oba týmy stejně gólů, následuje minutové prodloužení. Pokud ani v prodloužení není gól, hra končí remízou. Pokud se míče dotknete, vezmete si ho. Míč můžete odkopnout, to vám spotřebuje klasický útok nebo ho silně vystřelit, to vám spotřebuje super útok. Pokud má míč protihráč, vzít mu ho nemůžete, ale míče ho můžete zbavit dvěma způsoby – buď ho zabijete nebo na něj použijete super útok (to dokáže pouze Shelly, Bull, Dynamike, Bo, Tick, El Primo, Darryl, Piper, Frank, Tara a Gene, ostatní brawleři protihráče super útokem míče nezbaví)\n\nTeam Events jsou dostupné od 800 trofejí. Rozdělují se na tři módy, které se každý den střídají. Tyto módy jsou:\n\n\nTicket Events jsou dostupné od 350 trofejí. Tento mód se otevírá pouze o víkendech (sobota 9:00 – pondělí 9:00). Navíc hraní tohoto módu není zdarma, ale stojí tickety (viz výše). Každý víkend je jiný mód:\n\n\nVe hře jsou také skiny [postavy mají jiné oblečení, někdy i jiné animace, efekty, zvuky, hlas a pokud má brawler jako super pomocníka tak i pomocníkovo oblečení(např. Jessie, Nita atd.)]. Můžete si je koupit v obchodě.\n\n\nVe hře jsou tři typy boxů – Brawl Box (základní) lze získat pouze hraním, Big Box je možné koupit za gemy i hraním a Mega Box můžete koupit za gemy nebo je získat z trophy road (na 5, 7, 9, 10, 11, 12, 13 a 14 tisíc). Hraním získáváte tokeny. Tokeny dostáváte i za výhru i za prohru (výjimkou je, když se umístíte na posledním místě v showdownu). Všechny získané tokeny se vám přičítají do Brawl Boxu, a když jich nahrajete 100, získáte Brawl Box. Získat Brawl Box není těžké, protože za výhru v showdownu jich dostanete 32. Když se módy střídají a vy hrajete jakýkoliv mód poprvé (poprvé po vystřídání módů, ne poprvé za celé Brawl Stars) a vyhrajete (v showdownu, takedown a lone stars 1.–4. místo) získáte Star Token. Star Tokeny se vám sčítají také a za 10 Star Tokenů získáte jeden Big Box. Big Box obsahuje stejné odměny jako tři Brawl Boxy. Brawl Boxy a Big Boxy můžete šetřit a poté je otevřít (není omezený počet). V obchodě stojí Big Box 30 gemů a Mega Box 80 gemů. Mega boxy mají stejné odměny jako 10 Brawl Boxů. Abyste nemohli otevřít denně Brawl Boxů kolik se vám zachce, máte omezený počet tokenů. Nabíjí se 20 tokenů za 145 minut (2h 25min). Tokeny můžete šetřit taky, ale maximální počet je 200. Z boxů vám mohou také padnout Token Doublery, které vám zdvojnásobí tokeny za hru. Máte na ně 3% šanci a padá jich většinou 200, vzácněji i 400.\n\n"}
{"id": "1488440", "url": "https://cs.wikipedia.org/wiki?curid=1488440", "title": "Svijanský Máz", "text": "Svijanský Máz\n\nSvijanský Máz 11 % je světlý ležák, který se vyrábí v Pivovaru Svijany. Jedná se o v současné době nejprodávanější pivo tohoto pivovaru. Proto bývá též označován za vlajkový produkt pivovaru.\n\nPivo není pasterované, je čtyřikrát chmelené a vyrobené tradičním technologickým postupem obvyklým pro výrobu českého piva. Obsah alkoholu činí 4,8 % objemových procent. Má lehce tmavší zlatou barvu a hustou bohatou pěnu, která dobře drží. Jeho vůně je sladová, lehce máslová a kořenitá. Minimální trvanlivost se udává 180 dní.\n\nPivovar Svijany byl založen již před rokem 1564. Svijanský Máz se zde začal vyrábět v roce 1998, kdy nově vznikla společnost Pivovar Svijany s.r.o.,\naby zaplnil mezeru mezi slabšími desetistupňovými pivy a silnějšími dvanáctkami (ležáky).\n\nSvijanské pivo se vaří ze základních surovin: vody, ječného sladu, žateckého chmele, chmelových extraktů a isoextraktu, cukru a kvasnic. Voda, která se používá při vaření tohoto piva, odpovídá svým složením kojenecké vodě. Slad se nakupuje z okolních sladoven a žatecký chmel se pěstuje na vlastních chmelnicích v úštěcké oblasti. Jedná se o nepřešlechtěnou odrůdu žateckého chmele – Osvaldův klon 72.\n\nSvijanský pivovar produkuje pivo klasickou technologií českého piva plzeňského typu. Všechna svijanská piva se vyrábějí stejným technologickým postupem, který se nazývá dvourmutový způsob vaření. Pivo se plní do různých druhů obalů (skleněné láhve 0,5 a 1 l, hliníkové plechovky 0,5 a 2 l, Keg sudy a party soudky).\n\nSvijanský Máz má živou kvasovou vůni a hustou pěnu, jeho barva je světlá. Chuť je sladová, poměrně plná, se střední hořkostí a lehce bylinnými tóny, celkem dost sladká. Říz je nižší, jemný.\n\n\n"}
{"id": "1488453", "url": "https://cs.wikipedia.org/wiki?curid=1488453", "title": "Turistická značená trasa 7231", "text": "Turistická značená trasa 7231\n\nTuristická trasa má svůj počátek v trutnovské čtvrti Horní Staré Město na rozcestí se zeleně značenou trasou 4216 z Janských Lázní do Žacléře. Trasa přechází Úpu a pokračuje ulicí \"K Bělidlu\" v souběhu s modře značenou trasou 1820 spojující Rýchory s centrem Trutnova na konec městské zástavby, kde souběh končí. Odtud stoupá lesem po asfaltové komunikaci střídavě severním a severovýchodním směrem do jihozápadního úbočí vrchu Baby na rozcestí opět se zeleně značenou trasou 4216 vedoucí sem alternativním směrem a červeně značenou Cestou bratří Čapků vedoucí z Trutnova na Pomezní Boudy. Na tomto rozcestí trasa končí.\n"}
{"id": "1488456", "url": "https://cs.wikipedia.org/wiki?curid=1488456", "title": "Saút", "text": "Saút\n\nSaút (1972, Shambe, Súdán – 2006, ZOO Dvůr Králové nad Labem, Česko) byl severní bílý nosorožec, který se stal otcem posledního narozeného mláděte svého druhu, kterým byla v roce 2000 samice Fatu.\n\nDo Československa byl po odchytu v Súdánu přivezen 19. září 1975 spolu se samcem Sudánem a samicemi Nesárí, Núrí, Nolou a Nádí a nový domov našel v ZOO Dvůr Králové. V roce 1980 se s Nasimou stal otcem samce Suniho. 13. října 1989 odcestoval spolu se samicemi Nolou a Nádí do USA, kde našel domov v ZOO San Diego, přesněji ve Wild Animal Parku v Escondido, který je součástí zmíněné ZOO. Důvodem přesunu byla snaha o povzbuzení reprodukce v jiných klimatických podmínkách. Přestože po hormonální stimulaci došlo k páření Saúta s Nolou, mláděte se nedočkali. Nakonec bylo rozhodnuto o návratu Saúta do Evropy. 15. července 1998 se vrátil do ZOO Dvůr Králové nad Labem, kde byl po uplynutí karantény zařazen do skupiny se samicemi Nasi, Nesárí, Nabiré a Nájin. Postupně se pářil s Nájin, Nesárí a Nabiré a nakonec se ukázalo, že páření s Nájin, ke kterému došlo 5. března 1999 bylo úspěšné a 29.června 2000 se narodila samice Fatu. To ještě nikdo netušil, že je to poslední mládě v historii svého druhu.\n"}
{"id": "1488458", "url": "https://cs.wikipedia.org/wiki?curid=1488458", "title": "Suni", "text": "Suni\n\nSuni může znamenat:\n\n"}
{"id": "1488468", "url": "https://cs.wikipedia.org/wiki?curid=1488468", "title": "Rudymar Flemingová", "text": "Rudymar Flemingová\n\nRudymar Flemingová Pernilová (* 26. října 1980) je bývalá venezuelská zápasnice – judistka.\n\nS judem začínala v Ciudad Guayana ve státě Bolívar v klubu Sidor pod vedením Pabla Barriose. Od roku 2001 se vrcholově připravovala ve sportovním tréninkovém centru (CAR) \"Josého Antonia Anzoátegui\" ve venezuelské Barceloně. \n\nVe venezulské ženské reprezentaci se pohybovala od roku 1998 v polostřední váze do 63 kg. Potom co se nekvalifikovala na olympijské hry v Sydney v roce 2000 přestoupila do nižší lehké váhy do 57 kg. V roce 2004 se kvalifikovala na olympijské hry v Athénách, kde vypadla v úvodním kole s Japonkou Kie Kusakabeovou na ippon technikou ippon-seoi-nage. Od roku 2005 se ve venezuelském reprezentačním výběru neprosazovala.\n\n\n"}
{"id": "1488470", "url": "https://cs.wikipedia.org/wiki?curid=1488470", "title": "Níðhöggr", "text": "Níðhöggr\n\nNíðhöggr je v severské mytologii had či drak okusující kořeny světového stromu Yggdrasilu. Jeho jméno se skládá ze staroseverských slov \"níð\" označujícího zbabělost, zženštilost či odsuzované sexuální chování – především pasivní homosexuální styk, a \"höggr\" „ránu uštědřující“.\n\nPodle díla Gylfiho oblouznění z Prozaické Eddy Níðhöggr ohlodává v Niflheimu u studny Hvergelmi jeden ze tří kořenů Yggdrasilu. Taktéž se zde uvádí že veverka Ratatosk předává nevraživá slova mezi ním a orlem žijícím v koruně stromu a vyjmenovává další hady kteří s ním obývají studnu Hvergelmi. Ve Vědmině písni se objevuje pasáž kterou lze chápat tak že se krmí těly vrahů, křivopřísežníků a těch co svedli ženy svých blízkých. Na úplném konci básně je Níðhöggr zmiňován ještě jednou:\n\nPodle Johna Lindowa, odborníka na středověkou Skandinávii, tato poslední sloka Vědminy písně následující po popisu konce světa a následného obrození sloužit jako efektivní zakončení přednesu básně a vyvolání v posluchačích pocit brzkého Ragnaröku. V každém případě však byl Níðhöggr symbolem chaosu a přicházejícího konce světa. Indoevropisté Georges Dumézil a Ake V. Ström přirovnali Níðhögga k védskému Ahi Budhnjáovi „hadu hlubin“, kterého zase spojili se světovým stromem Nyagrodha. Filolog Eleazar Meletinskij považuje Níðhögga za ekvivalent Jörmunganda, přičemž první figuruje ve vertikálním pojetí severské kosmologie, zatímco druhý v horizontálním.\n"}
{"id": "1488475", "url": "https://cs.wikipedia.org/wiki?curid=1488475", "title": "Hedwig Kohnová", "text": "Hedwig Kohnová\n\nHedwig Kohnová (nepřechýleně \"Kohn\"; 5. dubna 1887, Vratislav, Prusko – 26. března 1964, Durham, Spojené státy americké) byla fyzička, která byla jednou z pouze tří žen, jež získaly před druhou světovou válkou habilitaci (kvalifikaci pro univerzitní vyučování v Německu) ve fyzice. \n\nProtože byla židovského původu, během nacistického režimu byla nucena opustit Německo a poté, co se nakonec usadila ve Spojených státech, pokračovala ve výuce. \n\nKohnová se narodila v Breslau (nyní Vratislav v Polsku) jako dcera Georga Kohna, velkoobchodníka s jemnými látkami, a Heleny Hanckeové, která pocházela z dobře postavené rodiny. Oba rodiče byli němečtí židé. \n\nHedwiga vstoupila na univerzitu v Breslau v roce 1907 jako teprve druhá žena na katedře fyziky. V roce 1913 získala doktorát z fyziky pod vedením Otta Lummera a brzy byla jmenována Lummerovou asistentkou. Během první světové války zůstala na univerzitním ústavu fyziky a v roce 1930 habilitovala. \n\nLummer Kohnovou školil v kvantitativním stanovení intenzity světla, a to jak ze širokopásmových zdrojů, jako je „černé těleso“, tak z diskrétních spektrálních čar atomů a molekul.\n\nKohnová byla v roce 1933 propuštěna kvůli nacistickým předpisům, které zamezily Židům pracovat ve vládních službách. \n\nDo roku 1938 přežívala plněním smluv o aplikovaném výzkumu v osvětlovacím průmyslu, ale pak se ocitla bez práce nebo finančních prostředků a byla velmi blízko tomu, aby se stala obětí holokaustu. \n\nRoku 1939 získala Hedwig Kohnová vízum do Spojeného království, nicméně to bylo okamžitě zrušeno kvůli druhé světové válce. V roce 1940 dostala vízum do Švédska a okamžitě tam odjela. Poté získala vízum ze Spojených států a přesunula se tam.\n\nNakonec jí bylo nabídnuto dočasné pracovní místo na třech různých vysokých školách ve Spojených státech prostřednictvím pomoci Rudolfa Ladenburga, Lise Meitnerové, Herthy Sponerové, Americké asociace univerzitních žen (AAUW) a mnoha dalších. V červenci 1940 získala vízum a opustila Německo.\n\nCesta k její první pozici na ženské škole Univerzity v Severní Karolíně v Greensboro vedla Kohnovou přes Berlín, Stockholm, Leningrad, Moskvu, Vladivostok, Yokohamu, San Francisco a Chicago. \n\nRok a půl vyučovala na ženské fakultě univerzity v Severní Karolíně u Greensboro. V roce 1942 začala vyučovat na Wellesley College v Massachusetts. \n\nV roce 1952 odešla do důchodu jako profesorka. Následně jí Hertha Sponerová, v té době profesorka fyziky na Duke Univerity v Durhamu v Severní Karolíně, nabídla pozici výzkumné pracovnice. Kohnová zřídila na Duke University laboratoř a pokračovala ve výzkumu, kde vedla dva postgraduální studenty k doktorátu a podařilo se jí získat dva post-doktorandy. \n\nPracovala tam až do doby těsně před smrtí v roce 1964. \n\nKohnová byla Lummerem trénována v kvantitativním stanovení intenzity světla, a to jak ze širokopásmových zdrojů, jako je „černé tělo“, tak z diskrétních emisních linií atomů a molekul. Výše uvedené metody kvantitativního stanovení intenzity světla dále rozvíjela a navrhla způsoby získávání informací z měření intenzity a z tvarů spektrálních čar. Napsala 270 stran významného textu o fyzice ze 30. a 40. let v Německu, získala jeden patent a napsala četné články ve vědeckých časopisech, z nichž některé byly citovány až do osmdesátých let 20. století. Dva z jejích studentů se stali profesory v Německu.\n\n\n\n"}
{"id": "1488477", "url": "https://cs.wikipedia.org/wiki?curid=1488477", "title": "Turistická značená trasa 7394", "text": "Turistická značená trasa 7394\n\nPočátek turistické trasy se nachází u hřbitova na jižním okraji Mladých Buků na rozcestí se zeleně značenou trasou 4216 z Žacléře do Janských Lázní. Trasa nejprve klesá severním směrem do centra Mladých Buků, přechází Úpu a vede místní zástavbou nejprve jihovýchodním a poté severovýchodním směrem. Obec opouští u místní vlakové zastávky a pokračuje poli k severu po asfaltové komunikaci. Po přechodu potoka Kalná prochází trasa střídavě lesíky a loukami do lokality Bystřice na jižním okraji Sklenářovic, kde končí na rozcestí s modře značenou trasou 1820 z Trutnova na Rýchorskou boudu.\n\n"}
{"id": "1488478", "url": "https://cs.wikipedia.org/wiki?curid=1488478", "title": "Chief Official White House Photographer", "text": "Chief Official White House Photographer\n\nChief Official White House Photographer (Hlavní oficiální fotograf Bílého domu) je vedoucí pracovník jmenovaný prezidentem Spojených států pro fotografickou dokumentaci oficiálních každodenních povinností prezidenta. V historii se od roku 1961 vystřídalo v této funkci jedenáct oficiálních fotografů Bílého domu. Od začátku prezidentství Donalda Trumpa je v této funkci Shealah Craigheadová, druhá žena v této roli a bývalá fotografka Dicka Cheneyho a Laury Bushové během prezidentství George Bushe. \n\nPřed vznikem fotografické kanceláře Bílého domu oficiální fotografie zhotovovali různí vojenští fotografové. Ve dvacátých letech 20. století byla založena asociace White House News Photographers' Association, jejíž členové byli fotografové z různých vydavatelství novin, zpravodajských organizací nebo fotografických agentur. Asociace funguje dodnes. Od roku 1941 do roku 1967 tuto funkci zastával Abbie Rowe. Fotograficky dokumentoval prezidentství Harryho S. Trumana, Dwight D. Eisenhowera, Johna F. Kennedyho a Lyndona B. Johnsona.\n\nPrvním oficiálním fotografem Bílého domu byl Cecil W. Stoughton, kterého v roce 1961 jmenoval John F. Kennedy. Po atentátu na Kennedyho právě Stoughton pořídil ikonický snímek inaugurace Lyndona B. Johnsona na Air Force One, kde prezident stojí vedle Kennedyho vdovy Jacqueline. Stoughton sice zůstal jako fotograf Bílého domu ještě dva roky, ale pak ho nahradil Johnsonův osobní fotograf, Jóiči Okamoto. Tehdy směl Okamoto poprvé vstoupit do Oválné pracovny.\n\nFotograf Stan Stearns zachytil ikonický obraz tříletého Johna F. Kennedyho juniora, jak salutuje u rakve svého otce, amerického prezidenta Johna F. Kennedyho, během jeho pohřbu. Stanley Stearns kromě Kennedyho pohřbu dokumentoval konec Eisenhowerovy administrativy a prezidentské období Lyndona Johnsona a Richarda Nixona. Jeho snímek pozdravu Johna-Johna je jednou z nejvíce publikovaných fotografií na světě a byl hlavním adeptem na Pulitzerovu cenu za fotografii v roce 1964, ale cenu získala fotografie Jacka Rubyho, který střílí na Kennedyho vraha, Lee Harveye Oswalda.\n\nOliver F. Atkins byl oficiálním fotografem Richarda Nixona, ale fotografovat často nesměl. Nicméně Atkinsův snímek prezidenta Nixona a Elvise Presleyho je v Knihovně Kongresu nejžádanější. Vztah mezi Davidem Humem Kennerlym a Geraldem Fordem byl mnohem pozitivnější, protože oficiální fotograf Bílého domu se vrátil k činnosti na plný úvazek. Kennerlyho fotografie prezidenta Forda, jak se mazlí se svým zlatým retrívrem Libertym, je pravděpodobně jeho nejznámější fotografií z této doby.\n\nJimmy Carter nabídl práci Stanleymu Tretickovi, ale tento fotožurnalista prezidenta odmítl se slovy: „Neměl jsem pocit, že by chtěl mít kolem sebe intimního osobního fotografa.“ Výsledkem bylo, že Carter dvorního fotografa neměl až do roku 1981, kdy se do Bílého domu dvorní fotograf vrátil. Během prvního funkčního období Ronalda Reagana jako prezidenta byl oficiálním fotografem Michael Evans. Nicméně během jeho druhého funkčního období nový personální šéf Don Regan rozhodl, že žádný z fotografů Bílého domu by neměl mít výhodnější pozici (což platilo i pro Peteho Souzu, který tam v té době pracoval), proto nebyl za Reaganova oficiálního fotografa určen nikdo. Evans nebyl při odchodu z této pozice s tímto rozhodnutím spokojen, proto poslal personálními šéfovi nesouhlasný telegram; Regan však zareagoval rychle a neústupně. Pro prezidenta George Bushe byl jmenován David Valdez. Jeho nejznámější fotografie byla otištěna v magazínu \"Life\"; jsou na ní Bush a jeho žena Barbara spolu v posteli, obklopeni vnoučaty.\n\nBěhem devadesátých let byl oficiálním fotografem Billa Clintona vietnamský válečný veterán Bob McNeely, který fotografoval černobíle. McNeelyho práce byla pozastavena v důsledku skandálu Lewinská a nakonec opustil své místo v roce 1998, protože chtěl být se svou rodinou. Jeho spojení s Clintonovými však neskončilo, v roce 2000 byl oficiálním fotografem Hillary Clintonové při její senátní kampani. Na poslední tři roky prezidenta Clintona v úřadu jej vystřídala fotografka Sharon Farmerová. Farmerová byla první Afroameričanka a první žena, která pracovala jako hlavní oficiální fotografkou Bílého domu.\n\nPro prezidenta George W. Bushe a jeho dvě volební období pracoval jako oficiální fotograf Eric Draper, pro Baracka Obamu se na dvě volební období do Bílého domu vrátil Pete Souza. Je spojován s Obamou od roku 2005. Když pracoval jako politický fotograf pro CNN, byl pověřen zdokumentováním Obamova prvního roku jako senátora v Illinois a už s ním zůstal. Jeho nejznámějším dílem z doby, kdy byl Obama prezidentem, je fotografie \"Situation Room\". Prezident Obama, viceprezident Biden a členové národní bezpečnosti sledují v přímém přenosu průběh operace Navy SEALs „Neptunovo kopí“, při níž byl 2. května 2011 zabit Usáma bin Ládin.\n\nZpočátku se zdálo, že Donald Trump si pro své prezidentské období oficiálního fotografa nevybral, ale týden po jeho uvedení do úřadu bylo v médiích oznámeno, že na tento post nastoupí Shealah Craigheadová. Ta dříve pracovala v Bílém domě jako fotografka Dicka Cheneyho a Laury Bushové. Fotografovala též kampaně pro Sarah Palinovou a Marca Rubia, byla rovněž oficiální fotografkou na svatbě Jenny Bushové. Trumpova administrativa zaměstnává celkem čtyři fotografy s různými specializacemi, včetně módy, armády a administrativy.\n\n"}
{"id": "1488480", "url": "https://cs.wikipedia.org/wiki?curid=1488480", "title": "Aksel Hennie", "text": "Aksel Hennie\n\nAksel Hennie (29. října 1975, Oslo) je norský herec, režisér a scenárista.\n\nV mládí byl sprejerem, za což byl i zatčen. Poté, co vypovídal na policii, byl ze subkultury graffiti vyobcován. Zkušenost z této etapy života zpracoval ve filmu \"Špatně rozdané karty\" (\"Uno\") z roku 2004; napsal k němu scénář, režíroval ho i ztvárnil v něm hlavní roli. V Norsku se stal populárním zvláště poté, co hrál hlavní roli v životopisném filmu \"Max Manus\" (2008) pojednávajícím o norském hrdinovi z druhé světové války. Tento film byl nejdražším projektem norské kinematografie v historii. Hlavní roli získal též v adaptaci románu Jo Nesbøa \"Lovci hlav\" (2011). Mezinárodní slávy se dočkal díky rolím v hollywoodských podívaných \"Herkules\" (2014) a \"Marťan\" (2015).\n\n"}
{"id": "1488481", "url": "https://cs.wikipedia.org/wiki?curid=1488481", "title": "Vojtěch Lahoda", "text": "Vojtěch Lahoda\n\nVojtěch Lahoda (30. července 1955, Praha – 18. března 2019 Praha) byl historik umění, kurátor, vysokoškolský pedagog a překladatel. V letech 2012–2017 byl ředitelem Ústavu dějin umění AV ČR.\n\nPo maturitě na Gymnáziu Jana Keplera v Praze (1974) vystudoval v letech 1974–1979 dějiny umění a estetiku na Filozofické fakultě Univerzity Karlovy (prof. Petr Wittlich) a svou diplomovou práci \"Malíř Karel Černý\" obhájil roku 1979 jako práci rigorózní. V letech 1979–1980 pracoval na Katedře estetiky FF UK, poté byl do roku 1985 vědeckým aspirantem v Ústavu teorie a dějin umění ČSAV a obhájil zde kandidátskou dizertaci \"Figura v českém malířství 1907–1932: kubistické řešení\" (1985). \n\nV letech 1986–1989 byl vedoucím oddělení vědeckotechnických informací, 1990–1993 vedoucím oddělení moderního umění, od roku 1993 zástupcem ředitele ÚTDU ČSAV. Od roku 2001 byl vědeckým tajemníkem, 2004–2012 zástupcem ředitele a od roku 2012 ředitelem Ústavu dějin umění AV ČR. Roku 1999 se habilitoval v oboru dějiny umění na Masarykově univerzitě v Brně a od roku 2001 působil jako docent, od roku 2007 jako profesor dějin umění na Filozofické fakultě UK v Praze. Působil v radě GVŠ, v české sekci AICA, radě NG (1997–1998 předseda věd. rady NG), ve věd. radě VČG v Pardubicích a MG v Brně, jako člen správní rady AVU, člen výboru UHS (2001–2005), od r. 2004 byl předsedou podoborové komise GA ČR.\n\nRoku 1991 obdržel visiting fellowship Sorosovy Nadace a pobýval v National Gallery of Art ve Washingtonu. Přednášel dějiny umění na FAMU (1991–1994, 1998–1999), na NIAS, Holandsko (1996), na CEU Praha, v rámci Ohio Univ. Athens Abroad Program in Prague (1999), CIEE na FF UK (2002), na Vytautas Magnus Univ., Kaunas (2004). Přispíval články do časopisů Výtvarné umění, Umění, Bulletin NG, Dějiny a současnost a do několika zahraničních periodik.\n\nByl členem redakčních rad časopisů: Umění, časopisu Art in Translation (Advisory Board), Edinburgh, Meno istorija ir kultura (Art History and Criticism), Kaunas, Litva, Makslas Vesture un Teorija (Art History and Theory), Institute of Art History of the Latvian Academy of Art, Riga., členem rady pracoviště ÚDU AV ČR, v.v.i., členem dozorčí rady komise sněmu AV ČR, členem nákupních komisí GHMP (1987–1999), VČG Pardubice (1987–1999) OG Liberec (1990–1993), členem stálé pracovní skupiny Akreditační komise Ministerstva kultury ČR.\nVojtěch Lahoda se jako historik umění specializoval na dějiny českého modernismu a avantgardy v evropském kontextu, na dějiny českého moderního umění druhé poloviny 20. století a na metodologické otázky dějepisu moderního umění. Patřil k předním českým odborníkům na dílo Bohumila Kubišty, Antonína Procházky, Karla Černého, Emila Filly, Zdenka Rykra, Jana Autengrubera, Libora Fáry, ad. \n\nByl autorem desítek článků o moderním českém umění v odborných časopisech a autorsky se podílel na encyklopediích českého moderního umění: \"Dějiny českého výtvarného umění 1890–1938\" (1998), \"Dějiny českého výtvarného umění 1780–1890\" (2001), \"Dějiny českého výtvarného umění 1939–1958\" (2005), \"Dějiny českého výtvarného umění 1958 – 2000\" (2007) a na souborných publikacích: \"Vergangene Zukunft: Tschechische moderne 1890 bis 1918\" (1993), \"Ohniska znovuzrození: České umění 1956 – 1963\" (1994), \"Expresionismus a české umění: 1905–1927\" (1994), \"Kubistická Praha\" (1995), \"Český surrealismus 1929–1953\" (1996), \"Vincenc Kramář: Un théoricien et collectionneur du cubisme à Prague\" (2002), \"Český kubismus 1909–1925\" (2006), \"!Křičte ústa! Předpoklady expresionismu\" (2007), \"Sváry zření: Fazety modernity na přelomu 19. a 20. století 1890–1918\" (2008), \"Černá slunce: Odvrácená strana modernity\" (2012), ad.\n\nPřednášel na konferencích, sympoziích, universitách a institucích v USA, Velké Británii, Francii, Nizozemí, Dánsku, Švédsku, Finsku, Belgii, Švýcarsku, Rakousku, Německu, Polsku, Slovensku, Maďarsku, Srbsku, Litvě, Lotyšsku, Estonsku a v Izraeli. Pro Vytautas Magnus University, Kaunas, přednášel zkrácený semestrální kurs pro magisterské studenty a doktorandy o vztahu malířství a fotografie v českém moderním umění.\n\n"}
{"id": "1488490", "url": "https://cs.wikipedia.org/wiki?curid=1488490", "title": "Turistická značená trasa 7233", "text": "Turistická značená trasa 7233\n\nTuristická trasa má svůj počátek v centru místní části Trutnova Poříčí na rozcestí s červeně značenou Cestou Bratří Čapků přicházející z Úpice a směřující do centra města. Trasa vede nejprve k severu \"Voletinskou ulicí\" k nádraží Trutnov střed, za kterým se stáčí k jihozápadu. Po úseku vedeném podél \"Polské ulice\" trasa opouští v lokalitě Nový Domov zástavbu města. Po zpevněné cestě stoupá lesem nejprve k severu, poté k západu a nakonec k severozápadu do vrcholové partie vrchu Bučina, kde končí na rozcestí opět s Cestou bratří Čapků přicházející z centra města a směřující do Krkonoš.\n"}
{"id": "1488496", "url": "https://cs.wikipedia.org/wiki?curid=1488496", "title": "Narcís Monturiol", "text": "Narcís Monturiol\n\nNarcis Monturiol i Estarriol (28. září 1819, Figueres – 6. září 1885, Barcelona) byl katalánský vynálezce, tvůrce první ponorky bez průduchu na hladinu a se spalovacím motorem.\n\nNa univerzitách v Cerveře, Barceloně a Madridu vystudoval práva. Absolvoval roku 1845, právničině se však nikdy nevěnoval. Byl ovlivněn myšlenkami utopického socialismu Étienna Cabeta a své politické přesvědčení šířil v časopisech \"La Madre de Familia\" (1846) a \"La Fraternidad\" (1847-1848), které vedl a vydával. Roku 1848 se aktivně účastnil revoluce, po její prohře musel odejít do Francie, pak musel uprchnout i odtamtud a žil v Cadaqués na Costa Brava. Zde založil nový časopis \"El Padre de Familia\" (1849-1850), ale ten již byl zakázán. Ocitl se v existenční nouzi a přiživoval se tiskem školních skript. Aby zdokonalil svůj tiskařský stroj, začal se věnovat mechanice. To ho přivedlo až ke konstrukci podvodní lodě.\n\nRoku 1858 představil v tisku svou ponorku, o rok později ji předvedl v Barceloně. Nazval ji \"Ictíneo\", měřila 20 metrů a vydržela pod vodou 2 hodiny a 20 minut. Vzhledem k jeho politickému radikalismu mu však vláda nedůvěřovala a nepomohla mu, navzdory slibům. Firma \"La Navegación Submarina\", kterou k výrobě podvodního stroje založil, v roce 1867 zkrachovala a prototyp ponorky byl dán v roce 1868 do šrotu. Poté se Monturiol znovu vrhl do politiky, roku 1868 se stal poslancem za republikány (\"Partido Federal\"). Věnoval se však i nadále mechanice, zdokonalil například stroj na výrobu lepeného papíru. Zemřel v chudobě a zapomnění.\n\nPozději se vedly spory o prvenství vynálezu ponorky, podobný stroj zkonstruoval totiž Španěl Isaac Peral. Sám Peral však výslovně uznal Monturiolovo prvenství.\n"}
{"id": "1488504", "url": "https://cs.wikipedia.org/wiki?curid=1488504", "title": "Top Gun: Maverick", "text": "Top Gun: Maverick\n\n\"Tento článek je o připravovaném americkém filmu. Další významy jsou uvedeny na stránce\" Top Gun (rozcestník)\".\" \n\nTop Gun: Maverick je připravovaný americký akčně-dramatický film režiséra Josepha Kosinského, se scénářem Petera Craiga, Justina Markse, Christophera McQuarrieho a Erica Warrena Singera. Jde o navazující pokračování filmu \"Top Gun\" z roku 1986. Ve filmu \"Top Gun: Maverick\" hrají Tom Cruise a Val Kilmer, jako jediní z původního filmu \"Top Gun\". Spolu s nimi se ve filmu objeví Miles Teller, Jennifer Connellyová, Glen Powell, Jon Hamm a Ed Harris. Uvedení filmu bylo studiem Paramount Pictures ohlášeno na 26. června 2020. \n\nMaverick byl povolán zpět do služby, aby učil syna svého přítele a navigátora Goose, a aby společně bojovali proti nové hrozbě v podobě dronů. \n\n\"Řazeno chronologicky, tedy podle toho, jak byli do roli obsazování.\" \n\nPříprava filmu začala v roce 2010, kdy studio Paramount Pictures nabídlo Jerrymu Bruckheimerovi a Tonymu Scottovi, aby připravili scénář k pokračování filmu \"Top Gun\" z roku 1986. Další nabídku na vytvoření scénáře dostal také Christopher McQuarrie, mělo jít o návrh scénáře, v němž by Tom Cruise jako Maverick měl jen menší roli. Nakonec scénář připravil Peter Craig s Justinem Marksem, zatímco Ashley Edward Miller a Zack Stentz byli přizváni jako spolupracující scenáristé.\nKdyž se Tonyho Scotta ptali, proč zvolil právě tento scénář, Scott odpověděl: \"„Tento svět mě vždy fascinoval, protože je odlišný od toho, jaký byl dříve. Nechci však dělat další remake. Chci udělat nový film.“\" Film se údajně zaměřuje na konec éry „psího boje“ a na roli dronů v současném vzdušném boji. Postava Toma Cruise, jako Mavericka, byla ideální k letům s F/A-18 Super Hornet.\n\nPo Scottově sebevraždě byla budoucnost natáčení filmu vážně ohrožena. Producent Jerry Bruckheimer měl zájem na jeho realizaci především díky podpoře a zájmu původních herců, tedy Toma Cruise a Vala Kilmera.\n\nV červnu 2017 Tom Cruise navrhnul, že by se film mohl jmenoval \"Top Gun: Maverick\", také uvedl, že: \"„Piloti jsou zpět a potřebují rychlost. Budeme mít velké, rychlé stroje. Bude to další soutěžní film, jako ten první… ale bude to také jistý životní postup pro Mavericka.“\" Později téhož měsíce bylo potvrzeno, že film bude režírovat Joseph Kosinski. Název filmu nebyl tou dobou zveřejněn.\n\nK vytvoření hudby pro film byl opět osloven Harold Faltermeyer. Hudebník Kenny Loggins potvrdil, že ve filmu zazní jeho ikonická píseň \"„Danger Zone“\" z původního \"Top Gunu\". V říjnu 2018 bylo ohlášeno, že na hudbě k filmu, bude s Haroldem Faltermeyerem spolupracovat také Hans Zimmer. \n\nVal Kilmer na svém facebookovém profilu zveřejnil, že by chtěl pokračovat ve své roli z původního filmu \"Top Gun\". V červnu 2018. magazín \"The Wrap\" oznámil, že Val Kilmer bude ve filmu skutečně hrát. V červenci 2018 byl do role Goosova syna obsazen Miles Teller. Další měsíc byla vybrána herečka Jennifer Connellyová, jako představitelka svobodné matky, která provozuje místní bar u základny US NAVY. \n\nV srpnu 2018 byl do filmu vybrán Glenn Powell, jako představitel pilotního praktikanta. Tato role byla napsána speciálně pro něj, díky tomu, že zaujal jak Toma Cruise, tak i producenta Jerryho Bruckheimera, a manažery v Paramount Pictures a v Skydance Media. Téhož měsíce byli vybráni další herci jako např.: Monica Barbaro, Jay Ellis a Danny Ramirez do rolí pilotních stážistů. Dále pak Charles Parnell, Bashir Salahuddin, Ed Harris, Jon Hamm a Lewis Pullman. Herečka Thomasin McKenzie, která měl hrát dceru Connellyové. , musela z natáčení odejít poté, co podepsala smlouvu na film \"Ztracené dívky\" (Lost Girls).\n\nV září 2018 byl vybrán Manny Jacinto, v říjnu 2018 Kara Wang, Jack Schumacher, Greg Tarzan Davis, Jake Picking, Raymond Lee, Jean Louisa Kelly a Lyliana Wray. V listopadu 2018 pak herečka Chelsea Harris, pro doposud nezveřejněnou roli.\n\nPředběžné práce na filmu začaly oficiálně 30. května 2018 v San Diegu v Kalifornii. Koncem srpna téhož roku se 15 členný tým Paramount Pictures a Jerry Bruckheimer Films, sešel na základně Norfolk, na palubě letadlové lodi USS Abraham Lincoln (CVN-72). V polovině února 2019 byl Tom Cruise a celý produkční štáb viděn na palubě USS Theodore Roosevelt, v NAS na North Island. V březnu 2019 bylo natáčení dokončeno v NAS na Whidbey Island a v Oak Harboru ve Washingtonu. Hlavní natáčení byl naplánováno do 15. dubna 2019, v Kalifornii (v San Diegu, Lemoore a Lake Tahoe), ve Washingtonu D.C. a v Patuxent River v Marylandu.\n\nKrátce po vydání filmového traileru si kanadský novinář Mark MacKinnon všiml, že kožená letecká bunda Peta „Mavericka\" Mitchella byla upravena. Oproti původními vzhledu došlo k odstranění tchajwanských a japonských národních vlajek. Toto vedlo ke spekulacím, že tato změna měla politicky podtext, resp. aby nedošlo k provokaci Komunistické strany Číny. Tento krok vyvolal kritiku ze strany amerických úředníků, vč. Lindsey Graham and Donald Trump Jr.\n\nPrvní trailer k filmu byl uveden na Comic Con 2019 v San Diegu dne 18. července. Tento trailer od fanoušků obdržel vysoké hodnocení, s mnoha pochvalnými komentáři k návratu Toma Cruise do filmu, bylo to přirovnáváno k .\n\nFilm \"Top Gun: Maverick\" by měl být do kin uveden 26. června 2020. Původní uvedení, které bylo naplánováno na 12. července 2019, bylo vzato zpět v srpnu 2018.\n\n\n"}
{"id": "1488507", "url": "https://cs.wikipedia.org/wiki?curid=1488507", "title": "Carmen Chaláová", "text": "Carmen Chaláová\n\nCarmen Anita Chaláová Quilumbaová (* 7. června 1966) je bývalá ekvádorská atletka – vrhačka a zápasnice – judistka.\n\nZačínala s lehkou atletikou ve městě Jipijapa v provincii Manabí. Ve vrhu koulí je několikásobnou ekvádorskou mistryní a dlouholetou reprezentantkou (osobní rekord: 15,20 m). V roce 1995 se v 29 letech dostala se sestrami do judistického tréninkového programu, který na technické univerzitě ve městě Portoviejo rozjížděl Kubánec José Larrinaga. V judu využila svých mimořádných fyzických dispozic a jedné osobní techniky soto-makikomi (zátočka) k prosazení se mezi panamerickou špičku v těžké váze nad 78 kg. V celosvětovém měřítku však na nejlepší těžké váhy nestačila. Ze tří účastí na olympijských hrách v roce 2000, 2004 a 2008 vyhrála jeden zápas, když v boji o úchop přeprala na olympijských hrách v Athénách německou medailovou naději Sandru Köppenovou. Sportovní kariéru ukončila v roce 2012 v 46 letech.\n\n\n"}
{"id": "1488513", "url": "https://cs.wikipedia.org/wiki?curid=1488513", "title": "Milan Mrukvia", "text": "Milan Mrukvia\n\nMilan Mrukvia (* 13. dubna 1946 Poprad) je bývalý slovenský hokejista, útočník. V roce 1981 emigroval do Švýcarska.\n\nV československé lize hrál za Slovan Bratislava CHZJD a během vojenské služby za Duklu Trenčín. Se Slovanem získal v roce 1979 mistrovský titul. Nejčastěji nastupoval jako střední útočník s Miroslavem Miklošovičem a Dušanem Žiškou. Po zisku mistrovského titulu musel odejít do LB Zvolen. Po emigraci hrál švýcarskou nejvyšší soutěž za EHC Basel a EHC Aarau. Za reprezentaci Československa nastoupil v letech 1968-1970 v 7 utkáních a dal 2 góly.\n\n"}
{"id": "1488524", "url": "https://cs.wikipedia.org/wiki?curid=1488524", "title": "Andornaktálya", "text": "Andornaktálya\n\nAndornaktálya (vyslovováno [andornaktája]) je velká vesnice v Maďarsku v župě Heves, spadající pod okres Eger. Vznikla v roce 1939 spojením dvou obcí Andornak a Kistálya. Téměř bezprostředně sousedí s župním městem Egerem. V roce 2015 zde žilo 2 604 obyvatel, z nichž jsou (dle údajů z roku 2011) 83,8 % Maďaři a 1,1 % Němci.\n\nBlízko vesnice končí jediný zatím dokončený úsek dálnice M25, vycházející z Egeru. Vesnicí prochází řeka Eger-patak. Sousedními vesnicemi jsou Bogács, Egerlövő, Mezőnyárád, Nagytálya, Novaj, Szentistván, Szihalom, Szomolya a Tard, sousedními městy Eger a Mezőkövesd.\n"}
{"id": "1488525", "url": "https://cs.wikipedia.org/wiki?curid=1488525", "title": "Bigas Luna", "text": "Bigas Luna\n\nBigas Luna (19. března 1946 Barcelona – 5. dubna 2013 La Riera de Gaià) byl katalánský filmový režisér. Proslul svými erotickými scénami.\n\nVystudoval průmyslový design, poté se živil jako návrhář nábytku. Do světa filmu vstoupil jako režisér krátkých snímků, včetně pornografických. V roce 1976 natočil svůj první celovečerní film, krimi thriller \"Tetování\". Jeho film \"Šunka, šunka\" (1992) objevil pro světovou kinematografii Penelope Cruzovou (tehdy sedmnáctiletou) a Javiera Bardema. Za režii tohoto snímku získal i Stříbrného lva na festivalu v Benátkách, cenu poroty na festivalu v San Sebastianu, film získal také šest španělských národních cen Goya.\n\nVytvářel rovněž výtvarná díla, v nichž byl ovlivněn svým přítelem Salvadorem Dalím.\n"}
{"id": "1488528", "url": "https://cs.wikipedia.org/wiki?curid=1488528", "title": "SZZ", "text": "SZZ\n\nSZZ může označovat:\n"}
{"id": "1488529", "url": "https://cs.wikipedia.org/wiki?curid=1488529", "title": "Vodní elektrárna Keokuk", "text": "Vodní elektrárna Keokuk\n\nVodní elektrárna Keokuk je vodní dílo na řece Mississippi. V době uvedení do provozu v roce 1913 byla nejvýkonnější vodní elektrárnou na světě. Pro svůj mimořádný význam v dějinách industrializace byla stavba zařazena do seznamu národních technických památek. \n\nSoutok řeky Des Moines a Mississippi byl ideálním místem pro zakládání obchodních osad. Peřeje na řece Mississippi byly přirozenou zádrží pro říční cestu obchodu s kožešinami. Zejména rozvoj provozu parníků podporoval růst významu sídla, které v roce 1820 mělo 20 domů a jednu hospodu. \n\nV roce 1832 došlo mezi bílými přistěhovalci a domorodým obyvatelstvem kmene Sauků k ozbrojenému konfliktu, známému  jako \"Black Hawk War\". Černý Jestřáb ( \"Black Hawk\" ) byl vůdcem skupiny, která již v roce 1812 podporovala Brity proti bílým osadníkům. Opozici Černého Jestřába představoval náčelník Keokuk, který od počátku střetů až do své smrti zastával mírová řešení. Byl uznávaným politikem, schopným stejně účinně přesvědčovat obě strany. Byl si vědom rostoucí a nezastavitelné přesily bělochů a členy svého kmene dokázal přesvědčit svým legendárním bojovým tancem, během něhož zprvu strhával kmenové mínění k bojovým náladám, ale v závěru znázorňoval posmrtné křeče bezmocné oběti sebevraždy. Tímto ojedinělým nástrojem politické propagandy dokázal přivést k mírovým jednáním i sousední bojovné Siouxy. Po vítězném střetu s Černým Jestřábem převedl svůj kmen do nové rezervace k městu Ottawa v Kansasu. Zemřel v červnu 1848 a příčina smrti má tři základní verze, úplavici, alkohol a otravu jedem, podaným zastáncem politiky v té době již nežijícího Černého Jestřába. Osada na soutoku řek Des Moines a Mississippi byla po náčelníkovi Keokukovi pojmenována krátce po ukončení války \"Blackhawk\" v roce 1832. \n\nV polovině 19. století se město stalo významnou přestupnou stanicí pro více jak 2 000 Mormonů, putujících na západ. Město se na dlouhou dobu stalo domovem Oriona Clemense, staršího bratra Samuela Langhorna Clemense (1835 - 1910). Samuel právě v domě svého bratra Oriona na břehu řeky Mississippi začal psát své povídky o krásách řeky a městečka Keokuku pod pseudonymem Mark Twain.  \n\nNa konci 19. století byly zprovozněny na březích Niagáry elektrárny o výkonu desetitisíců koňských sil a byl úspěšně realizován přenos elektrické energie na vzdálenost přes 30 km. Jednalo se jednoznačně  o nejvýkonnější vodní elektrárny na světě, ale brzy začaly ve výkonu soutěžit s vodními díly v Evropě. Na přelomu století postavili Britové největší zděnou hráz na světě přes řeku Nil u Asuánu. Začátkem 20. století se tak američtí stavitelé, konstruktéři i průmyslníci zákonitě objevili na březích největší severoamerické řeky Mississippi, a to právě u legendárních peřejí u města Keokuk. \n\nV roce 1905 byla na kanadském břehu Niagáry úspěšně zprovozněna elektrárna Toronto Power Station, podle projektu Hugh Lee Coopera, která bez větších problémů pracovala až do roku 1974. Získaná reputace přivedla nadšeného mladého inženýra ke břehům Mississippi a právě H. L. Cooper přesvědčil vedení nově vzniklé společnosti Hamilton Water Power ke stavbě díla právě u Keokuku. \n\nBohužel zemětřesení v San Franciscu pozastavilo zájem investorů na několik let, nicméně v roce 1910 již začaly první práce. V témže roce byly podepsány smlouvy na odběr 44,7 MW elektrického výkonu od tří společností v St. Luis, vzdálených více než 100 km.  Začala se budovat přenosová trasa 110 KV, která byla ve své době stejně odvážným krokem, jakým byl před patnácti lety přenos z Niagara Falls do Buffalo. \n\nPeřeje se staly klidnou hladinou v létě 1911. Drsná zima 1911/1912 připravila pro hrubou stavbu prověrku v podobě zátěže až 70 cm silných ledových ker. V květnu 1913 byla dokončena stavba přelivu a do provozu uvedeno zdymadlo, kde vedle sebe mohly proplouvat dva parníky. Plavba skrz zdymadlo s moderními vraty trvala 20 minut oproti dvěma hodinám dosavadních zdymadlových systémům na Mississippi. Podle zkušeností z niagarských elektráren byly vyrobeny Francisovy turbíny, poskytující dostatečnou účinnost i pro pracovní spád 12 m.\n\nOd 23. června 1913 se ocitlo 110-kV přenosové vedení k St. Louis pod napětím.\n\nStavba je jediným betonovým celkem, sestávajícím ze suché hráze s přelivnými poli, elektrárny, zdymadla a protiledové hráze o celkové délce 2 745 m. \n\nV době uvedení do provozu bylo vodní dílo nejdelší monolitickou betonovou přehradou, v celkové délce přehrady stanulo na druhém místě po zděné hrázi u Asuánu na Nilu.\n\n\nSvým instalovaným výkonem 142 MW stanula na předním světovém místě do roku 1922, kdy se prvenství opět vrátilo k Niagáře, tentokráte ke kanadskému břehu k elektrárně Sir Adam Beck I.\n\nČasem byly původní Francisovy turbíny zaměněny za účinnější Kaplanovy a napěťová soustava rekonstruována na americký standard 60 Hz. Dříve ohromující výkon se postupem času stal bezvýznamným a jeho další zvyšování nebylo možné. Svůj význam dílo však stále udržuje jako součást 27 stupňové kaskády zdymadel vodní cesty na Mississippi. Jako zdymadlo \"Lock No.19\" umožňuje přes spád 12 m roční přepravu nákladu přes 20 miliónů tun. \n\nSvými hydrodynamickými parametry se vodní dílo stalo základním modelem pro budování dalších kolosů na širokých a vodných tocích Dněpru, Volhy a Dunaje. \n\nNa břehu veliké řeky Mississippi, kde začal psát své první vzpomínky Mark Twain, se sen o rozvodu elektrické energie na stokilometrové vzdálenosti stal skutečností.\n\n\n"}
{"id": "1488531", "url": "https://cs.wikipedia.org/wiki?curid=1488531", "title": "Praga D", "text": "Praga D\n\nPraga D byl čtyřválcový vzduchem chlazený plochý letecký motor vzniklý roku 1936 v Československu. Největšího rozšíření dosáhl až v období po druhé světové válce, s rozšířením sportovního letectví. V tomto období vznikla i verze pro vrtulníky označená Praga DH.\n\n\n\nÚdaje podlea \n\n\n\n"}
{"id": "1488541", "url": "https://cs.wikipedia.org/wiki?curid=1488541", "title": "Seznam dílů amerického seriálu In the Dark", "text": "Seznam dílů amerického seriálu In the Dark\n\nToto je seznam dílů seriálu \"In the Dark\". Americký komediálně-dramatický televizní seriál \"In the Dark\" je vysílán od 4. dubna 2019 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />13<section end=\"ep\" /> dílů seriálu.\n\nV dubnu 2019 stanice The CW oznámila, že seriál získá druhou řadu.\n\nDne 7. ledna 2020 televize The CW oznámila, že objednává třetí řadu seriálu.\n"}
{"id": "1488544", "url": "https://cs.wikipedia.org/wiki?curid=1488544", "title": "Top Gun (filmová série)", "text": "Top Gun (filmová série)\n\n\"Tento článek je o americké filmové sérii Top Gun. Další významy jsou uvedeny na stránce\" Top Gun (rozcestník)\".\"\nFilmová série Top Gun se skládá ze dvou akčně-dramatických filmů, které jsou postaveny na postavách vytvořených Jimem Cashem a Jackem Eppsem Jr. Scenáristé prvního filmu byli inspirováni článkem s názvem „\"Top Guns\"\", který byl vydán v \"California magazine\" v roce 1983. Tom Cruise hraje v obou filmech postavu Peta „Maverick\" Mitchella, mladého námořního pilota na palubě letadlové lodi USS Enterprise. Spolu s ním hrají Val Kilmer, Kelly McGillis, Anthony Edwards a Miles Teller. \n\nPete „Maverick” Mitchell, je námořní pilot, který byl přijat do elitní stíhací školy, která je známa jako „Topgun”. Jako impulsivní pilot, soupeří s dalšími nejlepšími letci v zemi, Maverick se dostává do situací, které mu mění život. Charlie, instruktorka v této letecké škole, vstupuje do jeho života a spolu si začínají romantický vztah. Maverick je pronásledován záhadnou smrtí svého otce, smrtí svého navigátora Goose. Snaží se ovládnout svůj temperament a vyhrát prestižní Top Gun Trophy, ale současně chce udržet svůj vztah s Charlie.\n\nMaverick byl povolán zpět do služby, aby učil syna svého přítele a navigátora Goose, a aby společně bojovali proti nové hrozbě v podobě dronů.\n"}
{"id": "1488547", "url": "https://cs.wikipedia.org/wiki?curid=1488547", "title": "Akúsilaos", "text": "Akúsilaos\n\nAkúsilaos byl řecký historik, logograf a filosof. Žil kolem roku 500 př. n. l. Z jeho díla se zachovaly jen zprostředkované fragmenty. Nejstarším, kdo o Akúsilaovi psal, byl Platón. Po Hekataiovi byl prvním Řekem, který nepsal svá díla ve verších, nýbrž v próze.\n\nTraduje se, že byl synem Kabův či Skabrův. U jeho jména se někdy uvádí přídomek \"z Argu\" podle města na Peloponésu. Díogenés Laertios píše, že někteří Akúsilaa počítali k Sedmi mudrcům. Platón v dialogu Symposion dává Akúsilaa do souvislosti s Hésiodem, když říká, že oba považovali za prazáklad Chaos. Dalšími zprostředkovateli Akúsilaových názorů byli Apollodóros z Athén, Kléméns Alexandrijský, epikurejec Filodemos z Gadary či novoplatonik Damaskios. Spolu s Hekataiem z Milétu a dalšími je řazen mezi logografy, učence, kteří se ještě před Hérodotem zabývali historií a mýty, které jim často splývaly v jedno. Akúsilaos měl napsat tři knihy s názvem \"Genealogiai\", ze kterých se dochovaly jen zlomky. Pojednávaly o genealogii bohů, heroů a lidí, z níž se Akúsilaos snažil vytvořit ucelený systém. Proto se někdy definuje i jako genealog.\n\nAkúsilaova kosmogonie se stále pohybuje v mezích jeho předchůdce Hésioda a jen zřídkakdy zde nalezneme náběhy k racionálnímu myšlení. Ukázky Akúsilaovy kosmogonie: Podle Apollodóra Akúsilaos tvrdil, že město Argos vytrysklo ze země. Dále měl napsat, že Deukalión, za jehož časů došlo k potopě světa, byl synem Prométhea a Hésioné, jež byla dcerou Okeana. Filodemos uvádí další Akúsialovo vyprávění, že totiž Úranos ze strachu, že by ho mohli sesadit, uvrhl své syny Hekatoncheiry, což byli storucí obři, do hlubin Tartaru. Přišel také s myšlenkou, že Foróneus byl první člověk. \n\n\n\n"}
{"id": "1488551", "url": "https://cs.wikipedia.org/wiki?curid=1488551", "title": "Different World (album Alana Walkera)", "text": "Different World (album Alana Walkera)\n\nDifferent World je debutové studiové album norského producenta Alan Walkera. Bylo vydáno 14. prosince 2018 přes MER Musikk a Sony Music Entertaiment a zahrnuje jednu úspěšnou skladbu z roku 2015 \"Faded\". Album také následně obsahuje singly All Falls Down, Darkside a Diamond Heart.\n\nAlbum je známé pro jeho mix starších písní, například Faded s “novým materiálem”, jako například “Lost Control”. Walker o albu řekl: „\"Je to neuvěřitelný pocit, že jsem mohl vydat své debutové album, Different World.\" \"Tyto poslední roky byly naprosto neskutečné a rozhodně jsem si nikdy nepředstavoval, že by se dostal do tohoto bodu, když jsem začínal. Je to pro mě velmi odlišné. Je to něco, na čem jsem nějakou dobu pracoval, a jsem nadšený, že jsem se konečně mohl podělit se světem a slyšet reakce mých fanoušků! “\" Byla spuštěna i kampaň pro album s názvem \"„#CreateADifferentWorld”\". Cílem je zvýšit povědomí o tématu změny klimatu.\n"}
{"id": "1488553", "url": "https://cs.wikipedia.org/wiki?curid=1488553", "title": "Portugalské letectvo", "text": "Portugalské letectvo\n\nPortugalské letectvo (, zkratkou FAP) je letectvo Portugalska a nejmladší složka jeho ozbrojených sil, které tvoří spolu s armádou a námořnictvem.\n\nLetectvo Portugalska své tradice odvozuje od balonové roty vzniklé v roce 1911. Až do roku 1952 existovaly armádní a námořní letecké síly podřízené těmto složkám ozbrojených sil, které byly 1. července 1952 sloučeny do letectva existujícího jako součást ozbrojených sil země nezávislá na armádě a námořnictvu.\n\nBěhem své existence se letecké složky portugalských ozbrojených sil podílely na bojích první světové války a válce v portugalských koloniích. \n\nPorugalské letectvo je plně profesionální ozbrojený sbor, který je po operační stránce podřízen náčelníku generálního štábu ozbrojených sil, po ostatních podřízeno ministru národní obrany.\nV jeho čele stojí náčelník štábu letectva (\"Chefe do Estado-Maior da Força Aérea\"), zkratka této funkce CEMFA je užívána také pro označení jeho štábu, jehož posádka je na základně Amadora. \n\nV roce 2015 se letectvo Portugalska skládalo z 5 957 osob (z toho 1 777 důstojníků, 2 511 poddůstojníků a 842 civilních zaměstnanců) a v současné době disponuje okolo 82 letadly v aktivní službě. \n\nKromě hlavní vojenské role se potugalské vzdušné síly podílejí i při pomoci orgánům veřejné moci například při policejním pátrání anebo při pátrání a záchraně. \n\nOperační jednotky jsou pod přímým velením Velitelství letectva (\"Comando Aéreo\") v Lisabonu, přímo podléhajícímu náčelníkovi leteckého štábu, které vykonává velení nad operačními jednotkami letectva, kterými jsou základny (\"Base Aérea\"), organizačně stojící na stupni křídla. Posádky základen jsou složeny ze dvou skupin (\"Grupo\"), jedné letové a jedné týlové podpory a zabezpečení. Letová skupina je trvale dislokována na mateřské základně, ale její části mohou krátkodobě operovat i ze satelitních (záložních) letišť podléhajících velitelství mateřské základny, na kterých jsou permanentně umístěny části skupiny týlového zabezpečení. Skupiny se dělí na několik perutí či eskader (\"Esquadra\"), s proměnlivým počtem strojů i mužstva, které mohou být dále členěny na letky (\"Esquadrilhas\"). V minulosti existovaly i samostatné letky. \n\nÚzemí Portugalska bylo dříve rozděleno do 3 leteckých regionů, které mohly být dále členěny na zóny, ale v současné době je aktivní pouze velitelství letecké zóny Azory, s velitelstvím na základně v Lajes. \n\nTabulka obsahuje přehled letecké techniky Portugalského letectva v roce 2019 podle Flightglobal.com.\n\n\n"}
{"id": "1488559", "url": "https://cs.wikipedia.org/wiki?curid=1488559", "title": "Adolf Erhart", "text": "Adolf Erhart\n\nAdolf Erhart (31. května 1926 Náměšť nad Oslavou – 11. listopadu 2003 Brno) byl český lingvista, indoevropeista, vysokoškolský pedagog.\n\nPo ukončení reálného gymnázia vystudoval v letech 1945–1949 na Filozofické fakultě Masarykovy univerzity (FF MU) v Brně germanistiku, klasickou filologii a indoevropeistiku. Po absolvování zůstal na fakultě nejprve jako asistent, poté odborný asistent. Pracoval také na brněnském etymologickém pracovišti Ústavu pro jazyk český Akademie věd České republiky (ÚJČ AV ČR). V roce 1959 obhájil na FF MU disertaci o indoevropské konjugaci a získal titul PhDr., v roce 1960 hodnost CSc., v roce 1964 se habilitoval prací o nových pohledech na indoevropský konsonantismus, v roce 1973 získal titul DrSc. V letech 1962–1963 byl lektorem češtiny na univerzitě v Greifswaldu. Na katedře českého jazyka založil v roce 1995 spolu s Marií Krčmovou Ústav jazykovědy. Profesorem byl jmenován v roce 1988, od roku 1993 působil na fakultě jako emeritní profesor.\n\nJeho dcerou byla Olga Erhartová (21. srpna 1950 Brno – 10. ledna 2019 Brno) – romanistka, knihovnice a publicistka.\n\nJako badatel se věnoval obecné a srovnávací jazykovědě, napsal několik základů jazykovědy, \"Úvod do etymologie\" (společně s Radoslavem Večerkou) a \"Úvod do fonologie\" (společně s Josefem Miloslavem Kořínkem), různé studie, učební texty a příručky. Svou pozornost směřoval především k jazykům indoevropským, hlavně ke konsonantismu a genezi jmenné a slovesné flexi. Zabýval se otázkami vývoje jednotlivých indoevropských jazykových větví, zejména jazyků baltských a slovanských, zvláštní pozornost věnoval jazykům indoíránským. Je autorem učebnice sanskrtu, stručné mluvnice litevštiny a srovnávací mluvnice baltských jazyků. V roce 1995 se stal hlavním redaktorem \"Etymologického slovníku jazyka staroslověnského\", realizovaného v Etymologickém oddělení Ústavu pro jazyk český Akademie věd České republiky\".\" Je autorem několika hesel v \"Novém encyklopedickém slovníku češtiny.\"\n\n\n\n\n\n"}
{"id": "1488562", "url": "https://cs.wikipedia.org/wiki?curid=1488562", "title": "Trolejbusová nehoda v Brně 2019", "text": "Trolejbusová nehoda v Brně 2019\n\nTrolejbusová nehoda se odehrála dne 1. dubna 2019 ve 13.42 hodin v Brně, ve čtvrti Trnitá, na křižovatce ulic Křenová a Masná.\n\nTrolejbus Škoda 21Tr ev. č. 3029 (rok výroby 2001), obsluhující linku 33 a vezoucí desítky cestujících, narazil při jízdě ulicí Křenovou směrem do centra města do protijedoucí tramvaje Tatra KT8D5R.N2 ev. č. 1715 (rok výroby 1990), ve které byl pouze řidič, neboť mířila jako služební jízda ze středu Brna. Zraněno bylo 40 lidí, z toho 13 osob těžce. Mezi těžce raněnými byli i oba řidiči. V následujících dnech po nehodě se policii přihlásilo dalších pět lidí s lehčími zraněními.\n\nDle videa pořízeného z okolo jedoucího vozidla, a zveřejněného o čtyři dny později, jel trolejbus ve vyhrazeném jízdním pruhu po tramvajových kolejích, ale přímo v křižovatce, těsně před míjením s protijedoucí tramvají, náhle vybočil a narazil do ní. Policie již 3. dubna 2019 uvedla, že příčinu nehody stále vyšetřuje, ale že za nejpravděpodobnější považuje technickou závadu na trolejbusu. Podle komentáře Miloše Havránka, generálního ředitele Dopravního podniku města Brna (DPMB), mohl být možnou příčinou havárie ustřižený šroub na podvozku.\nHavarovaný trolejbus není dle DPMB možné vrátit zpět do provozu. Tramvaj ale nebyla poškozena tak výrazně, takže ji DPMB opraví. Celková škoda byla odhadnuta na 2 milióny korun.\n\nPo nehodě se Drážní úřad a některé české dopravní podniky, včetně toho brněnského, zaměřily na kontrolu provozovaných trolejbusů 21Tr, především podvozkovou část.\n"}
{"id": "1488566", "url": "https://cs.wikipedia.org/wiki?curid=1488566", "title": "Ruza (město)", "text": "Ruza (město)\n\nRuza () je město v Moskevské oblasti v Ruské federaci. Při sčítání lidu v roce 2010 měla přes třináct tisíc obyvatel.\n\nRuza leží na řece Ruze, přítoku Moskvy v povodí Oky. Od města Moskvy, hlavního města celé Ruské federace, je vzdálena přibližně 110 kilometrů západně.\n\nNejbližší železniční stanice je dvaadvacet kilometrů jihovýchodně v sídle městského typu Tučkovo na trati z Moskvy do Smolenska. Jižně od města leží malé sportovní letiště Vatulino.\n\nRuza je doložena od 14. století a původně patřila pod zvenigorodské knížectví. Od začátku 16. století náležela Moskevskému velkoknížectví a byla opevněna coby jeden z jeho opěrných bodů. V roce 1618 byla obléhána vojsky Polsko-litevské unie.\n\nZa druhé světové války byla krátkodobě obsazena německou armádou v rámci bitvy před Moskvou.\n\n"}
{"id": "1488567", "url": "https://cs.wikipedia.org/wiki?curid=1488567", "title": "Kumpera", "text": "Kumpera\n\nPříjmení Kumpera nese více osob:\n\n\n\n"}
{"id": "1488569", "url": "https://cs.wikipedia.org/wiki?curid=1488569", "title": "7,5cm kanón proti letadlům vz. 37", "text": "7,5cm kanón proti letadlům vz. 37\n\n7,5cm kanón proti letadlům vz. 37 byl těžký protiletadlový kanón zavedený do československé armády před druhou světovou válkou. V září 1938 disponovala československá armáda pouze jednou baterií po čtyřech kusech kanónů.\n\nPočátkem 30. let vyvíjela Škodovka řadu protileteckých děl, z nichž nový kanon v ráži 7,5 cm, vyvinutý pro Rumunsko, zaujal MNO. Po řadě úprav, zdokonalování a testování byl nakonec kanón přijat MNO počátkem roku 1937 do výzbroje a zároveň byla učiněna objednávka na 108 děl a 38 náhradních košil. Kvůli vytížení Škodových závodů ale nemohla být zakázka splněna včas a ani po snaze o urychlení výroby nemohly být všechny zbraně dodány dříve než v roce 1940.\n\nZbraň byla přepravována na transportním podvozku a po odmontování kol střílela z křížové lafety, která byla součástí podvozku. Hlaveň je spolu s brzdovratným ústrojím umístěna na kolébce, která je nadlehčována pomocí dvojice ocelových lan vedených přes kladku na vyvažovače nacházející se na spodní lafetě. Hlaveň je autofretovaná s košilkou a doplněná úsťovou brzdou. Závěr je vertikální klínový s poloautomatikou. Zbraň byla vybavena systémem elektrického přenosu prvků pro nepřímou střelbu a novým ústředním zaměřovačem vz. 37. Zbraň má poměrně nízkou palnou výšku, která činí 1,3 metru, to mohlo být výhodou v boji proti pozemním cílům jako jsou například tanky, kdy měl kanon menší siluetu než např. 88mm kanón Flak.\n\nFinská armáda koupila 20 zbraní od Německa, ty dorazily až 20. listopadu 1940 a byly použity v pokračovací válce. Finové tak disponovali 5 bateriemi po 4 kanónech. Dále Finové koupili 5 zaměřovačů a 56 000 granátů.\n\nItálie odkoupila od německé armády kanóny, které zavedla do výzbroje pod označením: Cannone da 75/49 nebo 75/50.\n\nPo okupaci Československa užíval Wehrmacht kanóny pod označením 7,5 cm Flak M.37 (t), většinu děl ale německá braná moc odprodala spřáteleným zemím.\n"}
{"id": "1488570", "url": "https://cs.wikipedia.org/wiki?curid=1488570", "title": "Ádám Kósa", "text": "Ádám Kósa\n\nÁdám Kósa, , (* 1. červenec 1975, Budapešť) je maďarský právník a pravicový politik, od roku 2005 předseda maďarského \"Zemského spolku hluchých a nedoslýchavých\" (SINOSZ), od července 2009 poslanec Evropského parlamentu zasedající v parlamentní politické skupině Evropské lidové strany opakovaně zvolený za stranu Fidesz – Maďarská občanská unie. Je historicky prvním neslyšícím poslancem Evropského parlamentu, který komunikuje znakovým jazykem.\n\nNarodil se roku 1975 v Budapešti v tehdejší Maďarské lidové republice. Nejprve vystudoval práva na Katolické univerzitě Petra Pázmánye, pak sportovní management na Semmelweis Egyetem v Budapešti. Poté pracoval jako právník. Je členem a funkcionářem několika maďarských, evropských i celosvětových organizací pro neslyšící a sluchově postižené.\n\n\n\n\n"}
{"id": "1488577", "url": "https://cs.wikipedia.org/wiki?curid=1488577", "title": "Eric Draper", "text": "Eric Draper\n\nEric Draper (* ?) je americký fotograf a bývalý hlavní oficiální fotograf Bílého domu a prezidenta George W. Bushe v období 2001 – 2009.\n\nDraper před nástupem do Bílého domu pracoval jako novinářský fotograf pro Associated Press . Fotografoval pro prezidentské kampaně v letech 1996 a 2000, letní olympijské hry 2000 v Sydney, kosovský konflikt v roce 1999 a světový pohár FIFA 1998 ve Francii. \n\nV průběhu let pracoval Draper také jako zaměstnaný fotograf pro \"The Seattle Times\", \"Pasadena Star-News\" nebo \"Albuquerque Tribune\".\n\nDraper je absolventem Cerritos College a Kalifornské státní univerzity v Long Beach.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\nDraper získal ocenění Associated Press Managing Editors 'Award během tří let po sobě, dále v roce 1999 vyhrál National Headliner Award, v roce 1992 byl jmenován fotografem roku novinami Scripps-Howard za snímek \"Seeing Through the Flames\", který vznikl během nepokojů v Los Angeles v roce 1992.\n\nV dubnu 2013 vydal Draper svou sbírku fotografií z Bílého domu \"Front Row Seat: A Photographic Portrait of the Presidency of George W. Bush\". Kniha představuje zákulisní pohled během účinkování Bushe na postu prezidenta. Prostřednictvím Draperových fotografií jsou divákovi představeny Bushovy chvíle během historicky významných krizových scén z 11. září 2001. Fotografický blog Time LightBox amerického týdeníku \"Time\" napsal: „Draperův portrét Bushe je autentický.“ \"Washington Post\" poznamenal: „Draperova kniha poskytuje jedinečný a intimní pohled na jeho vztah s bývalým prezidentem Georgem W. Bushem během osmi dramatických let, které změnily Ameriku.“\n\nDraper žije v Novém Mexiku, kde je nyní nezávislým politickým, korporátním a redakčním fotografem. Žije se svou ženou a dvěma psy a je fanouškem Los Angeles Lakers.\n\n"}
{"id": "1488582", "url": "https://cs.wikipedia.org/wiki?curid=1488582", "title": "Paule Posenerová-Kriégerová", "text": "Paule Posenerová-Kriégerová\n\nPaule Violette Posenerová-Kriégerová (18. dubna 1925 − 11. května 1996) byla francouzská egyptoložka. Mezi lety 1981 a 1989 působila jako ředitelka institutu Français d'archéologie orientale. Podílela se na vykopávkách u pyramidy faraona Raneferefa.\nV roce 1960 se provdala za francouzského egyptologa Georgesa Posenera, který zemřel v roce 1988.\n"}
{"id": "1488585", "url": "https://cs.wikipedia.org/wiki?curid=1488585", "title": "Jiří Kuchař", "text": "Jiří Kuchař\n\nJiří Kuchař (* 2. dubna 1960) je český spisovatel, publicista a badatel. Zabývá se alternativními metodami léčení a je autorem spirituálně zaměřené literatury a literatury faktu. Pravidelně publikuje v měsíčníku Regenerace (příspěvky v rubrikách: reflexe, fejeton, fenomén, kaleidoskop).\n\nJiří Kuchař je původním povoláním stavební inženýr. Jeho oborem byla podzemní voda. V době, kdy pracoval v národním podniku Stavební geologie, byl mezinárodním expertem v oboru hydrauliky podzemních vod. Po sametové revoluci založil (v roce 1991) nakladatelství Eminent a později (v říjnu roku 1993) stál Jiří Kuchař u zrodu měsíčníku Regenerace. Na svých zahraničních cestách navštívil Thajsko, Spojené státy, Egypt, Peru, Mexiko, Yucatan a Guatemalu. Silně jej ovlivnilo setkání se šamanem a zážitky spojené s ayahuascou (v roce 1997). Za sérii článků o lidovém léčitelství v MF Dnes obdržel Jiří Kuchař bronzový bludný balvan. Ve volném čase studuje díla rakouského filosofa Rudolfa Steinera a švýcarského lékaře Carl Gustava Junga.\n\n\n\nJiří Kuchař čerpal ze svých osobních zkušeností z návštěvy peruánského pralesa a jeho obyvatel.\n\n\n\n\n\nCelkem devět svazků z rozsáhlé sbírky průvodců Esoterické Čechy, Morava a Slezsko, kterou Jiří Kuchař vytvořil ve spolupráci s Václavem Vokolkem.\n\n\n\n\n\n\n\n\n\n\nSpolu s Marianem Jelínkem napsal Jiří Kuchař knihy o psychické stránce tréninku, přípravy a sportu vůbec, o získávání motivace a dosahování úspěchu.\n\n\n\n\n\nKniha se váže k události z roku 1958. Tehdy se v kysucké osadě Turzovka zjevila Panna Maria lesníkovi Matúši Lašutovi. Kniha se zabývá duchovním odkazem zjevení, přináší rozhovor s lesníkem a dokumentuje další známá mariánská zjevení z celého světa. \n\n\n\n\nDvojsvazková kniha pojednává o uměleckých dílech shromážděných Adolfem Hitlerem, která po skončení druhé světové války zůstala opuštěna v Československu. \n\n\n\n\n\n\n\n\n\n\n\n"}
{"id": "1488588", "url": "https://cs.wikipedia.org/wiki?curid=1488588", "title": "Plazmové zplyňování", "text": "Plazmové zplyňování\n\nPlazmové zplyňování je proces, při kterém se mění organická látka v syntetický plyn, jehož hlavními složkami jsou vodík a oxid uhelnatý. Pracuje na principu vysokoteplotní pyrolýzy. Při několika tisících stupňů Celsia se za nedostatku vzduchu rozkládá organická látka na základní jednoduché molekuly. Plazmový hořák vytvářející elektrický oblouk je používaný k ionizaci plynů a funguje zde jako katalyzátor. Vedlejší produkt tohoto procesu je struska. Hlavní využití tento proces nalézá při zpracovávání odpadů.\n\nNa elektrody plazmového hořáku je přiveden elektrický proud pod vysokým elektrickým napětím, čímž mezi nimi vzniká elektrický oblouk. Látka, ze které je vyrobená elektroda, se často liší – používanými látkami jsou měď, wolfram, hafnium nebo zirkonium. Do oblouku se většinou vpouští inertní plyn (např. argon), ale v případě většího plazmového hořáku se používá plynný dusík. Stlačený inertní plyn je ionizován přechodem přes plazmu vytvořenou elektrickým obloukem. Teplota plazmového hořáku se pohybuje mezi 2200 °C až 13900 °C.\n\nPlazmové zplyňování se používá k likvidaci odpadu. Nebezpečný odpad může být zlikvidován bez negativního dopadu na životní prostředí, čímž představuje ekologickou alternativu pro skladování nebezpečných odpadů na skládkách. Proces za sebou nezanechává žádné toxické látky, pouze strusku, která může být následně využita jako stavební materiál. Syntetický plyn může být využitý jako palivo pro tvorbu elektrické a termální energie.\n"}
{"id": "1488589", "url": "https://cs.wikipedia.org/wiki?curid=1488589", "title": "Isoniazid", "text": "Isoniazid\n\nIsoniazid, také známý jako isonikotinylhydrazid (INH), je antibiotikum používané k léčbě tuberkulózy. Pro aktivní tuberkulózu se často používá společně s rifampicinem, pyrazinamidem a buď streptomycinem, nebo ethambutolem. Pro latentní tuberkulózu se často používá samotné. Lze jej použít pro atypické typy mykobakterií, jako je \"M. avium\", \"M. kansasii\" a \"M. xenopi\". Obvykle se užívá ústy, ale může se aplikovat injekcí do svalu.\nMezi časté nežádoucí účinky patří zvýšené hladiny jaterních enzymů v krvi a snížená citlivost v rukou a nohou. Závažné vedlejší účinky mohou zahrnovat zánět jater. Není jasné, zda je použití v těhotenství pro dítě bezpečné. Použití během kojení je pravděpodobně bezpečné. Pro snížení rizika vedlejších účinků lze podávat Pyridoxin. Isoniazid působí částečně narušením tvorby buněčné stěny bakterií, což má za následek smrt buněk.\n\nIsoniazid byl poprvé vyroben v roce 1952. Je na seznamu základních léků Světové zdravotnické organizace, nejúčinnějších a nejbezpečnějších léků potřebných ve zdravotnickém systému. Isoniazid je dostupný jako generický lék. Velkoobchodní náklady na měsíční léčbu v rozvojovém světě jsou přibližně 0,60–4,75 USD, ve Spojených státech méně než 25 dolarů.\n\nIsoniazid se často používá k léčbě latentních i aktivních infekcí tuberkulózy. U osob s infekcí Mycobacterium tuberculosis citlivou na isoniazid jsou léčebné režimy založené na isoniazidu obvykle účinné, pokud osoby dodržují předepsanou léčbu. Nicméně u osob s infekcí M. tuberculosis rezistentní na isoniazid léčebné režimy založené na isoniazidu často selhávají.\nIsoniazid byl schválen jako profylaktická terapie pro následující populace:\n\nIsoniazid byl široce používán v léčbě komplexu ‘‘Mycobacterium avium‘‘ jako součást režimu zahrnujícího rifampicin a ethambutol. Pokusy naznačují, že isoniazid zabraňuje syntéze kyseliny mykolové v komplexu \"M. avium\", jako je tomu u \"M. tuberculosis\", a i když není baktericidní vůči komplexu \"M. avium\", značně potencuje účinek rifampicinu. Zavedení makrolidů vedlo k poklesu tohoto použití. Ale protože rifampicin je v léčebném komplexu \"M. avium\" silně poddávkován, měl by se tento účinek možná znovu prozkoumat.\n\nDoporučuje se, aby těhotné nebo kojící ženy s aktivní tuberkulózou užívaly isoniazid. Preventivní léčba by měla být odložena až po porodu. Kojící matky vylučují relativně nízkou a netoxickou koncentraci INH v mateřském mléce a pro jejich děti je tedy riziko vedlejších účinků malé. Těhotné ženy i kojenci kojení matkami užívajícími INH by měli vitamín B6 užívat ve formě pyridoxinu, aby se minimalizovalo riziko poškození periferních nervů. Vitamin B6 se používá k prevenci deficitu B6 vyvolaného isoniazidem a neuropatií u lidí s rizikovým faktorem, jako je těhotenství, laktace, infekce HIV, alkoholismus, diabetes, selhání ledvin nebo podvýživa.\n\nLidé s dysfunkcí jater jsou vystaveni vyššímu riziku hepatitidy způsobené INH a mohou potřebovat nižší dávku.\n\nHladiny jaterních enzymů v krevním řečišti by měly být často kontrolovány u alkoholiků, těhotných žen, uživatelů IV drog, osob starších 35 let a u osob s chronickým onemocněním jater, těžkou dysfunkcí ledvin, periferní neuropatií nebo infekcí HIV, protože jsou náchylnější k rozvoji hepatitidy z INH. \n\nAž 20 % lidí užívajících isoniazid má periferní neuropatii při užívání dávek 6 mg/kg hmotnosti denně nebo vyšší. Gastrointestinální reakce zahrnují nevolnost a zvracení. Může se také vyskytnout aplastická anémie, trombocytopenie a agranulocytóza v důsledku nedostatečné produkce červených krvinek, krevních destiček a bílých krvinek v kostní dřeni. Reakce přecitlivělosti jsou také časté a mohou se projevit makulopapulární vyrážkou a horečkou.\n\nAsymptomatické zvýšení sérových koncentrací jaterních enzymů se vyskytuje u 10 % až 20 % osob užívajících INH a koncentrace jaterních enzymů se obvykle vrátí do normálu, i když léčba pokračuje. K isoniazidu patří varování před těžkou a někdy fatální hepatitidou, která je závislá na věku: postihuje 0,3 % osob ve věku 21 až 35 let a více než 2 % osob starších 50 let Mezi příznaky jaterní toxicity patří nevolnost, zvracení, bolest břicha, tmavá moč, bolest pravého horního kvadrantu a ztráta chuti k jídlu. Černé a hispánské ženy jsou vystaveny vyššímu riziku hepatotoxicity vyvolané isoniazidem. Pokud se to stane, bylo prokázáno, že jaterní toxicita vyvolaná isoniazidem se vyskytuje u 50 % pacientů během prvních 2 měsíců léčby. Někteří doporučují pečlivé sledování funkce jater u všech lidí, kteří jej užívají, jiní doporučují monitorování pouze u některých populací. \n\nS užíváním isoniazidu byly někdy spojeny bolesti hlavy, špatná koncentrace, přírůstek hmotnosti, špatná paměť, nespavost a deprese. Všichni pacienti a zdravotníci by si měli být vědomi těchto závažných nežádoucích účinků, zejména pokud je podezření na sebevražedné myšlenky nebo chování. \n\nIsoniazid je spojen s nedostatkem pyridoxinu vitaminu B6. Isoniazid má podobnou strukturu jako vitamin B6, což vede k relativnímu deficitu B6, který může vést k příznakům pellagry. Isoniazid je také spojován se zvýšeným vylučováním pyridoxinu. Pyridoxal fosfát (derivát pyridoxinu) je vyžadován pro syntázu d-aminolevulové kyseliny, což je enzym zodpovědný za krok omezující rychlost syntézy hemu. Proto nedostatek pyridoxinu indukovaný isoniazidem způsobuje nedostatečnou tvorbu hemu v časných červených krvinkách, což vede k sideroblastické anémii.\n\nLidé užívající isoniazid a acetaminofen jsou vystaveni riziku toxicity paracetamolů. Předpokládá se, že isoniazid vyvolává jaterní enzym, který způsobuje, že se větší množství acetaminofenu metabolizuje na toxickou formu. \n\nIsoniazid snižuje metabolismus karbamazepinu, čímž zpomaluje jeho odstraňování z těla. Lidem užívajícím karbamazepin by se měla sledovat hladina karbamazepinu a podle potřeby upravit jeho dávku. \n\nIsoniazid může po dlouhodobé léčbě snížit sérové hladiny ketokonazolu. To je vidět při současném podávání rifampinu, isoniazidu a ketokonazolu.\n\nIsoniazid může zvýšit množství fenytoinu v těle. Při podávání isoniazidu může být nutné upravit dávky fenytoinu. \n\nIsoniazid může zvyšovat plazmatické hladiny teofylinu. Jsou případy, kdy teofylin zpomaluje vylučování isoniazidu. Měly by být sledovány hladiny teofylinu i isoniazidu.\n\nHladiny valproátu se mohou zvyšovat, pokud se užívá s isoniazidem. Hladiny valproátu by měly být sledovány a v případě potřeby upraveny. \n\nIsoniazid je proléčivo a musí být aktivován bakteriálním katalázo-peroxidázovým enzymem v \"Mycobacterium tuberculosis\" zvaném KatG. KatG katalyzuje tvorbu isonikotinového acylového radikálu, který se spontánně páruje s NADH za vzniku nikotinoyl-NAD aduktu. Tento komplex se pevně váže na enoyl-acylovou nosičovou proteinovou reduktázu InhA, čímž blokuje přirozený enoyl-AcpM substrát a působení syntázy mastných kyselin. Tento proces inhibuje syntézu mykolových kyselin , které jsou nezbytné složky mykobakteriální buněčné stěny. Katalytickou aktivací isoniazidu, včetně oxidu dusnatého vzniká řada radikálů, která je také důležitá při působení jiného antimykobakteriálního prekurzoru léčiva .\n\nIsoniazid je baktericidní k rychle se dělícím mykobakteriím, je však bakteriostatický, pokud mykobakterie rostou pomalu. Inhibuje systém cytochromu P450 a působí tak jako zdroj volných radikálů.\n\nIsoniazid je mírný inhibitor monoaminooxidázy (MAO-I).\n\nIsoniazid dosahuje terapeutických koncentrací v séru, mozkomíšním moku a v případě krakových granulomů. Metabolizuje se v játrech acetylací na acetylhydrazin. Dvě formy enzymu jsou zodpovědné za acetylaci, takže někteří pacienti metabolizují lék rychleji než ostatní. Proto je poločas rozpadu bimodální , s \"pomalými acetyátory\" a \"rychlými acetylatory\". Graf počtu osob versus čas ukazuje vrcholy v jedné a třech hodinách. Výška vrcholů závisí na etnicitě testovaných lidí. Metabolity se vylučují močí. V případě selhání ledvin není obvykle nutné dávkování upravovat.\n\nTři farmaceutické společnosti se neúspěšně pokoušely patentovat látku současně, především firma Roche, která vypustila svoji verzi, Rimifon, v roce 1952. Teprve se zavedením isoniazidu bylo možné uvažovat o léčení tuberkulózy.\n\nLék byl poprvé testován na komunitě indiánů Navajo v rezervaci \"Many Farms\", která měla problémy s tuberkulózou a protože tato populace nebyla dříve léčena streptomycinem, v té době hlavní léčbou tuberkulózy. \n\nIsoniazid spolu s příbuzným iproniazidem patřily mezi první léčiva označovaná jako antidepresiva. \n\nIsoniazid je derivát kyseliny isonikotinové . Vyrábí se s použitím 4-kyanopyridinu a hydrazinhydrátu . V jiné metodě se tvrdí, že isoniazid byl vyroben z výchozího materiálu kyseliny citrónové . \n\nHydra, Hyzyd, Isovit, Laniazid, Nydrazid, Rimifon a Stanozide. \n\nHydrazid kyseliny isonikotinové se také používá v chromatografii k rozlišení mezi různými stupni konjugace v organických sloučeninách zabraňujících ketonové funkční skupině . Test funguje tak, že se vytvoří hydrazon, který může být detekován svým bathochromním posunem .\n\nI když isoniazid lze použit u psů, existují obavy, že může způsobit i záchvaty. \n\n"}
{"id": "1488595", "url": "https://cs.wikipedia.org/wiki?curid=1488595", "title": "Alicia Herreraová", "text": "Alicia Herreraová\n\nAlicia Carolina Herreraová Arráezová (* 26. února 1975) je bývalá venezuelská zápasnice – judistka.\n\nPřipravovala se v univerzitním sportovním klubu UCLA v Barquisimetu ve státě Lara pod vedením svého otce Héctora. Ve venezulské ženské reprezentaci se pohybovala od roku 1993 v lehké váze do 57 (56) kg. V roce 1996 a 2000 se na letní olympijské hry nekvalifikovala. Od roku 2002 se ve venezuelském reprezentačním výběru neprosazovala.\n\n\n"}
{"id": "1488597", "url": "https://cs.wikipedia.org/wiki?curid=1488597", "title": "Patrick Quentin", "text": "Patrick Quentin\n\nPatrick Quentin, resp. Q. Patrick, je pseudonym autorského týmu (Richard Wilson Webb, Martha Mott Kellyová, Mary Louisa White-Answellová a Hugh Callingham Wheeler), který vydával v letech 1931–1965 v USA detektivní romány. K dalším používaným pseudonymům autorů patří Jonathan Stagge.\n\nDuchovním otcem pseudonymu byl americký spisovatel britského původu Richard Wilson Webb (1901–1966), který roku 1931 napsal společně s herečkou Marthou Mott Kellyovou (1906–2005) román \"Cottage Sinister\" a vydal jej pod pseudonymem Q. Patrick. Toto jméno autoři vytvořili ze svých přezdívek \"Patsy+Rick\" a \"Q\" přidali pro zajímavost. Roku 1932 vydala tato autorská dvojice ještě jeden román a tím jejich spolupráce skončila. Webb si pak našel novou spolupracovnici Mary Louisu White-Answellovou (1902–1984), se kterou vydal pod stejným pseudonymem další dvě knihy a jednu knihu napsal sám.\n\nRoku 1936 požádal Webb svého přítele původem rovněž z Anglie Hugha Callinghama Wheelera (1912–1987), aby se s ním podílel na tvorbě nové řady románů s detektivem Petrem Duluthem. Společně vydaným románem \"A Puzzle for Fools\" (\"Záhada pro blázny\") zahájili svou dlouholetou spolupráci, jejímž výsledkem byla celá řada knih napsaných pod pseudonymy Q. Patrick, Patrick Quentin a Jonathan Stage. Jejich první romány mají charakter tradiční britské detektivky, pak začínají být příběhy realističtější a více psychologicky propracované. Odehrávají se obvykle v komorním rodinném prostředí poznamenaném vzájemnou podezíravostí nejbližších lidí. Většina jejich příběhů nepatří do žádné série se stejnou vyšetřující osobou, přesto se jim podařilo vytvořit postavy tří detektivů: Petra Dulutha, divadelního producenta, Timothyho Tranta, klasicky vzdělaného newyorského policejního důstojníka, a doktora Hugha Westlaka, praktického pensylvánského lékaře.\n\nKdyž Webb přestal ze zdravotních důvodů na počátku 50. let psát, pokračoval Wheeler v psaní pod zavedenými pseudonymy sám a knihy vydané od roku 1952 jsou již jen jeho dílem. V druhé polovině 60. let se jako prozaik odmlčel a dál se věnoval pouze divadlu a psaní divadelních her, libret k muzikálům a scénářů.\n\nPokud není u knihy uveden autor (resp. autoři), jedná se o samostatné dílo Hugha Callinghama Wheelera. U knih vydaných česky je uveden v závorce název českého vydání.\nVšechny knihy jsou společným dílem Webba a Wheelera a patří do série s doktorem Hughem Westlakem.\n\n"}
{"id": "1488598", "url": "https://cs.wikipedia.org/wiki?curid=1488598", "title": "Roselys Guacaránová", "text": "Roselys Guacaránová\n\nRoselys María Guacaránová Calcurianová (* 4. září 1977) je bývalá venezuelská zápasnice – judistka.\n\nBěhem své sportovní kariéry reprezentovala venezuelský stát Aragua. Ve venezuelské ženské reprezentaci se pohybovala od roku 1996 střídavě v superlehké váze do 48 a v neolympijské muší váze do 44 kg. V roce 1996 a 2000 se na letní olympijské hry nekvalifikovala. Od roku 2001 se ve venezuelském reprezentačním výběru neprosazovala. Pracuje jako fyzioterapeutka v Maracayi.\n\n\n"}
{"id": "1488601", "url": "https://cs.wikipedia.org/wiki?curid=1488601", "title": "Velká synagoga v Milánu", "text": "Velká synagoga v Milánu\n\nVelká synagoga v Milánu, známá též jako Centrální synagoga (italsky Sinagoga centrale di Milano), je hlavní synagogou židovské obce v lombardské metropoli Milánu. Postavena byla roku 1892, v roce 1947 byla přestavěna a roku 1997 prošla celkovou rekonstrukcí. Od roku 1993 nese oficiální název Héchal David u-Mordechaj (česky Svatostánek Davida a Mordechaje). Stojí v ulici Via Guastalla číslo 19.\n"}
{"id": "1488609", "url": "https://cs.wikipedia.org/wiki?curid=1488609", "title": "Sharon Farmer", "text": "Sharon Farmer\n\nSharon Camille Farmerová (* 10. června 1951) je americká fotografka a bývalá hlavní fotografka Bílého domu a první Afroameričanka a první žena, která byla hlavní oficiální fotografkou Bílého domu.\n\nFarmerová se narodila a vyrostla ve Washingtonu, D.C. a v roce 1974 absolvovala Ohio State University v oboru fotografie. Jako studentka byla členkou Delta Sigma Theta Sorority, viceprezidentkou studentské vlády a pracovala jako redaktorka školních novin \"Our Choking Times\".\n\nStovky jejích snímků spadají do kategorie public domain a jsou k dispozici na úložišti obrázků Wikimedia Commons.\n\nFarmerová začala svou kariéru na volné noze v roce 1974 fotografováním obalů hudebních alb. Pracovala pro výzkumný a vzdělávací Smithsonův institut, americký deník \"The Washington Post\" a také pro Americkou asociaci pro rozvoj vědy American Association for Advance of Science a postupem času přešla k fotožurnalistice.\n\nV roce 1993 Sharon Farmerová byla najata na práci fotografky pro Bílý dům prezidenta Billa Clintona a první dámy Hillary Rodham Clintonové. Později byla Farmerová povýšena na hlavní oficiální fotografku Bílého domu a stala se první Afroameričankou a první ženou, která tuto pozici zastávala. V této funkci pracovala v období 1998–2001 a nahradila svého předchůdce Boba McNeelyho, vietnamského válečného veterána, jehož práce byla pozastavena v důsledku skandálu Lewinská a také chtěl být se svou rodinou.\n\nPráce Farmerové byly na několika výstavách, včetně: \"Songs of My People\", \"Art against AIDS,\" \"Gospel in the Projects,\" \"Twenty Years on the Mall,\" \"Washington, DC-Beijing Exchange\" nebo \"Our View of Struggle.“\n"}
{"id": "1488611", "url": "https://cs.wikipedia.org/wiki?curid=1488611", "title": "Joseph Lyons", "text": "Joseph Lyons\n\nJoseph Aloysius Lyons (15. září 1879 Stanley – 7. dubna 1939 Sydney) byl australský politik, který v letech 1932–1939 zastával úřad premiéra.\n\nPocházel z nemajetné rodiny irských katolických farmářů (byl prvním předsedou vlády, jehož rodiče se narodili již na australské půdě). Pracoval jako učitel a od mládí se angažoval v Australské straně práce, za niž byl v roce 1909 zvolen do sněmovny státu Tasmánie. V roce 1914 labouristé vyhráli volby a Lyons byl v tasmánské vládě ministrem financí, vzdělání a železnic. Po prohraných volbách v roce 1916 se stal lídrem opozice. V letech 1923 až 1928 byl předsedou tasmánské vlády. \n\nV roce 1929 byl zvolen poslancem Australského parlamentu za obvod Wilmot a ve federální vládě Jamese Scullina vedl ministerstva pošt a veřejných prací. Velká hospodářská krize se stala příčinou konfliktu uvnitř Australské strany práce; Lyons patřil k zastáncům snižování státních výdajů, kteří v lednu 1931 stranu opustili, spojili se s opoziční Nacionalistickou stranou a vytvořili Sjednocenou australskou stranu. Ta vyhrála parlamentní volby v prosinci 1931 a 6. ledna 1932 se Lyons ujal funkce jako v pořadí desátý předseda federální vlády. Ve volbách v letech 1934 a 1937 byl potvrzen v čele vlády, zastával také funkce ministra financí (1932–1935), obchodu (1932), zdravotnictví (1935–1936) a národní obrany (1937). Díky konzervativní finanční politice se mu podařilo uchránit zemi před inflační spirálou a svojí autoritou zabránil pokusu Západní Austrálie o vystoupení z federace v roce 1933. V zahraniční politice usiloval o těsnou spolupráci zemí Commonwealthu a byl stoupencem Chamberlainova appeasementu. Na Velký pátek roku 1939 podlehl infarktu a stal se tak prvním australským ministerským předsedou, který zemřel ve funkci. \n\nPatřil k nejpopulárnějším australským premiérům, měl přezdívku „Poctivý Joe“ a pro svůj dobrácký výraz byl karikaturisty často zobrazován jako koala medvídkovitý. V roce 1936 obdržel Řád společníků cti, posmrtně po něm bylo pojmenováno předměstí Canberry Lyons. Jeho manželka Enid Lyonsová, s níž měl dvanáct dětí, se stala v roce 1943 první ženou zvolenou do australského parlamentu.\n"}
{"id": "1488613", "url": "https://cs.wikipedia.org/wiki?curid=1488613", "title": "Muzeum moderního umění (Lublaň)", "text": "Muzeum moderního umění (Lublaň)\n\nMuzeum moderního umění (slovinsky \"Moderna galerija\") ve slovinské Lublani je ústřední muzeum a galerie slovinských uměleckých sbírek od 20. do 21. století. \n\nMuzeum bylo zřízeno dekretem vlády Socialistické republiky Slovinsko dne 30. prosinci 1947 a veřejnosti bylo oficiálně otevřeno dne 3. ledna 1948. Jeho centrální budova, navržená Edvardem Ravnikarem, byla postavena v roce 1948. Dne 26. listopadu 2011 bylo muzeum rozšířeno o Metelkovo muzeum současného umění, které se nachází v Metelkově ulici (\"Metelkova ulica\").\n\n"}
{"id": "1488616", "url": "https://cs.wikipedia.org/wiki?curid=1488616", "title": "Slovinské národní muzeum", "text": "Slovinské národní muzeum\n\nSlovinské národní muzeum () se nachází v Lublani, hlavním městě Slovinska. Leží v centrální oblasti města poblíž městského parku Tivoli. Spolu se Slovinským přírodovědným muzeem umístěným ve stejné budově je Slovinské národní muzeum nejstarší vědeckou a kulturní institucí v zemi. Muzeum má rozsáhlou sbírku archeologických artefaktů, starých mincí a bankovek (v numismatickém oddělení v přízemí) a dělá řadu výstav souvisejících s užitým uměním.\n\nMuzeum je nejstarší slovinskou kulturní institucí, bylo založeno v roce 1821 jako „Krainisch Ständisches Museum“. O pět let později se rakouský císař František I. rozhodl osobně sponzorovat muzeum a nařídil jeho přejmenování na \"Provinční muzeum Carniola\". V roce 1882 byla postavena neorenesanční budova muzea a muzeum přejmenováno na \"Zemské muzeum Carniola - Rudolfinum\" na počest korunního prince Rudolfa. \n\nPo založení Království Srbů, Chorvatů a Slovinců bylo jméno změněno na “Národní muzeum”. V roce 1923 byly etnografické sbírky vlastněné muzeem umístěny do nového Slovinského etnografického muzea a v roce 1933 byla většina jeho výtvarných děl přesunuta do Slovinské národní galerie. V roce 1944 se Slovinské přírodovědecké muzeum (tehdy známé jako Muzeum přírodních věd) stalo nezávislým, přestože bylo umístěno ve stejné budově. V roce 1953 byla většina archivů přesunuta do Gruberova paláce. \n\nV roce 1992 bylo přejmenováno na Slovinské národní muzeum. Dnes je muzeum rozděleno na archeologické oddělení, numismatický kabinet, oddělení tisků a kreseb a oddělení historie a užitého umění. \nPrvní lapidárium v Lublani založil v roce 1821 hrabě Hohenwart, když do budovy Lycea umístil svou epigrafickou sbírku kamenných památek. V první muzejní budově byly za Karla Dežmana římské kamenné stély pro nedostatek místa zasazeny do zdí chodeb. V roce 1995 lapidárium bylo přemístěno do přízemí a do nově zastřešeného atria v zahradě muzea. Renovace proběhla v rámci desetiletého projektu obnovy všech muzeí Slovinska. Sbírka římských kamenných památek z 1. až 4. století obsahuje nyní 200 kamenných památek s latinskými nápisy, většinou z Emony, Igy a okolí. Další památky pocházejí z Kraňska (Trojany, Zasavje a Dolenjsko).\n\n\n"}
{"id": "1488617", "url": "https://cs.wikipedia.org/wiki?curid=1488617", "title": "František Kressa (fotograf)", "text": "František Kressa (fotograf)\n\nFrantišek Kressa (19. října 1951 – 4. dubna 2019) byl český fotograf.\n\nV 70. a 80. letech 20. století působil jako fotoreportér \"Brněnského večerníku\" (do roku 1990), vydávaného městským výborem komunistické strany. Fotografoval různé oficiální akce, ale také každodenní život ve městě, výstavbu sídlišť a další objekty. Zachytil také brněnské protesty po 17. listopadu 1989. Deset let pracoval také jako osvětlovač ve zpravodajství Československé televize.\n\nV 10. letech 21. století vyšla série knih \"Normalizační Brno\" založená na jeho fotografiích. První díl byl vydán v listopadu 2017. Od 17. listopadu 2017 do 18. února 2018 se uskutečnila výstava Kressových fotografií v Atomovém krytu 10-Z pod Špilberkem. V létě od 4. července 2018 pak také stejnojmenná výstava velkoformátových snímků pod širým nebem v ulicích Brna, pro niž vybral Kressovy fotografie historik Pavel Paleček. Do své smrti stihl připravit 5. a 6. díl série.\n\nFrantišek Kressa zemřel náhle ve čtvrtek 4. dubna 2019 ve věku 67 let.\n\n"}
{"id": "1488618", "url": "https://cs.wikipedia.org/wiki?curid=1488618", "title": "Znojmo (nádraží)", "text": "Znojmo (nádraží)\n\nZnojmo je železniční stanice nedaleko historického centra okresního města Znojmo v Jihomoravském kraji, jihozápadně od Brna na řece Dyji, poblíž hranic s Rakouskem. Na území města se nachází též železniční stanice \"Znojmo-Nový Šaldorf\" na trati 248 a \"Znojmo-Nemocnice\" na trati 241.\n\nV současnosti (GVD 2019/2020) zde zajišťují provoz dvě společnosti, a to ČD na tratích 241 (Znojmo-Okříšky) a 246 (Znojmo-Břeclav) a zčásti i na trati 248 (Znojmo-Retz), a ÖBB na trati 248 (Znojmo-Retz(-Vídeň)). Je zde nákladní i osobní doprava, přičemž osobní dopravu zde tvoří osobní a spěšné vlaky. Spěšné vlaky jsou vedeny po tratích 241 a 240 do Jihlavy či Havlíčkova Brodu a nesou název podle nejvýznamějších jihomoravských vín např.: Sauvignon, Veltlínské zelené, Ryzlink rýnský a navazují na rychlíky Vysočina do Prahy. V letní sezóně jsou spěšné vlaky vedeny i po trati Znojmo-Břeclav jako Sp Pálava-Podyjí, které jsou určeny především pro cyklisty.\n\nPrvní stavba železniční stanice ve Znojmě vznikla roku 1870 jako součást dráhy do Hrušovan nad Jevišovkou propojující region s Brnem; byla v majetku Rakouské společnosti státní dráhy. Přes odbočku v Hrušovanech, Hevlín a Laa an der Thaya pak projížděly spoje ve směru na Vídeň.\n\nDruhé znojemské nádraží bylo vyprojektováno jako rozměrná stanice I. třídy podle návrhu architekta traťových budov Rakouské severozápadní dráhy Carla Schlimpa, která se tak stala první velkou stanicí na území zemí Koruny české na hlavní a nejkratší železniční spojnici mezi Vídní a Berlínem. Stavba započala na sklonku roku 1869, 29. dubna 1871 dorazil do stanice první vlak z Jihlavy. Areál téměř bezprostředně navazuje na Znojemský viadukt překonávající široké údolí Dyje. Znojmo tak bylo po tehdejší rakouské železniční síti vzdáleno od Českých Budějovic jen 173 kilometrů.\nNa konci druhé světové války v květnu 1945 byly nádražní budovy s kolejištěm a několika přilehlými železničními stavbami téměř zničeny při spojeneckém bombardování a v letech 1949-1951 vyrostla na místě bývalé budovy Rakouské severozápadní dráhy nová a kapacitně prostornější pozdně funkcionalistická budova podle projektu pražského architekta Pavla Moravce.\n\nPoslední osobní vlak ze Znojma do Rakouska projel 18. května 1952, první přeshraniční spoje byly obnoveny až po pádu železné opony po roce 1989. Do stanice je z rakouské strany od roku 2009 dovedeno elektrické trakční vedení o napětí 15 kV 16,7 Hz, pro českou železniční síť atypické.\n\nV roce 2019 prošla nádražní budova rekonstrukcí a od GVD 2019/2020 je v provozu pouze jedna pokladní přepážka.\n\n"}
{"id": "1488627", "url": "https://cs.wikipedia.org/wiki?curid=1488627", "title": "Open Sud de France 2019 – mužská čtyřhra", "text": "Open Sud de France 2019 – mužská čtyřhra\n\nMužská čtyřhra Open Sud de France 2019 probíhala v první polovině února 2019. Do deblové soutěže montpellierského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byli britští bratři Ken a Neal Skupští, kteří dohráli ve čtvrtfinále na raketách Bonziho s Hoangem.\n\nVítězem se stal nejvýše nasazený chorvatsko-francouzský pár Ivan Dodig a Édouard Roger-Vasselin, který ve finále zdolal francouzskou dvojici strartující na divokou kartu Benjamin Bonzi a Antoine Hoang po dvousetovém průběhu 6–4 a 6–3. Oba šampioni si do žebříčku ATP připsali 250 bodů a získali premiérovou společnou trofej. Dodig vybojoval dvanáctý deblový titul na okruhu ATP Tour a pro Rogera-Vasselina to bylo sedmnácté takové turnajové vítězství. V Montpellier triumfoval již s Mahutem v roce 2012.\n\n"}
{"id": "1488630", "url": "https://cs.wikipedia.org/wiki?curid=1488630", "title": "Sofia Open 2019 – mužská čtyřhra", "text": "Sofia Open 2019 – mužská čtyřhra\n\nMužská čtyřhra Sofia Open 2019 probíhala v první polovině února 2019. Do deblové soutěže sofijského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nizozemský pár Robin Haase a Matwé Middelkoop, který dohrál ve čtvrtfinále na raketách Indů Nedunčežijana s Radžou.\n\nVítězem se stal nenasazený chorvatsko-rakouský pár Nikola Mektić a Jürgen Melzer, který ve finále za 67 minut zdolal tchajwansko-indonéskou dvojici Sie Čeng-pcheng a Christopher Rungkat. Po dvousetovém průběhu 6–2 a 4–6 rozhodl až supertiebreak poměrem míčů [10–2]. V utkání odvrátili pět ze šesti brejkbolů. Oba šampioni si do žebříčku ATP připsali 250 bodů a na třetím společném turnaji získali premiérovou párovou trofej. Mektić vybojoval pátý deblový titul na okruhu ATP Tour a pro Melzera to bylo čtrnácté takové turnajové vítězství. Poražení finalisté spolu v předchozí kariéře vyhráli tři challengery.\n\n"}
{"id": "1488631", "url": "https://cs.wikipedia.org/wiki?curid=1488631", "title": "ABN AMRO World Tennis Tournament 2019 – mužská čtyřhra", "text": "ABN AMRO World Tennis Tournament 2019 – mužská čtyřhra\n\nMužská čtyřhra ABN AMRO World Tennis Tournament 2019 probíhala okolo poloviny února 2019. Do deblové soutěže rotterdamského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl francouzský pár Pierre-Hugues Herbert a Nicolas Mahut, jehož členové do soutěže nezasáhli.\n\nVítězem se stal nenasazený francouzsko-finský pár Jérémy Chardy a Henri Kontinen, který ve finále za 1.40 hodin zdolal nizozemsko-rumunskou dvojici Jean-Julien Rojer a Horia Tecău po dvousetovém průběhu 7–6 a 7–6. Oba šampioni si do žebříčku ATP připsali 500 bodů a získali premiérovou společnou trofej. Chardy vybojoval pátý deblový titul na okruhu ATP Tour a pro Kontinena to bylo dvacáté druhé takové turnajové vítězství. Na cestě do finále vyhráli Chardy s Kontinenem v každém kole supertiebreak.\n\n"}
{"id": "1488633", "url": "https://cs.wikipedia.org/wiki?curid=1488633", "title": "Ruza", "text": "Ruza\n\nRuza může být:\n"}
{"id": "1488636", "url": "https://cs.wikipedia.org/wiki?curid=1488636", "title": "New York Open 2019 – mužská čtyřhra", "text": "New York Open 2019 – mužská čtyřhra\n\nMužská čtyřhra New York Open 2019 probíhala okolo poloviny února 2019. Do deblové soutěže uniondalského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Max Mirnyj a Philipp Oswald, jehož členové do soutěže nezasáhli. Mirnyj ukončil po sezóně 2018 profesionální kariéru.\n\nVítězem se stal nenasazený německý pár Kevin Krawietz a Andreas Mies, který ve finále zdolal mexicko-pákistánskou dvojici Santiago González a Ajsám Kúreší po dvousetovém průběhu 6–4 a 7–5. Oba šampioni si do žebříčku ATP připsali 250 bodů a získali premiérové tituly na okruhu ATP Tour. Jako pár odehráli čtvrtou hlavní soutěž na túře ATP, s premiérou ve Wimbledonu 2018. V předchozí kariéře vybojovali šest trofejí na challengerech.\n\n"}
{"id": "1488640", "url": "https://cs.wikipedia.org/wiki?curid=1488640", "title": "Argentina Open 2019 – mužská čtyřhra", "text": "Argentina Open 2019 – mužská čtyřhra\n\nMužská čtyřhra Argentina Open 2019 probíhala okolo poloviny února 2019. Do deblové soutěže buenosairského tenisového turnaje hraného na antuce nastoupilo šestnáct dvojic. Obhájcem titulu byl pár Andrés Molteni a Horacio Zeballos, jehož členové nestartovali společně. Spoluhráčem Zeballose stal Máximo González. Molteni nastoupil s Romanem Jebavým. Ve čtvrtfinále je vyřadili Marco Cecchinato s Dušanem Lajovićem. \n\nVítězem se stal nejvýše nasazený pár Argentinců Máximo González a Horacio Zeballos, který ve finále za 49 minut hladce zdolal argentinsko-rakouskou dvojici Diego Schwartzman a Dominic Thiem po dvousetovém průběhu 6–1 a 6–1. Oba šampioni si do žebříčku ATP připsali 250 bodů a získali premiérovou společnou trofej. Jejich zápasová bilance jako páru po turnaji činila 9–3. González vybojoval pátý deblový titul na okruhu ATP Tour a pro Zeballose to bylo jedenácté takové turnajové vítězství, když na Argentina Open triumfoval již v letech 2010 a 2018.\n"}
{"id": "1488642", "url": "https://cs.wikipedia.org/wiki?curid=1488642", "title": "Lick It Up World Tour", "text": "Lick It Up World Tour\n\nLick It Up World Tour bylo koncertní turné americké hardrockové skupiny Kiss na podporu alba \"Lick It Up\" z roku 1983. Jednalo se o první koncertní turné bez make-upu a bylo poslední s kytaristou Vinniem Vincentem.\n\nBěhem tohoto turné totiž začaly vznikat neshody mezi Vincentem a ostatními členy kapely. Proto Vinnie Vincent před koncem turné v březnu 1984 ze skupiny odchází a nahrazuje ho Mark St. John.\n\n\nPřídavek:\n\n18. Lick It Up\n\n19. Rock and Roll All Nite\n\nKISS\n\n"}
{"id": "1488643", "url": "https://cs.wikipedia.org/wiki?curid=1488643", "title": "Slovinské etnografické muzeum", "text": "Slovinské etnografické muzeum\n\nSlovinské etnografické muzeum je hlavním národopisným slovinským muzeem. Sídlí v Lublani. \n\nPrvní sbírky vznikly v rámci národopisného oddělení muzea \"Kranjski deželni muzej\" a v roce 1888, kdy byla sbírka poprvé představena veřejnosti, obsahovala pouze skromnou slovinskou část a větší část byla neevropská část byla věnována misionářům Frideriku Baragovi, Ignaciji Knobleharovi, Franci Pircovi a námořníkovi Janezi Čebuljovi. \n\nVznik nezávislého etnografického muzea byl spojen se založením \"Národopisného ústavu\" v budově Národního muzea v roce 1921. Ředitelem ústavu a poté ředitelem \"Královského etnografického muzea\", který vznikl v roce 1923 oddělením se od Slovinského národního muzea, byl Niko Županič. Prvním kurátorem byl od roku 1924 Stanko Vurnik. \n\nV roce 1941 bylo muzeum přejmenováno na \"Etnografické muzeum\". Po válce systematicky studovalo a dokumentovalo materiály o lidové kultuře a životě Slovinců ve venkovských oblastech. V roce 1964 bylo muzeum naposledy přejmenováno na \"Slovinské etnografické muzeum\". Vzhledem k nedostatku stálých výstavních prostor byla hlavní oblastí zájmu muzea tvorba příležitostných tematických výstav. Jednotlivé sbírky byly vystaveny na zámcích v okolí Lublaně. V roce 1997 se po mnoha letech úsilí o vlastní prostory muzeum přestěhovalo do kasáren bývalé jugoslávské armády na Metelkově ulici. V roce 2004 muzeum získalo nový výstavní dům a také nově upravený venkovní muzejní prostor. Rekonstrukci navrhla architektonická kancelář Groleger Arhitekti. \n\n"}
{"id": "1488645", "url": "https://cs.wikipedia.org/wiki?curid=1488645", "title": "St. Petersburg Ladies Trophy 2019 – ženská čtyřhra", "text": "St. Petersburg Ladies Trophy 2019 – ženská čtyřhra\n\nŽenská čtyřhra St. Petersburg Ladies Trophy 2019 probíhala na přelomu ledna a února 2019. Do deblové soutěže petrohradského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Timea Bacsinszká a Věra Zvonarevová, který dohrál v úvodním kole na raketách Kalinské s Kužmovou.\n\nVítězem se stal nenasazený ruský pár Margarita Gasparjanová a Jekatěrina Makarovová, který ve finále zdolal rusko-slovenskou dvojici Anna Kalinská a Viktória Kužmová po dvousetovém průběhu 7–5 a 7–5. Obě šampionky si do žebříčku WTA připsaly 470 bodů a získaly premiérovou společnou trofej. Makarovová vybojovala patnáctý deblový titul na okruhu WTA Tour a pro Gasparjanovou to bylo čtvrté takové turnajové vítězství.\n\n"}
{"id": "1488650", "url": "https://cs.wikipedia.org/wiki?curid=1488650", "title": "Milagros Gonzálezová", "text": "Milagros Gonzálezová\n\nMilagros Deyanira Gonzálezová Segoviaová (* 28. listopadu 1986) je venezuelská zápasnice – judistka.\n\nPřipravuje se v rodném San Fernando de Apure. Ve venezuelské ženské reprezentaci se pohybuje s mateřskými přestávkami od roku 2005 převážně v neolympijské váze do 44 kg.\n\n\n"}
{"id": "1488651", "url": "https://cs.wikipedia.org/wiki?curid=1488651", "title": "Dům čp. 352 (Štramberk)", "text": "Dům čp. 352 (Štramberk)\n\nDům čp. 352 stojí na ulici Dolní ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 352 byl postaven na konci 18. století, je orientován štítovým průčelím do ulice. Byl rekonstruován v druhé polovině 20. století pro obytné účely. Objekt je součástí původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je trojdílná s velkou síní, jizbou a komorou. Stavba je roubená z kuláčů. Je postavena na vysoké kamenné omítané podezdívce, která vyrovnává prudkou svahovou nerovnost. V podezdívce je sklepní prostor, který je přístupný z uliční strany. Štítové průčelí je tříosé s kaslíkovými okny rámovanými ozdobným bedněním. Štíty jsou trojúhelníkové svisle bedněné se dvěma kaslíkovými okny s podlomenicí v patě štítu. Střecha je sedlová. V jizbě je dochovaná původní pec.\n\n\n"}
{"id": "1488652", "url": "https://cs.wikipedia.org/wiki?curid=1488652", "title": "Thailand Open 2019 – ženská čtyřhra", "text": "Thailand Open 2019 – ženská čtyřhra\n\nŽenská čtyřhra Thailand Open 2019 probíhala na přelomu ledna a února 2019. Do deblové soutěže huahinského tenisového turnaje hraného na tvrdém povrchu nastoupilo šestnáct dvojic. Obhájcem titulu z naposledy předtím konaného ročníku 2017 byl pár Tuan Jing-jing a Wang Ja-fan, jehož členky nestartovaly společně. Tuanová nastoupila s Kaitlyn Christianovou, aby v úvodním kole podlehly Barthelové se Sorribesovou Tormovou. Spoluhráčkou Wangové se stala Blinkovová.\n\nVítězem se stal druhý nasazený pár Rumunek Irina-Camelia Beguová a Monica Niculescuová, který ve finále za 1.27 hodin zdolal rusko-čínskou dvojici Anna Blinkovová a Wang Ja-fan. Po dvousetovém průběhu 2–6 a 6–1 rozhodl až supertiebreak poměrem míčů [12–10]. Obě šampionky si do žebříčku WTA připsaly 280 bodů a po triumfu na Hobart International 2012 získaly druhou společnou trofej. Beguová i Niculescuová vybojovaly devátý individuální titul ze čtyřhry okruhu WTA Tour.\n\n"}
{"id": "1488655", "url": "https://cs.wikipedia.org/wiki?curid=1488655", "title": "DEFLATE", "text": "DEFLATE\n\nDeflate (v angličtině doslova \"vyfouknutí\"/\"splasknutí\") je algoritmus a formát pro bezeztrátovou kompresi dat. Vyvinul jej původně americký programátor Phil Katz pro druhou verzi svého komprimační programu PKZIP (a jeho formátu ZIP) a jeho firma PKWare na něj také držela od roku 1990 patent. Protože však byl patentován konkrétní algoritmus, přestože lze stejného výsledku dosáhnout i alternativními algoritmy, byl datový formát veřejně specifikován v rámci RFC 1951 a rychle se rozšířily mnohé alternativní implementace, přičemž významnými a rozšířenými se staly zejména ty v knihovnách gzip a zlib. Formát byl také zahrnut do dalších standardů, například formátu PNG, OpenDocument a PDF. Komprese je založena na kombinaci metody LZ77 a Huffmanova kódování, přičemž způsob hledání nejvhodnější kompatibilní komprese není jednoznačně určen a tak některé alternativní implementace nabízí lepší kompresní poměr než jiné. Například v roce 2013 zveřejnila společnost Google implementaci Zopfli, která na webovém obsahu dosahuje kompresního poměru lepšího o zhruba 3 až 8 % než zlib.\n"}
{"id": "1488658", "url": "https://cs.wikipedia.org/wiki?curid=1488658", "title": "Limited liability company", "text": "Limited liability company\n\nLimited liability company (zkratka LLC) je obdoba české společnosti s ručením omezeným specifická pro USA. Prvním státem, který přijal zákon zavádějící LLC společnosti, byl stát Wyoming v roce 1977. Tyto společnosti podléhají méně předpisům, než ostatní společnosti. Tento typ společností je nejrozšířenějším typem v USA. V Kalifornii musí společnosti LLC (pokud nejsou osvobozené od daně) platit na daních ročně alespoň 800 dolarů.\n"}
{"id": "1488659", "url": "https://cs.wikipedia.org/wiki?curid=1488659", "title": "Belaazjorsk", "text": "Belaazjorsk\n\nBelaazjorsk (, – \"Beloozjorsk\") je město v Brestské oblasti v Bělorusku. K roku 2018 v něm žilo přes dvanáct tisíc obyvatel.\n\nBelaazjorsk leží v Bjarozaŭském rajónu přibližně 22 kilometrů jihovýchodně od Bjarozy. Nejbližší železniční stanice je Bronnaja Hara ležící přibližně 19 kilometrů severně na železniční trati z Minsku do Brestu.\n\nObec zde byla založena v roce 1958 v souvislosti s výstavbou Berjozovské tepelné elektrárny.\n"}
{"id": "1488662", "url": "https://cs.wikipedia.org/wiki?curid=1488662", "title": "Qatar Total Open 2019 – ženská čtyřhra", "text": "Qatar Total Open 2019 – ženská čtyřhra\n\nŽenská čtyřhra Qatar Total Open 2019 probíhala v první polovině února 2019. Do deblové soutěže dauhaského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Gabriela Dabrowská a Jeļena Ostapenková, jehož členky nestartovaly společně. Dabrowská nastoupila se Sü I-fan. V úvodním kole však podlehly Arruabarrenové s Christianovou. Spoluhráčkou Ostapenkové se stala Veronika Kuděrmetovová, s níž skončila v semifinále na raketách Čanových.\n\nVítězem se stal nenasazený pár tchajwanských sester Čan Chao-čching a Latisha Chan, který ve finále zdolal německo-nizozemské turnajové čtyřky Annu-Lenu Grönefeldovou a Demi Schuursovou. Po dvousetovém průběhu 6–1 a 3–6 rozhodl až supertiebreak poměrem míčů [10–6]. Obě šampionky si do žebříčku WTA připsaly 470 bodů a získaly čtrnáctou společnou trofej. Na Qatar Ladies Open již triumfovaly v roce 2016. Čan Chao-čching vybojovala šestnáctý deblový titul na okruhu WTA Tour a pro Latishu Chanovou to bylo třicáté první takové turnajové vítězství.\n\n"}
{"id": "1488665", "url": "https://cs.wikipedia.org/wiki?curid=1488665", "title": "Tři přání (film)", "text": "Tři přání (film)\n\nTři přání je československá filmová pohádková satirická komedie natočená podle předlohy Vratislava Blažka – divadelní hry Třetí přání – režisérským duem Ján Kadár a Elmar Klos. Spolu s Vratislavem Blažkem jsou také spoluautory scénáře, který byl realizován v roce 1958. Film byl uveden na I. festivalu českých a slovenských filmů v Banské Bystrici v roce 1959. Z ideologických důvodů se však nesměl dále promítat a do kin se tak dostal až v roce 1963. \n\n\nPetr Holeček (32 let) je doktor práv a pracuje ve stavebním závodě. Žije s manželkou Věrou (25 let), která pracuje na poště, a synem Petříkem (5 let) v malém bytě v pavlačovém domě na pražském Žižkově spolu s rodiči. Rodina se potýká neustále s nedostatkem peněz. Rodiče je nabádají k šetření.\n\nManželé jdou v dešti z kina, manželka zastaví taxíka, aby nezmokli a po cestě se opět dohadují o penězích. Peníze na taxíka musí dát Věra, on nemá.\n\nDruhý den ráno se manželé připravují do práce. Manželka si vezme na sebe nový svetřík, který koupila od paní Boženy, manželky Petrova kolegy Karla. Je nový, ale Božena neměla na činži, tak jej prodala. Stál 400 Kčs, Věra si na něj vzala 200 Kčs z peněz připravených na uhlí, zbytek hodlá doplatit po výplatě. Matka ji nutí svetr vrátit.\n\nVydají se spolu z domu do práce, ale Petr už nechce poslouchat Věřino vyčítání, že málo vydělává a jde raději sám na trolejbus. Trolejbus je zcela plný, ale Petr dostane ještě místo. Při cestě se nad něj postaví dědeček v klobouku a s motýlkem. Petr mu nabídne své místo. Dědeček je potěšen a říká, že už tři dny v trolejbusu neseděl. A že je to pro něj taková laskavost, jako kdyby se s ním Petr o chleba podělil. Pak dědeček z malého kufříku vyndá zvoneček a dá ho Petrovi. Řekne mu, že je z pohádky a že se mu rozhodl splnit tři přání. Ať jej pak zavolá zazvoněním. Kolemstojící cestující se tomu smějí a vybízejí Petra, ať si hned něco přeje. Ten, aby nekazil náladu, řekne, že by chtěl, aby se ten den nepracovalo. Pak vystoupí, protože už přejel stanici.\n\nKdyž přijde do kanceláře, dozví se, že se jde ten den manifestovat a že se nepracuje. Petr si říká, že to musí být náhoda, ale byla by to pěkná pohádka.\n\nKolega Karel je na tom s platem také špatně, tak sází Sportku. Těší se, že když vyhraje, koupí si vysavač, pračku a pojede na prázdniny s celou rodinou k moři. Teď si ale od Petra vypůjčí 20 Kč na vsazení Sportky. Jsou už na manifestaci a Petr mu řekne, že má něco lepšího než sázení a ukáže mu zvoneček a zazvoní na něj. Hned se otočí jeden z kolem pochodujících milicionářů a Petr v něm pozná kouzelného dědečka. Běží pak za ním se slovy „Už toho mám dost!“, ale když muže dostihne tak zjistí, že to už není kouzelný dědeček, ale skutečný milicionář, který jej zpraží slovy „Jak to myslíš, soudruhu?“\n\nPetr neví, zda se mu to všechno jen nezdá, bloudí ulicemi a v jedné pasáži se rozhodne znovu zazvonit. Kouzelný dědeček se tentokráte objeví jako kolpoltér „Večerní Prahy“. Petr vběhne do nejbližšího obchodu (Sport-Střelba) a zavolá na dědečka, že si přeje trefit se vždy do černého. Čtyři rány dá přesně do černého a dostane plno tretek. Dědeček si klepe na hlavu a řekne mu, aby si třetí přání pořádně rozmyslel.\nPetr přijde domů a řekne manželce, že už nemusí ten svetr vracet, aby bylo na uhlí. Ptá se rodičů, co by si přáli, kdyby on byl jako Ježíšek. Rodiče si přejí vrátit mládí. Manželka Petra by si zase přála, aby se již nemuseli dohadovat o penězích. Petr odpoví, že k jejímu (náročnému) uživení by musel jít pracovat do hornictví. Ona na to, že nemají dohromady ani dva tisíce a to že je ten jeho socialismus. Petr říká, že socialismus teprve přijde a pak si každý bude žít šťastně a spokojeně. Manželka odpovídá, že by si ráda žila spokojeně už dnes a ne až přijde socialismus, to že ona už bude stará bába.\nPetr si v noci hodí přes pyžamo kabát a jde na ulici zazvonit na kouzelného dědečka. Ten se objeví tentokrát jako fiakrista. Pozve Petra sednout si k němu na kozlík a ptá se, jaké je jeho třetí přání. Petr zkouší u dědečka, zda by nešlo „Oslíku, otřes se“. Dědeček říká, že ne, protože to by šlo o valuty a s tím by nesouhlasilo Ministerstvo financí. Petr zkouší „zámek“. Dědeček říká, že zámek mu může nadělit, ale že by mu jej stejně asi sebrali na rekreaci.\n\nTřetím přáním Petra je tedy, aby si s Věruškou spokojeně žili. Kouzelný dědeček se zlobí, že to je na něj podvod, protože z jednoho přání jich je vlastně tisíc. Ale pak řekne, že když slíbil tři přání, tak i toto splní. Ale Petr, že bude nakonec litovat.\n\nPetr je jednoho dne pozván na bytovou komisi. Objeví se tam i dědeček a nechá předsedovi podepsat dekret na byt pro Petra. Když odchází pak po chodbě, potká muže s pěti dětmi, který již dlouho také čeká na byt. Petr se cítí poněkud trapně a říká dědečkovi, zda jim nemůže pomoci. Dědeček řekne, že to byl Petr, který mu uvolnil místo v trolejbusu a kterému slíbil splnit tři přání.\nHolečkovi dostali několikapokojový krásný byt ve „skleňáku“ v pražských Dejvicích, se zimní zahradou, dálkovým topením a s telefonem. Patřil kdysi zřejmě někomu bohatému, protože všude jsou zvonky na služku.\n\nByt si musejí Holečkovi ale nějak dovybavit. Petr vymyslí, že půjčka by nebyla moc nápadná. V Československé státní bance, na oddělení soukromých úvěrů, se místo úředníka na chvíli objeví kouzelný dědeček, představí se jako doktor Hachle, a schválí jim půjčku 40.000 Kčs.\n\nManželka ještě touží po autě, nejlépe modrém Spartaku. V tahu losů Sběrných surovin přikouzlí dědeček Petrovi tedy hlavní cenu, automobil Škoda Spartak.\n\nNyní už by snad mohli žít spokojeně. Začínají se však znovu hádat. Manželka si rychle zvykla na lepší, ale chce také řídit auto, zatěžuje ji stále chodit do práce, s Petříkem k babičce a zpět a nakupovat.\nJednoho dne pozvou Petra v závodě na kádrové oddělení. Referent mu ukáže kupu anonymních dopisů, kde jsou udání, jak si žije na vysoké noze, vozí manželku autem do práce apod. Petr jde před budovu a zazvoní na dědečka. Ten se objeví jako popelář a slíbí, že to dá do pořádku.\n\nV pracovní sobotu se dědeček dostaví do sekretariátu ředitele, jako šofér ministra (auto Tatra 603 stojí pod okny), s tím, že jede pro Petra a má jej přivézt k panu ministrovi, že pojedou na Šumavu na ryby.\nŘeditel je překvapen kontakty dr. Holečka a povýší jej na vedoucího právního oddělení s lepším platem.\n\nKarel s Boženou se s nimi přestanou přátelit, protože Věra se stále vychloubá, co všechno mají. Lidé kolem nich začínají kontrolovat své chování, protože „Holečkovi mají jistě vlivné známosti“.\nŘeditel dá Petrovi dovolenou, protože se mu zdá, že je přepracovaný, a ten se vydá s manželkou autem k jezeru. Manželka tam najde v Petrových šatech zvoneček a zazvoní na něj. Objeví se kouzelný dědeček. Manželka myslí, že to je náhoda a že je to ten referent ze Státní banky, který jim dal půjčku. Večer když hrají karty, kouzelný dědeček pomáhá Petrovi, aby mu šly karty. Petrovi je to až nepříjemné.\n\nPetr se již zase trvale s manželkou hádá. Navzájem si vyčítají, jak je byt, peníze a auto změnilo. Petr v duchu vzpomíná, jaké to bylo hezké předtím.\n\nKdyž se vrátí do Prahy, Petr zjistí náhodně u své sekretářky, že kolegu Karla vyhazují z práce pro ztrátu důvěry. V televizní soutěži totiž otevřeně kritizoval nešvary v socialistickém hospodářství. Petr se jej chce zastat s pomocí kouzelného dědečka.\n\nNemůže najít zvoneček, myslí, že byl v kalhotách, které dala manželka do čistírny. Nakonec jej najde u Petříka. Ten již zazvonil a objevil se u nich kouzelný dědeček. Petr vysvětlí manželce, že to není referent Státní banky, ale kouzelný dědeček a vše co mají, je od něj. Ta nevěří a dědeček kouzlem nechá celý byt pokrýt sněhem. Petr, manželka i rodiče souhlasí, aby se pomohlo kolegovi Karlovi, kterému se stala křivda. Dědeček říká, že je konec pohádky. Že nemůže odstranit všechny křivdy na světě a Petr, že bude muset Karlovi pomoci sám. Musí si však uvědomit, že svou angažovaností by také mohl upadnout v nemilost a o vše přijít. Dědeček zmizí, ale řekne jim, ať zazvoní, pokud se rozhodnou Karlovi pomoci.\n\nFilm končí, když dědeček jede opět v trolejbusu a odmítá si sednout, když jej někdo chce pustit. Na dálku poslouchá kouzelným sluchátkem, jak se Petrova rodina rozhodne, zda Karlovi pomohou a vystaví se tak sami možnému postihu a životní nejistotě, nebo raději nepomohou a budou žít v klidu s majetkem, který jim dědeček přikouzlil.\n"}
{"id": "1488667", "url": "https://cs.wikipedia.org/wiki?curid=1488667", "title": "European Tour 1967 (The Rolling Stones)", "text": "European Tour 1967 (The Rolling Stones)\n\nEuropean Tour 1967 bylo koncertní turné britské rockové skupiny The Rolling Stones, které sloužilo jako propagace studiového alba \"Between the Buttons\". Turné bylo zahájeno koncertem v Helsingborgu ve Švédsku a bylo zakončeno koncertem v Athénách v Řecku. Stones vystoupili také v tehdejším komunistickém Polsku. Jednalo se poslední koncertní turné s Brianem Jonesem.\nToto je nejčastější hraný seznam skladeb.\n\nAutory všech skladeb jsou Jagger/Richards.\n\n\nThe Rolling Stones\n\n"}
{"id": "1488668", "url": "https://cs.wikipedia.org/wiki?curid=1488668", "title": "Hungarian Ladies Open 2019 – ženská čtyřhra", "text": "Hungarian Ladies Open 2019 – ženská čtyřhra\n\nŽenská čtyřhra Hungarian Ladies Open 2019 probíhala ve druhé polovině února 2019. Do deblové soutěže budapešťského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Georgina Garcíaová Pérezová a Fanny Stollárová, jehož členky nestartovaly společně. Garcíaová Pérezová nastoupila s Renatou Voráčovou, ale ve čtvrtfinále podlehly Blinkovové s Potapovovou. Spoluhráčkou Stollárové se stala Watsonová.\n\nVítězem se stal nenasazený ruský pár Jekatěrina Alexandrovová a Věra Zvonarevová, který ve finále zdolal maďarsko-britské turnajové trojky Fanny Stollárovou a Heather Watsonovou. Po dvousetovém průběhu 6–4 a 4–6 rozhodl až supertiebreak poměrem míčů [10–7]. Obě šampionky si do žebříčku WTA připsaly 280 bodů a získaly premiérovou společnou trofej. Alexandrovová vybojovala první deblový titul na okruhu WTA Tour a pro Zvonarevovou to bylo deváté takové turnajové vítězství.\n\n"}
{"id": "1488669", "url": "https://cs.wikipedia.org/wiki?curid=1488669", "title": "Abierto Mexicano Telcel 2019 – ženská dvouhra", "text": "Abierto Mexicano Telcel 2019 – ženská dvouhra\n\nŽenská dvouhra Abierto Mexicano Telcel 2019 probíhala na přelomu února a března 2019. Do singlové soutěže acapulského tenisového turnaje hraného na tvrdém povrchu nastoupilo třicet dva hráček. Dvojnásobnou obhájkyní titulu byla ukrajinská tenistka Lesja Curenková, která do turnaje nezasáhla.\n\nVítězkou se stala nenasazená 24letá Číňanka Wang Ja-fan, jež ve finále zdolala americkou turnajovou pětku Sofii Keninovou po třísetovém průběhu 2–6, 6–3 a 7–5. Na okruhu WTA Tour si šedesátá pátá hráčka žebříčku připsala premiérové turnajové vítězství ve dvouhře. Bodový zisk Wangovou v následném vydání posunul na nové kariérní maximum, když jí patřilo 49. místo. \n"}
{"id": "1488672", "url": "https://cs.wikipedia.org/wiki?curid=1488672", "title": "Hoorn", "text": "Hoorn\n\nHoorn je město v nizozemské provincii Severní Holandsko. Nachází se 40 km severně od Amsterdamu na pobřeží umělého jezera Markermeer. Město má okolo sedmdesáti tisíc obyvatel a je střediskem stejnojmenné obce, která zaujímá 52 km² (z toho 33 km² připadá na vodní plochy.)\n\nPodle legendy založil město na břehu zálivu Hoornse Hop v roce 716 fríský král Radbod. V roce 1297 se stal Hoorn s celým regionem Západního Fríska součástí Holandského hrabství. V roce 1357 udělil Vilém V. Holandský Hoornu městská práva. Největší rozkvět zažilo město za nizozemského zlatého věku, kdy bylo významným přístavem Sjednocené východoindické společnosti a střediskem zámořského obchodu. Z té doby pochází množství výstavných staveb v centru, které jsou památkově chráněny. Od 18. století nastal úpadek, v roce 1932 byla vybudována hráz Afsluitdijk a Hoorn ztratil přístup k moři. Počet obyvatel začal růst až po druhé světové válce, kdy se sem začali stěhovat za klidným prostředím obyvatelé aglomerace Randstad. Hlavními pamětihodnostmi jsou Západofríské muzeum a chrám Noorderkerk z roku 1519.\n\nPocházel odsud Willem Schouten, který v roce 1616 obeplul mys Horn a pojmenoval jej podle svého rodného města.\n\n\n\n"}
{"id": "1488675", "url": "https://cs.wikipedia.org/wiki?curid=1488675", "title": "J-Hope", "text": "J-Hope\n\nČong Ho-sok, , známý jako J-Hope (stylizováno j-hope) (* 18. února 1994 Kwangdžu) je jihokorejský rapper, textař, tanečník a producent. V roce 2013 debutoval jako člen jihokorejské skupiny BTS.\n\n1. března 2018 vydal J-Hope svůj první sólový mixtape \"Hope World\". Album získalo převážně pozitivní kritiku a na \"Billboard 200\" se dostalo až na 38. příčku, čímž se stalo nejúspěšnějším dílem sólového korejského umělce v tomto žebříčku.\n"}
{"id": "1488677", "url": "https://cs.wikipedia.org/wiki?curid=1488677", "title": "Joaquín Abarca", "text": "Joaquín Abarca\n\nJoaquín Abarca y Blanque (22. května 1778 Huesca – 21. června 1844 Lanzo) byl španělský duchovní, v letech 1824–1844 biskup diecéze Leónské. V roli biskupa byla také činný v politice, když během První karlistické války podporoval karlistickou stranu, tedy dosazení Karla Bourbonského na španělský trůn.\n\nPůvodně vystudoval na Zaragozské univerzitě civilní a církevní právo a následně působil jako právník v Zaragoze. Pak vstoupil do duchovního stavu a stal se úředníkem diecéze Huescaské. V roce 1820 se vystoupil proti liberální Cádizské ústavě. Jako obhájce absolutistické monarchie musel následně v roce 1822 uprchnout do Francie. Zpět do Španělska ho po obnově monarchie povolal král Ferdinand VII., který jej také v roce 1824 jmenoval leónským biskupem a v roce 1826 jej jmenoval do státní rady. Po šest let byl jedním z důležitých královských rádců, ovšem ohledně sporu o následnictví se přiklonil na stranu Karla Bourbonského a nesouhlasil s královou pragmatickou sankcí a tak musel z hlavního města odejít. Po smrti krále podněcoval povstání proti regentské vládě Marie Kristýny a po jeho porážce ustoupil s Karlem Bourbonským do Portugalska a později do Londýna. Z jeho pověření jel do Francie, kde byl zatčen a přepraven do Frankfurtu, kde žil několik měsíců. S Karlem Bourbonským se vrátil do Španělska v roce 1837 a byl členem jeho vlády. Později však upadl v nemilost a ještě před koncem první karlistické války odešel přes Francii do Itálie, kde žil a zemřel v karmelitánském klášteře Lanzo nedaleko Turína.\n\n"}
{"id": "1488680", "url": "https://cs.wikipedia.org/wiki?curid=1488680", "title": "Abierto Mexicano Telcel 2019 – ženská čtyřhra", "text": "Abierto Mexicano Telcel 2019 – ženská čtyřhra\n\nŽenská čtyřhra Abierto Mexicano Telcel 2019 probíhala na přelomu února a března 2019. Do deblové soutěže acapulského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Tatjana Mariová a Heather Watsonová, jehož členky nestartovaly společně. Watsonová se rozhodla turnaje nezúčastnit. Spoluhráčkou Mariové se stala Christina McHaleová, s níž skončila ve čtvrtfinále na raketách Listerové s Voráčovou.\n\nVítězem se stal nenasazený bělorusko-čínský pár Viktoria Azarenková a Čeng Saj-saj, který ve finále hladce zdolal americko-mexické turnajové trojky Desirae Krawczykovou s Giulianou Olmosovou po dvousetovém průběhu 6–1 a 6–2. Obě šampionky si do žebříčku WTA připsaly 280 bodů a získaly premiérovou společnou trofej. Čengová vybojovala čtvrtý deblový titul na okruhu WTA Tour a pro Azarenkovou to bylo sedmé takové turnajové vítězství i první od narození jejího syna v prosinci 2016.\n\n"}
{"id": "1488683", "url": "https://cs.wikipedia.org/wiki?curid=1488683", "title": "Rorýsovití", "text": "Rorýsovití\n\nRorýsovití (Apodidae) je čeleď ptáků z řádu svišťounů. Zahrnuje skupinu malých a středně velkých ptáků přizpůsobených životu ve vzduchu. Jejich těla jsou aerodynamická, křídla jsou většinou dlouhá, srpovitá. Zobák je krátký a široký. Většina druhů má pamprodaktylní nohy, které jsou přizpůsobené zavěšení. Primitivní druhy čeledi rorýsovitých mají anizodaktylní nohu uzpůsobenou usedání na větvích.\n\n\nV roce 2019 byl organizací Swifts Without Frontiers prvně vyhlášen 7. červen Světovým dnem rorýsů.\n"}
{"id": "1488685", "url": "https://cs.wikipedia.org/wiki?curid=1488685", "title": "Apollodóros (epikurejec)", "text": "Apollodóros (epikurejec)\n\nApollodóros, někdy též zvaný \"Képotyrannos\" (řec. Απολλόδωρος κηποτύραννος; 2. století př. n. l.), byl starořecký filozof, jenž v 2. polovině 2. století př. n. l. vedl v Athénách epikurejskou filozofickou školu.\nO jeho životě je známo jen málo. Byl jedním z nástupců Epikúra ve vedení epikurejské filozofické školy, jež se nazývala \"Zahrada\" (řec. κῆπος; Kêpos); proto byl nazýván \"Képotyrannos\", to je „vládce Zahrady\". Školu vedl v 2. polovině 2. století př. n. l. a Díogenés Laertios uvádí, že se stal slavným filozofem. Za Apollodóra dosáhla škola velikého rozkvětu a vysokého počtu žáků. Jeho posluchačem byl i Zénón ze Sidonu, který později též stanul v čele epikurejské školy.\nDle Díogena Laertia napsal Apollodóros více než 400 knih, ale zachovaly se z nich jen názvy dvou děl a několik zlomků. Byl autorem spisu \"O životě Epikúrově\". V knize \"Sbírka pouček\" se snažil ukázat, že toho, co napsal Epikúros vlastní silou a bez připojení svědectví, je tisíckrát více než toho, co napsal stoik Chrýsippos ze Soloi. Díogenés Laertios cituje z tohoto spisu větu: „Odstranil-li by kdo z knih Chrýsippových vše, co je připojeno cizího, zůstanou mu jen prázdné listy.\" \n\n"}
{"id": "1488686", "url": "https://cs.wikipedia.org/wiki?curid=1488686", "title": "Abierto Mexicano Telcel 2019", "text": "Abierto Mexicano Telcel 2019\n\nAbierto Mexicano Telcel 2019 presentado por HSBC byl společný tenisový turnaj mužského okruhu ATP World Tour a ženského okruhu WTA Tour, hraný v areálu Mundo Imperial Acapulco Princess na dvorcích s tvrdým povrchem. Probíhal mezi 25. únorem až 2. březnem 2019 v mexickém Acapulcu jako 26. ročník mužské poloviny a 19. ročník ženské části turnaje.\n\nMužský turnaj se řadil do kategorie ATP Tour 500 a jeho dotace činila 1 931 110 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\nNejvýše nasazenými hráči v singlových soutěžích se stali druhý tenista světa Rafael Nadal ze Španělska a třetí hráčka žebříčku Sloane Stephensová ze Spojených států amerických. Jako poslední přímí účastnici do dvouher nastoupili německý 70. hráč žebříčku Mischa Zverev a 133. žena klasifikace Misaki Doiová z Japonska.\n\nPátý singlový titul na okruhu ATP Tour vybojoval 23letý Australan Nick Kyrgios, jemuž během turnaje patřila 72. příčka žebříčku. Premiérové turnajové vítězství ve dvouhře okruhu WTA Tour získala 24letá Číňanka Wang Ja-fan, která se posunula na nové kariérní maximum, 49. místo světové kasifikace.\n\nDruhý společný triumf z mužské čtyřhry si odvezl bratrský pár Němců Alexandra a Mischy Zverevových. Ženskou čtyřhru ovládla bělorusko-čínská dvojice Viktoria Azarenková a Čeng Saj-saj, jejíž členky si připsaly premiérovou společnou trofej. \n\nNásledující hráčí obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky se probojavaly do hlavní soutěže z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1488687", "url": "https://cs.wikipedia.org/wiki?curid=1488687", "title": "Dům čp. 355 (Štramberk)", "text": "Dům čp. 355 (Štramberk)\n\nDům čp. 355 stojí na ulici Dolní ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 355 byl postaven na konci 18. století. V osmdesátých letech 20. století byla roubená stavba zbořena a na jejím místě postavená nová zděná budova. Objekt pře součástí původní předměstské zástavby ve Štramberku.\n\nDům je přízemní zděná stavba na obdélném půdorysu, je orientovaná štítovou stranou do ulice. Je postavena na původní vysoké kamenné podezdívce, která vyrovnává prudkou svahovou nerovnost. V podezdívce je klenutý sklepní prostor, který sloužil pro ustájení dobytka, přístupný z okapové strany. Štítové průčelí je dvouosé. Štíty jsou trojúhelníkové svisle bedněné s jedním oknem. Střecha je sedlová.\n\n\n"}
{"id": "1488688", "url": "https://cs.wikipedia.org/wiki?curid=1488688", "title": "Francis Gómezová", "text": "Francis Gómezová\n\nFrancis Jacqueline Gómezová Mendozaová (* 4. října 1968) je bývalá venezuelská zápasnice – judistka.\n\nPřipravovala se v univerzitním sportovním klubu UCV v hlavním městě Caracasu pod vedením Víctora Urbiny. Ve venezuelské ženské reprezentaci se pohybovala od roku 1985 ve střední váze do 66 kg. Potom co se v roce 1992 nekvalifikovala na olympijské hry v Barceloně přestoupila do vyšší polotěžké váhy do 72 kg. V roce 1996 obsadila panamerickou kontinentální kvótu pro start na olympijských hrách v Atlantě, kde prohrála ve druhém kole s Francouzkou Esthou Essombeovou na ippon technikou harai-goši. Sportovní kariéru ukončila v roce 1999. Věnuje se trenérské práci v Los Teques ve státě Miranda.\n\n\n"}
{"id": "1488696", "url": "https://cs.wikipedia.org/wiki?curid=1488696", "title": "Reformovaný kostel v Belleville", "text": "Reformovaný kostel v Belleville\n\nReformovaný kostel v Belleville (fr. \"Église réformée de Belleville\") je kostel reformované církve ve 20. obvodu v Paříži, v ulici \"Rue Julien-Lacroix\". Kostel je členem Union des Églises évangéliques de France.\n\nPrvní kultovní místo v Belleville otevřel v roce 1855 pastor Louis Vernes v bývalé dílně v \"Rue Pradier\" č. 3. Kostel byl slavnostně otevřen 8. srpna 1858 v \"Rue Julien Lacroix\" č. 60. Později město Paříž koupilo budovu a v letech 1877–1880 nechalo vystavět nový kostel na současném místě. Stavbu řídil Leon Salleron, architekt města Paříže. Budova má monumentální kamennou kazatelnu a varhany pocházejí z roku 1907.\n\n"}
{"id": "1488702", "url": "https://cs.wikipedia.org/wiki?curid=1488702", "title": "Reformovaný kostel v Auteuil", "text": "Reformovaný kostel v Auteuil\n\nReformovaný kostel v Auteuil (fr. \"Église réformée d'Auteuil\") je kostel reformované církve v 16. obvodu v Paříži, v ulici \"Rue Erlanger\". Kostel je členem Union des Églises évangéliques de France.\n\nV roce 1897 byl postaven na \"Rue Boileau\" č. 29 první dřevěný kostel s kovovou konstrukcí pro 150 lidí. Dne 5. ledna 1907 byl založen církevní spolek. V roce 1924 byl kostel zbořen, aby se mohla rozšířit škola. Farnost poté koupila bývalý pozemek sochaře Léopolda Morice (1846–1919) na adrese \"Rue Erlanger\" č. 53. Před dokončením kostela v roce 1932 se bohoslužby sloužily v bývalé dílně. Kostel vyzdobili malíř Louis Rivier a sochař Édouard Sandoz. Tento druhý kostel byl příliš malý a proto byl v roce 1971 zbourán a pod vedením švýcarského architekta Guida Cocchi byl postaven nový.\n\n"}
{"id": "1488703", "url": "https://cs.wikipedia.org/wiki?curid=1488703", "title": "Reformovaný kostel La Rencontre", "text": "Reformovaný kostel La Rencontre\n\nReformovaný kostel La Rencontre (tj. \"kostel Setkávání\") je kostel reformované církve v 10. obvodu v Paříži, v ulici \"Rue des Petits-Hôtels\". Kostel je členem Union des Églises évangéliques de France.\n\nFarnost vznikla v roce 1962 sloučením kaple Nord a kaple Milton. Současná stavba byla postavena v letech 1964–1965 architektem Philippem Verrey na místě kaple Nord. V roce 1966 společnost Gutschenritter instalovala v kostele varhany.\n"}
{"id": "1488705", "url": "https://cs.wikipedia.org/wiki?curid=1488705", "title": "Gare d'Est-Ceinture", "text": "Gare d'Est-Ceinture\n\nGare d'Est-Ceinture je zrušená železniční stanice v Paříži v 19. obvodu. Nádraží bylo v provozu v letech 1867–1934. Na jeho místě byla vybudována stanice Rosa Parks. \n\nNádraží se nacházelo v 19. obvodu mezi ulicemi \"Rue Curial\", \"Rue d'Aubervilliers\" a \"Boulevard Macdonald\". Leželo na křížení tratí Petite Ceinture (mezi stanicemi Pont de Flandre a La Chapelle-Saint-Denis) a Paříž – Myhúzy.\n\nTrať Petite Ceinture procházela pod tratí Východní společnosti. Vznikly tak dvě samostatné železniční zastávky, které však měly stejný název. Na trati Petite Ceinture byla stanice Est-Ceinture otevřena pro cestující 12. června 1867. Na trati Est zde mohli přestoupit návštěvníci světové výstavy jedoucí na stanici na Champ-de-Mars. Od 20. ledna 1868 byla stanice otevřena pro všechny cestující. Měla však několik nevýhod. Její provoz byl omezen jen na přestup na hlavní tratě, využití se značně snížila po ukončení světové výstavy, neměla přímý vstup na veřejné komunikace a po otevření nedalekého nádraží Pont de Flandre v roce 1869 většina obyvatel využívala novou stanici. Zastávka byla proto zrušena v dubnu 1869.\n\nSvětová výstava z roku 1878 vedla k jejímu znovuotevření. Nad kolejemi byla vybudována budova pro cestující.\n\nV roce 1908 byl otevřen přístup na \"Rue d'Aubervilliers\". Systém schodišť a lávek spojil zastávku se stanicí Est-Ceinture nacházející se jižněji.\n\nV roce 1892 byly nástupiště východní tratě rozšířena ze dvou na osm kolejí. Při této příležitosti byla přestavěna i železniční stanice.\n\nPůvodně vedla mezi oběma zastávkami jen prašná cesta. Následně byly vybudován systém lávek. Cesta však zůstávala pro cestovatele nepraktická, protože byla příliš dlouhá (asi jeden kilometr mezi \"Rue d'Aubervilliers\" a \"Rue Curial\"), komplikovaná přes lávky a únavná kvůli mnoha schodům.\n\nPřestup mezi oběma stanicemi byl zrušen 17. května 1931 a v roce 1932 zde přestaly zastavovat dálkové vlaky. Tak jako celá linka Petite Ceinture bylo i nádraží uzavřeno pro osobní přepravu 23. července 1934.\n\nNa konci 30. let 20. století byly strženy lávky a schodiště. Budova pro pasažéry a nástupiště byla stržena kolem roku 1968.\n\nV prostoru bývalého nádraží vznikla stanice Rosa Parks. V jejím přízemí byl umístěna původní cedule s nápisem EST-CEINTURE, která upomíná na místní železniční tradici.\n\n"}
{"id": "1488710", "url": "https://cs.wikipedia.org/wiki?curid=1488710", "title": "Fontány na Place des Vosges", "text": "Fontány na Place des Vosges\n\nFontány na Place des Vosges (francouzsky \"Fontaines de la place des Vosges\") je soubor čtyř fontán v Paříži.\n\nKašny se nacházejí ve 4. obvodu uprostřed náměstí \"Place des Vosges\" v rozích \"Square Louis-XIII\".\n\nČtyři fontány na \"Place des Vosges\" byly zřízeny z nařízení krále Ludvíka XVIII., který nechal nahradit jednu ústřední sochu skupinou z bílého mramoru. Projekt vypracoval architekt Jean-François Mesnager (1783–1864) a fontány vytvořil sochař Jean-Pierre Cortot (1787–1843).\n\nVšechny čtyři fontány jsou identické a jsou vyrobeny z kamene. Každou fontánu tvoří kruhová nádrž. Z jejího středu vystupuje podstavec, který nese dvě mísy – horní menší, spodní větší. Voda tryská z vrcholku podstavce, dopadá do horní, menší mísy a odtud do větší mísy. Odtud je chrlena do kruhové pánve 16 ozdobnými lvími hlavami. Fontány jsou napájeny vodou z řeky Ourcq.\n\n"}
{"id": "1488715", "url": "https://cs.wikipedia.org/wiki?curid=1488715", "title": "Dům čp. 356 (Štramberk)", "text": "Dům čp. 356 (Štramberk)\n\nDům čp. 356 stojí na ulici Dolní ve Štramberku v okrese Nový Jičín. Roubený dům byl postaven roce 1821. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 356 byl postaven roce 1821. V 19. století byla k uliční podezdívce přistavěna roubená část, která sloužila jako chlév, kůlna nebo seník. Objekt je příkladem původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná štítovou stranou do ulice. Dispozice je trojdílná s velkou síní a dvou jizbách. Stavba je roubená z tesaných kuláčů. Je postavena na vysoké kamenné omítané podezdívce, která vyrovnává prudkou svahovou nerovnost. V podezdívce je klenutý sklepní prostor přístupný z uliční strany, který byl využíván jako chlév a hospodářský prostor. Později k podezdívce byla přistavěna roubená přístavba s pultovou střechou krytou pálenými taškami. Štítové průčelí je trojosé s kaslíkovými okny v prostých rámech. Okapové strany jsou dvouosé. Ke vstupu v levé okapové straně vede podél zdi z ulice kamenné schodiště. Zadní část, která je přisazena ke svahu, je zděná. Štíty jsou trojúhelníkové svisle bedněné s laťováním a podlomenicí v patě štítu. V uličním hlavním štítu je kabřinec s datací stavitele a stavby. Na záklopové desce je nápis \"IHS – Stawitel tohoto domu – Johan Halamik Roku 1821\". Střecha je vysoká sedlová krytá šindelem.\n\n\n"}
{"id": "1488717", "url": "https://cs.wikipedia.org/wiki?curid=1488717", "title": "Diana Ortizová", "text": "Diana Ortizová\n\nDiana Carolina Ortizová Flórezová (* 5. března 1987) je bývalá venezuelská zápasnice – judistka.\n\nPřipravovala se v univerzitním sportovním klubu UCLA v Barquisimetu ve státě Lara pod vedením Edgarda Gómeze. V širším výběru venezuelské ženské reprezentace se pohybovala od roku 2005 v superlehké váze do 48 kg. Od roku 2009 jako reprezentační jednička. V roce 2012 se na olympijské hry v Londýně nekvalifikovala. V roce 2015 ukončila sezonu kvůli mateřským povinnostem. K vrcholovému sportu se nevrátila. Žije na předměstí Barquisimeta v Cabudare. \n\n\n"}
{"id": "1488718", "url": "https://cs.wikipedia.org/wiki?curid=1488718", "title": "Reformovaný kostel Betánie", "text": "Reformovaný kostel Betánie\n\nReformovaný kostel Betánie (fr. \"Église réformée de Béthanie\") je kostel reformované církve ve 20. obvodu v Paříži, v ulici \"Rue des Pyrénées\". Kostel je členem Union des Églises évangéliques de France.\n\nKostel byl postaven v roce 1904 podle návrhu architekta Félixe Paumiera se školní budovou po každé straně. Farnost se osamostatnila v roce 1907 z farnosti Belleville z popudu pastora Sully Lombarda. Varhany, které vytvořil v roce 1875 Aristide Cavaillé-Coll, byly zakoupeny a přeneseny v roce 1916 z kostela Étoile.\n\n"}
{"id": "1488719", "url": "https://cs.wikipedia.org/wiki?curid=1488719", "title": "Housesteads (římská pevnost)", "text": "Housesteads (římská pevnost)\n\nHousesteads (římská pevnost) je moderní název bývalé pomocné pevnosti zhruba uprostřed Hadrianova valu. Leží v hrabství Northumberland v Anglii, na jih od jezera Broomlee Lough, na farmě Housesteads, 6 a půl km na sever od vesnice Bardon Mill, u silnice B6318 a téměř 10 km na severovýchod od městečka Haltwhistle. Z tohoto vyvýšeného místa je strategický výhled na vřesoviště národního parku \"Northumberland National Park\" a na Hadriánův val. Jde o nejlépe zachovanou římskou pevnost v Británii, jednu z nejznámějších v Římské říši. \n\nPevnost na ploše více než 2 hektary byla postavena kolem roku 124 našeho letopočtu, tedy brzy poté, co Římané stavbu Hadriánova valu zahájili. Tato oblast tehdy spadala do území římské provincie zvané Britannia. \n\nLokalitu v moderní době vlastní National Trust a pečuje o ni organizace English Heritage. Archeologické nálezy odsud lze spatřit v místním muzeu, dále v muzeu u pevnosti Chesters a v Great North Museum: Hancock ve městě Newcastle na Tyne v severovýchodní Anglii.\n\nV písemných záznamech se vyskytuje v podobě Vercovicium, Borcovicus, Borcovicium a Velurtion. Nápis nalezený přímo v Housesteads s písmeny VER je pravděpodobně zkratkou pojmenování Ver(covicianorum) - písmena VER se v latině pozdější doby mohla psát i BOR. \n\nModerní název vychází z pojmenování statku Housesteads z 18. století.\nDůkazů o obývání lokality v době před Římany je málo. Hadrianův val se začal stavět v roce 122. Pevnost na pozemcích dnešní farmy Housesteads se stavěla od roku 124 na místě, kde byl už dříve postaven základ pro široký obranný val a věžička 36B. Ta se nyní nachází uvnitř areálu pevnosti. Jako stavební materiál sloužil kámen. Pevnost má typický půdorys: je ve tvaru obdélníka, se zaoblenými nárožími. Na všech čtyřech stranách byly brány, které ležely proti sobě. Delší strana pevnosti vystupuje ven z valu, na rozdíl od bran a věží v rozích.\nPevnost časem prošla několikrát opravami a řadou přestaveb, zejména její severní obranný systém, který byl vzhledem k prudkému svahu obzvlášť náchylný ke zřícení.\nVe 2. století našeho letopočtu ji tvořila neznámá kohorta pomocné pěchoty a jednotka legionářů vyčleněná z \"Legio II Augusta\". \nVe 3. století šlo o \"Cohors I Tungrorum\", rozšířenou o \"numerus Hnaudifridi\" a \"Cuneus Frisiorum\", frízskou jednotku kavalérie, přičemž slovo \"cuneus\" zde odkazuje na formaci ve tvaru klínu. Oddíl \"Tungrorum\" původně byl v nedaleké pevnosti Vindolanda (na jihozápad od Housesteads). Důkazem je náhrobní kámen velitele centurie, který padl v boji pravděpodobně za vlády císaře Hadriána (117-138). \nO časné přítomnosti \"Tungrorum\" svědčí dva rané nápisy. Jeden je na malém stavebním kameni s iniciálami této kohorty, který se zachoval v dolní části stěny jedné z původních budov pevnosti z Hadriánovy doby; tato sýpka byla potom výrazně přestavěna v letech 205–208. \n\nDruhým je nápis, kterým první kohorta \"Tungrorum\" děkuje \"bohům a bohyním\"; deset podobných textů známých z různých míst Římské říše je spojeno s vypuknutím moru okolo roku 165.\nNa jih od pevnosti vyrostlo rozsáhlé civilní osídlení (\"vicus\"). Některé kamenné základy z těchto domů je stále možné vidět, včetně takzvaného \"Murder House\", kde byly pod nově položenou podlahou objeveny dvě kostry.\nPřed koncem Hadriánovy vlády (v roce 138) byl val dokončen a Housesteads byla jednou z jeho 17 pevností a její posádka se podílela na počtu téměř 10 000 mužů, kteří val hájili.\n\nDo čtyř let po Hadriánově smrti však jeho nástupce, Antoninus Pius (vládl 138–161) začal se stavbou druhého valu, tzv. Antoninova, přes úžinu mezi ústími řek Forth a Clyde ve středním Skotsku. Pro častý předpoklad, že Hadriánův val byl potom opuštěn, neexistují v pevnosti Housesteads žádné důkazy. \n\nVětšina posádky se skutečně přesunula o 160 km na sever na Antoninův val, (do pevnosti Castlecary Fort), ale část zůstala. Právě z této doby pravděpodobně pochází oltář boha Jupitera a boha zvaného Cocidius, který v pevnosti Housesteads postavili vojáci Druhé legie.\n\nAntoninův val byl opuštěn po roce 160 a ten Hadriánův byl příští dvě staletí plně obsazen vojskem. V Housesteads se hodně stavělo, od druhé poloviny 2. století a během 3. století vyrostl dům velícího důstojníka, sýpky a další stavby. V době římské v pevnosti žilo a pracovalo 800 vojáků. I proto znělo původní pojmenování pevnosti Vercovicium, tedy \"místo, kde jsou výteční bojovníci'. \nPevnost tehdy stála na samé hranici Římské říše. Důležité bylo, že byla soběstačná. Její obyvatelé měli kasárny, nemocnici, stál tam dům velitele, sýpky a společné latríny; pozůstatky většiny těchto staveb se zachovaly. Sýpky měly pečlivě propracovaný systém větrání. \n\nLatrína měla dvě podélné lavice, kde vojáci seděli vedle sebe; dole tekla voda, která exkrementy odváděla. Jde o jedny z nejlépe zachovaných starověkých kamenných latrín na území římské Británie.Tato pevnost však, což bylo nezvyklé, neměla vlastní zdroj vody, její obyvatelé proto museli zachytávat vodu dešťovou. Pro tento účel vybudovali při kraji obranné linie velké nádrže s okraji z kamene.\n\nPodle dokumentu Notitia Dignitatum ze začátku 5. století byla posádka v pevnosti ještě ve 4. století. Vojáci pocházeli z území moderní Belgie. Do roku 409 se Římané z pevnosti stáhli.\n\nTato lokalita je nyní ve vlastnictví charitativní organizace National Trust a pečuje o ni britská kulturní nezisková organizace Anglické dědictví. Nálezy z odsud lze vidět ve výše zmíněných muzeích. Sbírka objevů z římských dob dokumentuje, jak se na tomto místě žilo před dvěma tisíci lety. Jsou zde například římské oltáře, šperky, nástroje a zbraně, vše vykopané v této pevnosti. Poblíž byla navíc nalezena klasická okřídlená socha Vítězství. \n\nPevnost Housesteads byla jednou ze stálých základen podél Hadriánova valu. Je nejúplnějším příkladem římské pevnosti v Británii, takže díky návštěvě je možné si vytvořit poměrně přesnou představu, jak římské pevnosti svého času vypadaly. \n\nHousesteads je bývalý statek, na jehož pozemcích zbytky pevnosti leží. V roce 1604 se nájemcem farmy stal Hugh Nixon, “zloděj dobytka, který navíc přechovával ukradené věci”. Od roku 1663 byla domovem Armstrongů, notoricky známé rodiny lupičů, kteří působili v tomto kraji (\"Border Reivers\"). Nicholas Armstrong koupil farmu v roce 1692, ale už v roce 1694 ji musel za 485 liber prodat Thomasu Gibsonovi z Hexhamu. Armstrongovi na ní zůstali jako nájemníci. Šlo o známou skupinu zlodějů koní a dobytka, kteří ve staré pevnosti ukrývali ukradené koně a dobytek. Obchodovali až s Aberdeenem a jihem Anglie. Bývaly doby, kdy každý muž z této rodiny byl psancem, kterého postavily mimo zákon úřady anglické nebo skotské. Nicholas byl v roce 1704 oběšen a jeho bratři uprchli do Ameriky. \n\nArmstrongové žili v typickém opevněném domě (\"bastle house\") ze 16. století. Měl dvě podlaží: v přízemí měli hospodářská zvířata, v patře byl obytný prostor. Pozůstatky domu dosud stojí u jižní brány římské pevnosti, zachovaly se kamenné schody a úzká okna. V 17. století byla do strážní komory v bráně zabudována sušárna na kukuřici. \n\nV 1698 farmu koupil Thomas Gibson, který začal kolem pevnosti obdělávat půdu a při tom vyoral celou řadu římských artefaktů. \"Bastle house\" ze 17. století nahradila budova statku, kterou postavili nad římskou nemocnicí, kterou v roce 1725 načrtl Stukely. V průběhu 18. století na farmě Housesteads hospodařila stále jedna rodina, která ji měla pronajatou. Existuje zápis z té doby o nájemci jménem William Magnay. Ukázalo se, že tamější studna nepochází z římských dob; vykopal ji právě on. \n\nZájem o pevnost vzrostl v 19. století, a to zejména poté, co v roce 1838 farmu koupil historik John Clayton, jako další ze své sbírky farem u Hadriánova valu. Lokalitu zbavil staveb z pozdějších dob. Statek Housesteads byl postaven kolem roku 1860. John Maurice Clayton se pokusil pevnost koupit v aukci v roce 1929. V roce 1930 ji dostala darem organizace National Trust. Farmu později vlastnili Trevelyanovi, kteří věnovali pozemek pro tamější muzeum.\n\n\n\n\n \n"}
{"id": "1488722", "url": "https://cs.wikipedia.org/wiki?curid=1488722", "title": "Abulcasis", "text": "Abulcasis\n\nAbulcasis, též Abú Kásim, nebo Al-Zahráví, plným jménem Abú al-Kásim Chalaf ibn al-Abbás al-Zahrávī (936, Medina Azahara – 1013) byl arabský lékař a chemik narozený nedaleko dnešní Cordoby a působící v Al-Andalus (muslimském Španělsku). Často je nazýván „otcem chirurgie“. Proslul lékařským encyklopedickým dílem \"Al-Tasrif\" či \"Kitab al-Tasrif\" (v překladu \"Sbírka\"), které sepsal okolo roku 1000, a které díky latinským překladům (zvláště chirurgické části) položilo základy středověkého evropského lékařství. Objevil dědičnou povahu hemofilie a jako první popsal mimoděložní těhotenství. Působil na dvoře cordóbského chalífy Al-Hakama II. O jeho životě je málo známo, jeho jméno je prvně zmíněno v díle Ibn Hazma, první biografická informace se nachází až v díle, jež vzniklo 60 let po Abulcasisově smrti (\"Jadhvat al-Muktabis\"). \n"}
{"id": "1488726", "url": "https://cs.wikipedia.org/wiki?curid=1488726", "title": "Syndrom cizí ruky", "text": "Syndrom cizí ruky\n\nSyndrom cizí ruky (anglicky \"alien hand syndrome\", anglická zkratka AHS, též \"Dr. Strangelove syndrome\" nebo \"anarchic hand syndrome\") je vzácná neurologická porucha. Za poruchu může poškození určité části mozku (například v důsledku úrazu hlavy, výdutě tepny, mozkového nádoru nebo mozkové mrtvice). Člověk s touto nemocí nemá kontrolu nad pohybem ruky. Manipuluje tedy někdy s věcmi bez vlastní vůle a někdy dokonce musí používat zdravou ruku k zastavení pohybu. V některých případech je chování ruky vůči jejímu majiteli značně agresivní, štípe ho, škrábe, bije, a dokonce je zaznamenán i případ, kdy se ho snažila uškrtit.\n\nPrvní známý případ se v literatuře objevil již v roce 1908, kdy jej publikoval německý neurolog Kurt Goldstein. Popsal chování pravé ruky ženy, která utrpěla mozkovou mrtvici ovlivňující její levou polovinu mozku. Dříve byla tato porucha spojena především s oddělením mozkových hemisfér od sebe při léčbě epilepsie.\n\nDiagnostika je provedena na základě zobrazovacích metod, které nám umožňují zjistit míru poškození mozku. Nejčastěji se využívá magnetická rezonance. \nČlověk, který je syndromem postižený, obvykle nevnímá „problematickou“ ruku jako součást svého těla, ale jako cizí objekt, provádí bezúčelné pohyby s postiženou končetinou. Postižený je si své poruchy vědom. Vyskytuje se poškození mozkové kůry. Většinou není přítomné brnění či jiné podobné projevy.\n\nK dispozici není žádný lék, lze ale snížit projevy poruchy. Také je možné cvičení postižené hemisféry.\n\nVe filmu Stanleye Kubricka \"Dr. Divnoláska aneb Jak jsem se naučil nedělat si starosti a mít rád bombu\" trpí syndromem cizí ruky hrdina dr. Strangelove (Divnoláska), ztvárněný Pete Sellersem.\n\n"}
{"id": "1488728", "url": "https://cs.wikipedia.org/wiki?curid=1488728", "title": "Hôtel Le Pelletier de Souzy", "text": "Hôtel Le Pelletier de Souzy\n\nHôtel Le Pelletier de Souzy je městský palác v Paříži.\n\nBudova se nachází na adrese \"Rue des Archives\" č. 76 a Rue Pastourelle č 19–21 ve 3. obvodu v historické čtvrti Marais.\n\nPalác postavil v letech 1642–1647 architekt Antoine Landry pro královského sekretáře Octaviena Lebyse de la Chapelle. Když se Octavien Lebys zadlužil, získal tuto nemovistost jeden z jeho věřitelů Louis Le Peletier de Souzy, hlavní pokladník města Grenoble. V roce 1690 se palác dostal do majetku rodiny Turgot, která jej vlastnila až do Velké francouzské revoluce. Budova je od roku 1982 chráněná jako historická památka.\n\n"}
{"id": "1488729", "url": "https://cs.wikipedia.org/wiki?curid=1488729", "title": "Gallus", "text": "Gallus\n\nGallus (lat.) může znamenat:\n\n\n"}
{"id": "1488730", "url": "https://cs.wikipedia.org/wiki?curid=1488730", "title": "Bodružal", "text": "Bodružal\n\nBodružal ( ) je obec na Slovensku v okrese Svidník.\n\nObec se nachází asi 12 km severovýchodně od města Svidník, při silnici E 371 ze Svidníku na hraniční přechod Dukla-Polsko na zeměpisné šířce 49º 21<nowiki>'15\"</nowiki> a délce 21º 42<nowiki>'26\"</nowiki>. V současnosti patří do Svídnická obvodu v Prešovském regionu. Leží na severovýchodním Slovensku, 8 km od hraničního Dukelského průsmyku, při státní hranici s Polskou republikou, Podkarpatské vojvodství a Krosnianskym okresem. Z silniční komunikace první kategorie Svidník – Dukelský průsmyk z obce Krajná Poľana je vzdálena 2 km směrem na východ.\n\nBodružal leží v severovýchodní části Nízkých Beskyd jihozápadně (Laborecké vrchoviny), na nivě a přilehlých svazích doliny potoka Bodružalík, v nadmořské výšce 390–415 m n. m. Nejvyšší Vovči Verch (611,4 m n. m.) se nachází jihozápadně od obce. Východně se vypíná vrch Hrun s výškou 579 m n. m. Severně od obce se tyčí vrch Třešeň s výškou 531,4 m n. m. Území obce je součástí chráněné krajinné oblasti Východní Karpaty. Hraniční pásmo tohoto území je od ústí Bodružalíka do Ladomirka v Krajní Polaně až po mokřad Košariská, směrem na Miroľu.\n\nReliéf potoky rozbrázděného prostoru je mírně členitý, spíše hornatý, a lze jej zařadit mezi nížší hornatiny. Bodružalský chotár je v jeho některých částech těžce dostupný a pokrývají ho místy souvislé listnaté smíšené bukové, habrové a březové porosty.\n\nHnědá půda obsahuje středně minerální až chudé horniny. Patří mezi půdy písčito-hlinité, kde půdotvorné horniny jsou zastoupeny některými druhy rul a pískovců. Půdy jsou převážně mělké, často až kamenité.\n\nVíce než 85 % orné půdy, luk a pastvin se nachází na levé straně Bodružalíka. Sklon svahů je orientován na východ a severovýchod.\n\nJe v něm méně ploch s menším sklonem, vhodným pro zemědělské obhospodařování. Lesních ploch je více a jsou zpřetrhané menšími plochami, často ostrovy zemědělské půdy, jejichž obdělávání na svahových plochách je složité. Je zde mnoho luk a pastvin. Eroze půdy je velmi silná. Zajímavostí bodružalského katastru je jeho otevření ze severu, proto je ovoce na stromech kvůli jarním mrazům (často i v polovině května) zpravidla jedenkrát za pět let. Je zde dostatek dřevní hmoty.\n\nBodružal patří k mírně chladnému horskému klimatu. Průměrné lednové teploty jsou −4 až −6 ° C. Průměrné červencové teploty jsou 16–17 ° C. Sněhová pokrývka tu trvá zpravidla 80–100 dní. Průměrný roční úhrn srážek se pohybuje od 650–800 mm. Převážná část srážek, 400–500 mm, připadá na vegetační období. Převládá severní směr větru.\n\nPřes obec protéká potok Bodružalík. Je levostranným přítokem Ladomirky s délkou přibližně 4,5 km.\n\nPramení jihovýchodně pod Kozím hrbkem (605,2 m n. m.), v nadmořské výšce cca 500 m n. m., na území CHKO Východní Karpaty. V údolí doliny Bodružalíka je souběžně napájen přítokem z mokřady Košariská, který má místní název Pod vysokou.\n\nNejprve teče na sever přes Bodružal, kde přibírá 4 krátké levostranné přítoky z dolin s lokálními názvy Kopřiva, Zegeľníci, Pelepče a Segin. Za obcí přibírá přítok z Kotolnicy a Kuriačnika. V obci Bodružal přibírá na pravé straně 5,5 km říčku Príkrianku. Soutok je na zeměpisné šířce 49°21 '15 \"a délce 21°42' 26\". Z Třešně přibírá krátký pravostranný přítok, který říčku zásobuje vodou v jarním období a v době dešťů.\n\nPřed Krajnou Poľanou se zleva vlévá do Ladomirky. Bodružalík je zásobován zejména dešťovou vodou a sněhem. Nejvyšší hladiny dosahuje v jarních měsících. Je to méně vodnatý potok s poměrně velkými výkyvy průtoků během roku. Voda je v něm velmi čistá, o čemž svědčí i výskyt raka říčního.\n\nPři březích Bodružalíka a jeho přítoků se nacházejí mokřady s rozlohou skoro 200 000 m.\n\nV modrém štítě je stříbrný srp se zlatou rukojetí a mezi zlaté misky stříbrných vah je vsunut zlatý snop. V hlavě štítu je zlatý obrácený plamenný meč se stříbrnou rukojetí.\n\nTento znak byl schválen 13. usnesením zastupitelstva dne 23. prosince 2004 a je zapsán v heraldickém rejstříku Slovenské republiky pod signaturou B - 217/2004.\n\nZa základ znaku bylo vzato obecní razítko z roku 1887, na němž je vyobrazen snop se srpem. Do znaku byly zakomponovány výjevy z kostelní barokní malby Posledního soudu se sv. Trojicí, anděly a přísedícími apoštoly. Na malbě je situována figura archanděla Michala vážícího duše. Proto nad zlatý snop byly vloženy stříbrné váhy se zlatými miskami. Do hlavy štítu byl také vložen obrácen plamenný meč, kterým vyhání hříšníků. Meč a váhy jsou atributy, které využíval při své činnosti archanděl Michal.\n\nAutorem znaku je Peter Zelizňák.\n\nVlajka obce se skládá z pěti podélných pruhů v barvách modré (2/9), žluté (2/9), bílé (1/9), žluté (2/9) a modré (2/9). Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n\nObec vznikla kolem let 1573–1598 jako nová osada panství Makovica, na základě valašského práva. Na osídlování se účastnilo rusínský obyvatelstvo, které jako privilegované kromě pastvy dobytka provádělo v uhersko-polském pohraničí strážní a kurýrní službu. Jejich povinností bylo odevzdávat vrchnosti dvacetinu ze své dobytkářské produkce. Byly vyznavači východního křesťanství a neplatili církevní desítek. Osada byla malá a o její založení a rozvoj usilovali z Makovického hradního panství a také dědičný rychtář (šoltýs), který z této pozice měl určité výhody. Obyvatelé se zabývali zemědělstvím a pracovali v lesích. Začátkem 17. století začali vyrábět šindele. Roku 1787 měl Bodružal 22 domů a 149 obyvatel; 1828 – 22 domů a 181 obyvatele, 1845 – 22 domů a 222 obyvatel, 1921 – 35 domů a 167 obyvatel, 1942 – 35 domů a 188 obyvatel, 1960 – 30 domů a 154 obyvatel, 1970 – 30 domů a 124 obyvatel. V roce 1995 měl 29 domů a 77 obyvatel, kteří se hlásili ze 70 % slovenské, z 23,5 % rusínské a z 4,9 % k ukrajinské národnosti.\n\nPřes obec vedla historická cesta, Jozefínka, která v 18. století spojovala Šariš a Zemplín přes Dukelský průsmyk s Haliči.\n\nHistorický název obce – v archivních dokumentů se lze setkat v těmito názvy:\n\n\nObyvatelé zažili několik přesunů vojsk, které někdy jen prošli kolem obce. První známý je přesun císařských vojsk Užhorodská posádky po jejich kapitulaci 16. března 1704 pod vedením kpt. Swetlika (v čase kurucké-labanských válek, počátkem 18. století). Posledním přesunem v 18. století byl pochod jednotek ruského sboru generála G. L. Ribindera v dubnu–květnu 1799. V květnu 1800 se ruští vojáci pod vedením generalissima A. V. Suvorova vraceli z italského bojiště. V lednu 1806 procházeli údolím ruští vojáci pod vedením M. I. Kutuzova, kteří nastoupili zpáteční cestu od Slavkova (na Moravě) do Ruska. 17. června 1849 ruská armáda překročila se souhlasem Habsburků Dukelský průsmyk pod vedením generála polního maršála Ivana Fjodoroviče Paskieviča. Pomocná ruská armáda se zúčastnila potlačení uherských povstalců a v srpnu 1849 je přinutila ke kapitulaci. Nejmenší útrapy dolehly na obyvatele obce během letních vojenských tažení a přesunů. Kritické byly přesuny v podzimních a zimních měsících. Vlastníci Makovického panství, v té době rody Rákociovců, Aspremontovců a Erdődyů neznali slitování při zajišťování vojenského třením posunující se armád. Sýpky a stodoly místních občanů byly zpravidla místní šlechtou vydrancovány bez milosti.\n\nJeště dnes se lze setkat s technicky unikátní stavbou – s klenutým kamenným můstkem, který je součástí dnešní komunikace, asi 480 m od mostu přes Bodružalík. Část původně zachované Jozefínky je ve vzdálenosti asi 2,5 km od obce směrem na Miroľu, když se na horizontu kopce „rozdíl“ odbočí vpravo. Dnes je to nepoužívaná cesta se zapomenutou technickou památkou.\n\nV letech 1830 a 1831 vypukla cholera, při které zemřelo 52 obyvatel. V polovině 19. století obec postihl hlad a vystěhovalectví.\n\nPočátkem 20. století se občany obce stali členové Hibschmanovy rodiny, kteří byli obchodníky a vyznavači židovského náboženství. Ze 7 členů rodiny holocaust přežil jen jediný, který před začátkem války emigroval do USA.\n\nV meziválečném období do začátku druhé světové války se mnoho obyvatel vystěhovalo do Ameriky. Mnozí z nich udržovali se svými rodinami písemný kontakt a finančně je podporovaly. Po roce 1945 přesídlilo několik obyvatel i do Sovětského svazu.\n\nPodle matričního úřadu uloženém ve Státním oblastním archivu v Prešově více než 200 let trvale žijí v Bodružali rodiny Bokšovi, Goldírovi, Hrinkovi, Kocúrovi a Zelizňákovi.\n\nNejstarší dostupné informace z matriky pocházejí z roku 1823. Až do roku 1864 ji vedly v latinském jazyce nebo ji psali azbukou, pak už jen v předepsaném formátu v maďarském jazyce. Rokem 1890 se začínají jména obyvatel zapisovateli matriky pomaďarčiť. Vznikem Československé republiky byly matriky vedeny v nových formulářích a byly psány v slovenském jazyce.\n\nV Slovenské republice je málo obcí, které byly v průběhu 20. století dvakrát postiženy válečnými operacemi. Válečné útrapy zažila obec už během první světové války. V říjnu až listopadu roku 1914 se v extravilánu obce – jihovýchodně – na místním vrchu Horbok odehrály vojenské boje „Sturm“. Ruská vojska pod velením generála Brusilovovou bojovali muž proti muži na bodáky s vojáky rakousko-uherské armády. V boji v katastru obce padlo 400 vojáků. Byly to počáteční bojové operace první světové války na území Slovenska. Vojáci ruské armády se silniční komunikací (Jozefínkou postavenou v době panování Josefa II., 1780–1790) z Krajní Poľany do Bukoviec usilovali dostat hlouběji do vnitrozemí Slovenska. Rakousko-uherská vojska měla na této komunikací obsazeny výšiny, z nichž kontrolovala přístupovou cestu. Pohyb ruských vojsk v tomto prostoru byl zaznamenán až do března 1915. Obyvatelé obce projevovali Rusům všeobecné sympatie. Vojáci za úplatu dávali dětem sladkosti a další potraviny, kterými byli zásobovaní. V dalším období se bojové operace přesunuly mimo území Slovenska. Stopy po vojenských operacích z první světové války se zde nacházejí do současnosti; nad cestou ve směru do obce, v lesním porostu na Horbku 500 m od mostu přes Bodružalík jsou zákopy z této války. Další souvislé zákopy, které byly vybudovány i pro stojící střelce, jsou nad Seredným, v lesním porostu, z nichž byla kontrolována přístupová cesta údolím Bodružalíka. Systém takových zákopů (s násypem z vykopané hlíny) byl použit na krytí vojenských rakousko-uherských jednotek před palbou ruské armády. Zákopy jsou ve vzdálenosti 250–400 m vpravo od dnešní komunikace, asi 1 km od obce směrem na Miroľu. Na výstavbu zákopů byli zneužiti místní občané uherskou státní mocí.\n\nMocnosti, které vedly v tomto prostoru bojové operace, pochovaly padlé vojáky bez obřadu a označení hrobů. Hroby byly roztroušeny po celém katastru obce. Tělesné pozůstatky neznámých vojáků byly uloženy na místním hřbitově československou brannou mocí až v roce 1922 po exhumaci do 39 masových hrobů.\n\nV době druhé světové války, od září 1944, slovenští vojáci, bydlící v domech s Bodružalčany, budovali vojenské opevnění na Dukelský průsmyk s cílem zamezit vstupu Rudé armády na pomoc slovenskému národnímu povstání. Později je vystřídala nacistická německá vojska, která byla taktéž ubytována v domech místních občanů. Fašisté před zahájením Karpatsko-dukelské operace donutily muže ve věku od 16 do 60 let vybudovat na vrchu Třešeň vojenské opevnění, ze kterého dělostřelectvem palebně přehradili státní cestu Svidník – Krosno. Vojenská operace se bezprostředně dotkla i obyvatel obce, kteří byli nuceni 12. října 1944 na více než šest měsíců opustit své domovy.\nZaznamenané byli i ztráty na životech obyvatel, kteří tehdy včas obec neopustili. Bodružal byl sedm týdnů ve frontovém pásmu a utrpěl značné materiální škody. (Od 6. října 1944, kdy příslušníci prvního armádního sboru vztyčili československou vlajku na Dukelský průsmyk).\n\nPo osvobození obce 29. listopadu 1944 a skončení Karpatsko-dukelské operace, bydlel v domě Josefa Zelizňáka na soutoku říček Bodružalík a Prikrianky téměř 3 týdny velitel 1. československého armádního sboru, armádní generál Ludvík Svoboda, pozdější prezident Československa. Vojenské operace probíhaly i přímo v obci. Obyvatelé vracející se z evakuace u mostu přes Bodružalík museli na cestě obcházet 4 zničené tanky příslušníků 1. čs. armádního sboru. Pole před Bodružalíkom na vstupu do obce byla zaminovaná tak, že přechod nimi byl znemožněn. Byla to jediná spojnice vstupu pro vojenskou techniku do obce.\n\nV roce 2006 při předvolební kampani navštívil chrám úřadující předseda vlády Mikuláš Dzurinda.\n\nV květnu 2008 obec a chrám svatého Mikuláše navštívil velvyslanec USA na Slovensku Vincent Obsitnik a v říjnu 2010 i jeho nástupce Theodore Sedgwick.\n\n\nPůvodní pravoslavní obyvatelé obce pod vlivem (Brest-Litevská unie, Užhorodská Unie 1596–1648) zformování tzv. uniatskou církví, tj. Východní křesťanskou církví, byli podřízeni římskému papeži. V polovině 17. století se stali tzv. uniaty (pravoslavnými katolíky). Jako Řeckokatolíci do konce 20. století používali při bohoslužbách církevní staroslověnštinu (ne latinu), dodržovali liturgii sv. Jana Zlatoústého, při přijímání používali chléb a víno, dodržovali starý juliánský kalendář, v důsledku čehož například narození Krista (Rizdvo) oslavovali 7. ledna, tj. o dva týdny později než podle gregoriánského kalendáře. K tomu se vázaly i zajímavé zvykoslovné projevy a rituály.\n\nOriginálními a přesvědčivými projevy duchovní kultury obyvatel byly zvyky, obyčeje, písně, pohádky, legendy a přísloví, které byly nejvíce využívány u příležitosti velikonočních, vánočních svátků a letnic. Velmi bohaté byly také rodinné zvyky a obřady při narození dítěte, při těhotenství, porodu, provedení křtu, křtin, kojení a podobných denních povinnostech. V první polovině 20. století byly ještě také využívány námluvy, zásnuby a příprava na svatební obřad. Pozoruhodné byly i zvyky při svatebním obřadu jako například vstup nevěsty do ženichova domu a obcházení kolem ohniště nebo stolu. Od této chvíle patřila nevěsta do nového domu, který jí poskytl všestrannou ochranu. Dlouho se pěstovaly i zvyky spojené s úmrtím. Skoro každá významná lidská činnost se spojovala s nějakou pověrou. Proto v zimních měsících byly páračky peří školou interpretace pověr, kde ženy zevšeobecňovali zkušenosti, které nabývaly během svého života. Páraček se účastnili i mládenci, kteří byli pozornými posluchači pěstování zvykosloví. Význam pověr ustoupil až v druhé polovině 20. století, kdy se obec spojovala se světem přes rozhlasové a televizní přijímače a cestováním za prací mimo okres. Mnohé ženy se tehdy vyznali v bylinkách a dokázali využívat jejich léčivé účinky.\n\nDo obce se z Marmarošu přiženil Peter Iľko, který zde se svou manželkou prožil svůj život. Do povědomí vesničanů a širokého okolí se zapsal jako pohádkář. Byl oblíbený zejména u dětí a dorůstající mládeže, které mnohdy vyprávěl pohádky, pověstí a své zážitky ze zámořských cest.\n\nZprostředkovatelem etnicko-kulturních tradic obce je jazyk – nářečí, které si navzdory mnoha archaismů a zahraničních (slovenských, polských, maďarských, německých a jiných) vlivů zachovalo svůj rusínsky charakter. Základním komunikačním prostředkem v obci zůstává rusínsko-lemkovské nářečí.\n\nPři velikonočních svátcích ženy a dívky batikovali kraslice (pysanky) špendlíkem s včelím voskem. Domácí batikování velikonočních vajíček je velmi jednoduchá a stará technika, jejímž základem je nanášení horkého vosku na očištěné vajíčko v určitých obrazech a vzorech. Vymalované voskové vajíčko se pak vybarvilo v nádobě s barevným roztokem, v minulosti v cibulových slupkách. Mnohobarevnost se docílila tak, že vosk se postupně nanášel podle vzoru na zaschlou barvu na vajíčku a barvil se různými barvami. Při barvení vajíčka se postupovalo vždy od nejsvětlejších odstínů k nejtmavším. Vosk se odstranil až po posledním barvení.\n\nObec má rozptýlenou potoční řadovou zástavbu. V historické zástavbě byly až do 90. let 19. století obydlí pouze na pravé straně Bodružalíka. Levostranné břehy jsou vyvýšené a je z nich komplikovanější přístup k vodě. Proto musely být kopány studny, s nejistým výsledkem. Na levé straně byla jen škola v blízkosti přítoku z Pelepčeho, cerkev a dům Hibschmanovy rodiny byl zase v blízkosti přítoku potoka ze Segin.\n\nObydlí do padesátých let 20. století byly srubové domy se stájí pod společnou valbovou slaměnou střechou. Sestávaly z kmenů stromů, které se otesávaly na vnější a vnitřní straně, na koncích se zaklesávaly do srubové vazby. Další věnce srubu se kladly rovnoměrně po celém obvodu zdi s přerušením u otvorů pro okna a dveře. Jejich boční okraje byly vyztuženy svislými sloupky, začapovanými do trámů, konce vodorovných trámů u oken a dveří byly zapuštěny do žlabů na sloupcích. Za práh dveří domu sloužil spodní podval prvního břevna. Spáry stěn se vyplňovaly kroucenou slámou nebo mechem a zamazávaly hlínou. Spodní řada břeven se kladla po celém obvodu srubu na kamennou podezdívku. Na ochranu domu před dřevokazným hmyzem byly trámy šikmo olakované rozpůlenými lískovicemi a omazané hlínou. Domy se natírali natronovým roztokem nejčastěji na modro. Po dokončení obvodových stěn se položil krov a střecha. Základ střechy tvořily kresané hrady, položené přes šířku stavby, do kterých byly začepovány krokve. Se spodními křížovými hrady tvořily pevně svázanou kostru. Krokve bývaly pod hřebenem zpevněné příčnými trámy. Na krokve se vodorovně položily drúčiky a na ně se dávala svázána žitná sláma (mlácená cepy) pod místním názvem kyčky, kterou se hustě vedle sebe přivazovala na drúčiky krovu. Otýpky slámy se přivazovaly klásky nahoru, a proto byl povrch střechy stupňovité členěný. Přes hřeben střechy byly přivazované svazky slámy namáčené v rozdělané hlíně.\n\nVe dvorech a sadech byly srubové sypance (sýpky se súseky), ve kterých bylo uskladněno obilí. Koncem 50. let 20. století (1957–1958) bylo v akci „P“ postaveno 16 nových rodinných domů. Z obce tehdy vymizely typické srubové domy. V tomto období místní občan Jan Biroš na říčce Bodružalík postavil malou vodní elektrárnu, která vyráběla elektřinu pro dva domy. Koncem 70. let v obci postavili jednopatrovou čtyřbytovku pro pracovníky lesního a zemědělského závodu. Byl vybudován moderní kravín, ve kterém bylo ustájeno 100 dojnic, velkokapacitní seník a konírna.\n\nV sedmdesátých letech si obyvatelé obce postavili v rámci akce Z za finanční podpory jednotného spotřebního lidového družstva nákupní středisko (s potravinami a pohostinstvím). V 90. letech byla obec napojena na centrální vodovod.\n\nV obci se nachází také cihlová farní budova postavená v neoklasicistním slohu, kterou postavili koncem 90.let 19. století. V roce 1751 byl Bodružal sídlem děkana, skoro 350 let (až do roku 2002) v ní sídlil farní úřad. Dnes je fara opuštěna. Do konce 20. století byly liturgické obřady v církevní staroslověnštině. Dnes jsou církevní obřady silně slovakizované.\n\nV obci se nachází chrám sv. Mikuláše, postavený v roce 1658 v jižní části obce. Třídílná dřevěná srubová stavba ve tvaru tří čtverců, rozestavěno na jedné ose od východu na západ, je trojvežová, se stupňovitě gradovaného střechami a věžičkami směrem ke vstupu s centrálním charakterem půdorysu lodě, oddělené ikonostasem od svatyně. Výtvarně je ovlivněna zejména barokní architekturou.\n\nTypickou je bohatě členěná, jakoby dvoupodlažní šindelová střecha s barokními cibulovými věžičkami, ukončenými malými šindelovými kuželovými nástavci s kovanými kovovými kříži. V nejvyšší západní věži bez kuželových konstrukcí jsou umístěny zvony. Na začátku první světové války uherská státní moc nařídila nejmenší a největší zvon z cerkvi odstranit a použila je na vojenské účely. Zvony byly nahrazeny obyvateli obce až v druhé polovině 20. let. Největší zvon nechal zhotovit místní lesník Michal Zelizňák a nejmenší zvon zajistily veřejnou sbírkou občané obce.\n\nDřevěná cerkev tvoří pevnou siluetu obce Bodružal. Nachází se na návrší, obklopená alejí stromů a zvýrazněná vysokou zelení, která ji obklopuje.\n\nKolem ní se rozprostírá hřbitov. Prostor chrámu je uzavřen dřevěnou srubovou ohradou se stříškou (v lidové řeči nazývanou palanok). Plochu svatostánku doplňuje samostatně stojící dřevěná zvonice sloupkové konstrukce z 19. století.\n\nChrám svatého Mikuláše v přírodním prostředí Nízkých Beskyd je historickým křesťanským symbolem lidi, vyznávající východní církev byzantského obřadu. Od roku 1968 až do poloviny 90. let 20. století byla birituálna, neboť v ní byly prováděny obřady pravoslavné a řeckokatolické církve. Dnes patří jen řeckokatolický věřícím.\n\nRekonstrukce chrámu byla ukončena v roce 2004.\n\nV obci se nachází pomník čtyřem stovkám vojáků, kteří padli v první světové válce, a jejichž ostatky jsou uloženy na místním hřbitově. Jeho autorem je Ing. arch. Michal Burák. Jde o dřevěnou moderní plastiku ve formě stylizovaného dřevěného kříže s 39 otvory, který s chrámem vytváří jednotný celek. Kříž je osazen na okraj čtvercového půdorysu vojenského pohřebiště. Systém 39 otvorů v kříži umožňuje vybrané části dřevěné hmoty kříže rozmístit na travnatou plochu pohřebiště, převedeny do podoby náhrobních kamenů. V hmotě kříže dominuje velký otvor v průniku křížení, který symbolizuje spojnici mezi světem živých a světem mrtvých. Náhrobní kameny ztvárňuje beton s otisky letokruhů dřevěného bednění, které symbolizují les pokácených stromů.\n\nDůležitým prvkem památníku je lavička. Je oboustranná a umístěna tak, aby umožnila výhled na krajinu a Cerkva pod pohřebištěm, zároveň slouží jako nosič textové informace o pohřbených.\n\nPomník byl postaven v rámci veřejného prospěšných prací a jeho stavbu financovalo Ministerstvo vnitra Slovenské republiky a obecní úřad.\n\n\nObec zaznamenala v tomto směru výrazný rozvoj až v druhé polovině 20. století. První zděná budova základní školy byla postavena svépomocí obyvateli obce v roce 1900. Předtím byla v obci dřevěná roubená škola (postavená v roce 1888), do které chodili děti z Prikry a také Krajní Poľany. Ta však shořela v roce 1899. Vyučovacím jazykem byla do roku 1918 maďarština a dvě hodiny týdně se vyučovala ruština. Prvním učitelem byl Michal Rudý. Lidovou školu navštěvoval i František Gibala, později významný sochař. V letech 1925–1936 vyučoval významný učitel Orest Onuliak. Byl ruským emigrantem po Říjnové revoluci. Nadané žáky podporoval v dalším studiu na Užhorodská gymnáziu. Používal k tomu vlastní finanční prostředky.\n\nV době 2. světové války byla budova školy značně poškozena. Němečtí fašisté ve škole umístili pekárnu na pečení chleba pro svou armádu. V budově se opět začalo vyučovat až po rekonstrukci 1. září 1947.\n\nDo té doby se vyučovalo po domech v rodinách. Od září 1946 se vyučovalo v ruštině a škola byla přejmenována na státní ruskou lidovou školu. Od roku 1953 se vyučovalo v ukrajinském jazyce. Vyučování ve slovenském jazyce na škole se začalo od 1. září 1963. Prvním studentem v obci byl Vasil Hrinko. Studoval v Užhorodě a Státní učitelský ústav v Prešově ukončil v roce 1936. Svou pedagogickou kariéru završil jako ředitel Střední všeobecně vzdělávací školy v Stropkově.\n\nV 50. až 70. v letech 20. století 26 mladých lidí z obce získalo vysokoškolské vzdělání v různých profesích. Vzdělání mělo u obyvatel obce vysokou společenskou hodnotu.\n\n"}
{"id": "1488731", "url": "https://cs.wikipedia.org/wiki?curid=1488731", "title": "Súrjá", "text": "Súrjá\n\nSúrjá je védská bohyně, dcera slunečního boha Súrji, nazývaná taktéž \"Duhitá súrjasja\" „dcera slunce“, písně o ní byly zpívány při svatbách. Je spojována s božskými blíženci Ašviny a považována za jejich manželku, vůz který blíženci řídí je pak vozem svatebním. Súrjá představuje v Rgvédu archetypální manželku a tak je ve velkém svatebním hymnu 10. 85 Savitarem přivedena měsíčnímu bohu Sómovi, kde Ašvinové vystupují jako družbové či neúspěšní nápadníci. Pozdější Aitaréja bráhmana pak uvádí že Súrja chtěl dát svou dceru za ženu Sómovi, ale bohové, kteří po ní všichni toužili, si prosadili aby její ruku získal vítěz závodu a ten poté vyhráli Ašvinové. Súrja představuje jednu z forem hypotetické indoevropské „dcery slunce“ blízké božským blížencům. To ji spojuje s lotyšskými Saules meitas se vztahem k Dieva dēli a řeckou Helenou se vztahem k Dioskúrům.\n"}
{"id": "1488732", "url": "https://cs.wikipedia.org/wiki?curid=1488732", "title": "Soboš", "text": "Soboš\n\nSoboš je obec na Slovensku v okrese Svidník.\n\nV zeleném štítě zlaté mlýnské kolo, spodní lopatkou překrývající modrý trávník, v horních rozích štítu po třech malých zlatých klasech bez osin na olistěných stéblech.\n\nTento znak byl přijat usnesením zastupitelstva v roce 2006 a je zapsán v heraldickém rejstříku Slovenské republiky pod signaturou S - 368/2006. \n\nNový znak, částečně se inspirující obsahem otisku pečetidla obce z poloviny 19. století, byl doplněn o motiv mlynářství, jehož existence je v obci doložena již v 15. století. Autory znaku jsou Leon Sokolovský a Sergej Pančák.\n\nVlajka obce sestává ze šesti podélných pruhů v barvách žluté (1/6), zelené (1/6), modré (1/6), žluté (1/6), zelené (1/6) a modré (1/6). Vlajka má poměr stran 2:3 a ukončena je třemi cípy, t. j. dvěma sestřihy, sahajícími do třetiny její listu.\n"}
{"id": "1488744", "url": "https://cs.wikipedia.org/wiki?curid=1488744", "title": "Éric Aubourg", "text": "Éric Aubourg\n"}
{"id": "1488745", "url": "https://cs.wikipedia.org/wiki?curid=1488745", "title": "Yoichi Okamoto", "text": "Yoichi Okamoto\n\nJóiči Robert Okamoto (anglicky: \"Yoichi Robert Okamoto\", japonsky: ヨウイチ・ロバート・オカモト [Jóiči Robáto Okamoto], 5. července 1915 – 24. dubna 1985) byl druhý hlavní oficiální fotograf Bílého domu a prezidenta Lyndona B. Johnsona v období 1963 – 1969. Byl známý pod přezdívkou „Oke“ a dostal nebývalý přístup do Oválné pracovny. Zachytil obrazy prezidenta Spojených států přirozeněji, než bylo do té doby přijatelné.\n\nOkamoto byl rodákem z Yonkers ve státu New York. Jeho otec, Čóbun Jónezó Okamoto, byl bohatý vývozce, vydavatel knih a obchodník s nemovitostmi, který přišel z Japonska do Spojených států v roce 1904. Jeho matka se jmenovala Shina. Okamoto strávil v Japonsku pouze tři roky ještě jako dítě. Navštěvoval střední školu Roosevelt High School a Colgate univerzitu a sloužil v americkém armádním signálním sboru. Během druhé světové války byl oficiálním fotografem generála Marka Clarka. Po válce nastoupil do vládní informační agentury United States Information Agency.\n\nV roce 1955 Edward Steichen vybral jeho fotografii pro světovou putovní výstavu Muzea moderního umění \"Lidská rodina\", kterou vidělo devět milionů návštěvníků.\n\nV roce 1961 byl Okamoto pozván, aby doprovázel viceprezidenta Lyndona B. Johnsona na cestě do Berlína jako jeho oficiální fotograf. Viceprezidentovi se Okamotovy fotografie z cesty líbily a požádal, zda by Okamotu nemohl oslovit jako fotografa v budoucnu. Když se Johnson stal prezidentem, požádal Okamota, aby se stal oficiálním fotografem Bílého domu. Nabídku Okamoto přijal pod podmínkou, že bude mít k prezidentovi neomezený přístup.\n\nDíky možnosti být přítomný u téměř každé politické události, bylo v době Johnsonova prezidentství dostupných více fotografií, než z předchozích funkčních období. Během Johnsonova prezidentování pořídil Okamoto odhadem 675 000 fotografií. Kniha ve stylu coffee table book z roku 1990 \"LBJ: The White House Years\" Harryho Middletona se skládá především z Okamotových fotografií. \n\nPoté co skončil jako oficiální fotograf Bílého domu, otevřel si ve Washingtonu soukromý fotografický obchod s názvem \"Image Inc\". Pracoval po boku své manželky Pauly Okamoto.\n\nBěhem období od roku 1972 až do roku 1977 se podílel na projektu DOCUMERICA, což byl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. \n\nByl ženatý s manželkou Paulou a spolu měli dceru Karin a syna Philipa. Okamoto spáchal sebevraždu 24. dubna 1985, ve věku 69 let.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "1488746", "url": "https://cs.wikipedia.org/wiki?curid=1488746", "title": "Péter Ács", "text": "Péter Ács\n\nPéter Ács (* 10. května 1981) je maďarský šachový velmistr (GM); titul získal v roce 1998. V roce 2001 vyhrál Juniorské mistrovství světa v šachu a v roce 2002 turnaj v Hoogeveenu před Alexandrem Chalifmanem, Judit Polgárovou a Loekem van Welym. V letech 2000, 2002 a 2004 reprezentoval Maďarsko na šachové olympiádě.\n\nJeho nejlepší výsledky zahrnují třetí místo na Mistrovství světa juniorů do šestnácti let, první místo v Budapešti v roce 1999 a další.\n\nJeho nejvyšší Elo dosáhlo v roce 2003 hodnoty 2623.\n"}
{"id": "1488749", "url": "https://cs.wikipedia.org/wiki?curid=1488749", "title": "Die Gezeichneten (Opera)", "text": "Die Gezeichneten (Opera)\n\nDie Gezeichneten (Poznamenaní) je opera o třech dějstvích od skladatele Franze Schrekera, který zkomponoval hudbu i napsal libreto. Námětem opery je divadelní hra \"Hidalla\" (\"Hidalla oder Sein und Haben\", 1903-1904), kterou napsal Frank Wedekind, a jejíž děj se odehrává v Janově v 16. století. Opera byla poprvé uvedena v roce 1918 ve Frankfurtské opeře.\n\n\"První scéna\" (místnost v paláci Alviana Salvaga) Alviano Salvago je mladý, bohatý, ale tělesně znetvořený šlechtic, který se pro svůj vzhled musel vzdát lásky žen. Ve svém paláci se setkává se svými přáteli - šesti janovskými šlechtici: Guidobaldem, Menaldem, Michelem Otto, Gonsalem, Julianem a Paolem. Nedaleko města nechal vybudoval umělý ostrov \"Elysium\", kde v tajné jeskyni probíhají orgie těchto šlechticů pod vedením hraběte Tamare, při nichž jsou zneužívány a vražděny měšťanské dívky z Janova. Obyvatelé Janova jsou vyděšeni opakovaným mizením mladých dívek. Salvago se orgií neúčastní ale cítí se jako spoluviník. Aby ukončil znesvěcení svého vysněného místa, řekne svým šesti kamarádům, že plánuje druhého dne otevřít ostrov obyvatelům Janova.\n\n\"Druhá\" \"scéna\" (Šest šlechticů mezi sebou): Šest přátel se obává vyzrazení svých skutků a považuje Salvagův plán za nebezpečný. Netrpělivě čekají na hraběte Tamare, aby situaci vyřešili.\n\nVe \"třetí scéně\" přichází Tamare a vypráví o krásné, neznámé ženě, do které se zamiloval, když ji zahlédl z kočáru svého otce.\n\n\"Čtvrtá scéna\" (šlechtici a Tamare, Podestà Nardi se senátory, jeho manželka a jeho dcera Carlotta Nardi, Salvago a notář): Šlechtici se shodují s Nardim na tom, že otevření ostrova obyvatelům města by měl schválit vévoda Adorno. Při schůzce Tamare poznává v Carlottě ženu, do které se zamiloval. Carlotta ho ale odmítá.\n\n\"Pátá scéna\" (Martuccia a Pietro): Pietro unesl na Julianův popud měšťanskou dívku Ginevru Scotti a ukrývá ji u hospodyně Martuccie v Salvagově paláci.\n\n\"Šestá scéna\" (Salvago a Carlotta): Carlotta, která má nemocné srdce, žádá Salvaga, aby jí seděl modelem pro portrét. Ráda by ukázala, že vnitřní krása člověka nesouvisí s jeho krásou fyzickou. Salvago nakonec souhlasí s tím, že ji navštíví v jejím ateliéru.\n\n\"První scéna\" (hala v paláci vévody Adorna, Podestà a tři senátoři) Neochota hraběte Adorna otevřít \"Elysium\" veřejnosti se nelíbí Podestovi a senátorům.\n\n\"Druhá scéna\" (Adorno a Tamare) Vévoda Antoniotto Adorno. Tamare prozrazuje Adornovi tajemství ostrova a jeskyně lásky a žádá ho, aby tento dar zastavil. Adorno se obává, že by Salvago získal otevřením ostrova nežádoucí popularitu u městského lidu a proto jej nedovolí.\n\n\"Třetí scéna\" (V Carlottině ateliéru: Carlotta a Salvago) Během Carlottiny práce na skice portrétu si Carlotta a Salvago navzájem vyznávají lásku.\n\nVévoda schvílil zpřístupněná ostrova Elysium. Občané Janova přicházejí a obdivují jeho krásu. Salvago žádá Podestu o Carlottinu ruku. Ta ale odpovídá vyhýbavě a odchází. V jeskyni se setkává s Tamarem, který ji svádí a odvádí do milostnému salonku.\n\nSalvago hledá zmizelou Carlottu. Najchází ji spící ležet na loži v objetí s Tamarem. Tamaro se vysmívá Salvagovi pro jeho vzhled a jeho lásku k Carlottě. Salvago jej v rozrušení probodne. Carlotta se probudí a vyznává svou lásku k Tamarovi. Když jistí, že je mrtev, touží zemřít s ním. Salvago zešílí a prchá.\n\nVe dvacátých letech 20. století byl Schreker po Richardu Straussovi druhým nejpopulárnějším operním skladatelem v Německu. Po nástupu nacistů byl ale pro svůj židovský původ propuštěn z funkce ředitele Musikhochschule v Berlíně i místa profesora kompozice na Akademii umění a jeho díla zmizela ze scén. Znovu se na scénách začala objevodat až koncem dvacátého století.\n\n\n\n"}
{"id": "1488755", "url": "https://cs.wikipedia.org/wiki?curid=1488755", "title": "Grand Prix Ruska 2015", "text": "Grand Prix Ruska 2015\n\nGrand Prix Ruska 2015 (oficiálně 2015 Formula 1 Russian Grand Prix) se jela na okruhu Sochi Autodrom v Soči v Rusku dne 11. října 2015. Závod byl patnáctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1488757", "url": "https://cs.wikipedia.org/wiki?curid=1488757", "title": "Ivanovický potok", "text": "Ivanovický potok\n\nIvanovický potok je potok v Jihomoravském kraji v Česku, protékající Brnem a okresem Brno-venkov. Je dlouhý 11,2 km, teče převážně jižním směrem a v Rajhradě se jako levostranný přítok vlévá do Svratky.\n\nPramenem je síť dešťových stok odvodňující městskou část Brno-Slatina. Samotný potok vytéká v nadmořské výšce 242 metrů u Vlárské dráhy v průmyslové zóně Černovická terasa, za níž protéká cípem černovického katastru a dostává se na území městské části Brno-Tuřany. Tam je na toku vybudována retenční nádrž (suchý poldr), jejímž účelem je zachytit vysoké průtoky. Poté potok podtéká dálnici D1 a teče Brněnskými Ivanovicemi a Holáskami. Za Holáskami se do něj vlévá Černovický potok, u Chrlic pak Tuřanský potok. Poblíž brněnské čističky odpadních vod podtéká dálnici D2, míří na jih a protéká kolem Rebešovic. Poté teče souběžně se Svratky, do níž se vlévá v nadmořské výšce 184 metrů na rozhraní Rajhradu a Rajhradic.\n"}
{"id": "1488762", "url": "https://cs.wikipedia.org/wiki?curid=1488762", "title": "Grand Prix USA 2015", "text": "Grand Prix USA 2015\n\nGrand Prix USA 2015 (oficiálně 2015 Formula 1 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 25. října 2015. Závod byl šestnáctým v pořadí v sezoně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1488768", "url": "https://cs.wikipedia.org/wiki?curid=1488768", "title": "Sotra", "text": "Sotra\n\nSotra, též Store Sotra, je norský ostrov ve Vestlandu. Leží západně od Bergenu. Je protažen od severu k jihu. Pobřeží je členité, šérové, do ostrova se hluboce zařezávají menší fjordy – např. Fjæreidpollen, Kortveitpollen, Vindenespollen. Na severovýchodě je oddělen od ostrova Askøy vodami Hjeltefjord, na východě vodami Bildøystraumenu od Bildøy, na jihovýchodě vodami Kobbaleia od Bjorøy, vodami Raunefjordu a Lerøyosenu, na jihu je široce oddělen vodami Korsfjordu. Severní část je součástí obce Fjell a jižní obce Sund. Největší jezero je Kørelen. Přes mosty a silnice je spojen s ostrovem Bildøy a Litlesotra, ten je spojen s norskou pevninou mostem Sotrabrua.\n"}
{"id": "1488769", "url": "https://cs.wikipedia.org/wiki?curid=1488769", "title": "Jaroslav Votruba (malíř)", "text": "Jaroslav Votruba (malíř)\n\nJaroslav Votruba (10. duben 1889 Uhříněves – 21. červenec 1971 Kežmarok, Slovensko) byl akademický malíř a grafik Vysokých Tater.\n\nJaroslav Votruba se narodil 10. dubna 1889 v Uhříněvsi (v tehdejším Rakousko-Uhersku, nyní součást Prahy v Česku) jako nejstarší syn manželů Vincence Votruby a Heleny Lukeslové. Studoval na císařsko-královské umělecko-průmyslové škole v Praze u profesora Jakuba Schikanedra. Poté působil jako středoškolský pedagog kreslení v Olomouci, Brně, Prostějově a od roku 1919 v Bratislavě, kde se usadil už natrvalo. Před první světovou válkou navštívil Halič, Německo, rakouské Alpy a Vídeň. V meziválečném období maloval i v Polsku a Jugoslávii. Za manželku si vzal Marii Zádrapovou, s níž měl dvě dcery Helenu a Jaroslavu. Zemřel 21. července 1971 v kežmarské nemocnici. Pohřben je v Tatranské Javorině.\n\nPřed rokem 1918 se věnoval převážně grafické tvorbě, zejména dřevorytům, exlibris a novoročenkám. Svá díla vystavoval pravidelně od roku 1911. V roce 1917 vydal první grafickou sbírku \"Haná\". Zaměřil se na krajinomalbu. Po příjezdu do Bratislavy maloval její okolí a Malé Karpaty, později se věnoval výhradně už jen zobrazování Vysokých Tater, díky čemuž se stal známý jako \"malíř krásy Vysokých Tater\". V povědomí odborníků výtvarného umění a laické veřejnosti je vnímán jako malíř Tater, když se po roce 1936 zaměřil na zobrazení vysokohorské přírody. Byl typem krajináře-sběratele, který pracoval v sériích, vždy na jedno ústřední téma, přičemž usiloval o její dokumentární vyčerpání. Jeho hlavními malířskými technikami byly tempera a olejomalba, jež byly ovlivněny zejména impresionismem.\n\nStál u zrodu Umělecké besedy slovenské a Spolku Slovenských umělců, v nichž jako funkcionář vyvíjel živou aktivitu. Byl členem několika uměleckých spolků na Moravě a Slovensku (Sdružení výtvarných umělců moravských, Umělecká beseda slovenská a Spolek slovenských umělců), v jejichž rámci se podílel na přípravě několika výstav slovenských umělců na Slovensku a Moravě. Jeho poslední organizátorskou aktivitou jako jednatele SSU byla výstava slovenského umění v New Yorku v roce 1938.\n\nBěhem Slovenského štátu se svými návrhy známek, bankovek a suvenýrů zapojoval do více grafických soutěží. Během celého života publikoval svá výtvarná díla i knižně, často doprovázené vlastním textem. Snažil se o kulturní a turistický rozvoj Vysokých Tater. Navrhoval založit v Tatrách galerii, zoologickou a botanickou zahradu a muzeum lidové kultury.\n\nKromě krajinářské malby a grafiky ztvárnil i lidovou architekturu Oravy a Spiše, slovenské hrady a zámky. Lidovými motivy vyzdobil fasády několika vil a domů, např. vila \"Hanačka\", vila architekta Juraje Tvarožka v bratislavském Starém Městě nebo rodný dům profesora Alojze Miškoviče v Jurgowě (dnes Polsko).\n\n"}
{"id": "1488771", "url": "https://cs.wikipedia.org/wiki?curid=1488771", "title": "Annavölgy", "text": "Annavölgy\n\nAnnavölgy (vyslovováno [anavelď]) je vesnice v Maďarsku v župě Komárom-Esztergom, spadající pod okres Esztergom. Do roku 1997 byla součástí obce Sárisáp, poté se však stala samostatnou obcí. Nachází se asi 5 km jihovýchodně od Tátu. V roce 2015 zde žilo 927 obyvatel, z nichž jsou 82,9 % Maďaři, 1,1 % Němci, 0,9 % Romové, 0,5 % Slováci a 0,3 % Rumuni.\n\nSousedními vesnicemi jsou Bajót, Nagysáp, Sárisáp a Tokod, sousedním městem Tát.\n"}
{"id": "1488776", "url": "https://cs.wikipedia.org/wiki?curid=1488776", "title": "Apagy", "text": "Apagy\n\nApagy (vyslovováno [apaď]) je velká vesnice v Maďarsku v župě Szabolcs-Szatmár-Bereg, spadající pod okres Nyíregyháza. Nachází se asi 8 km východně od Nyíregyházy. Žije zde 2 309 obyvatel. Podle údajů z roku 2001 tvořili obyvatelstvo z 99 % Maďaři a 1 % Romové.\n\nSousedními vesnicemi jsou Levelek, Napkor a Nyírtét.\n"}
{"id": "1488782", "url": "https://cs.wikipedia.org/wiki?curid=1488782", "title": "Apaj", "text": "Apaj\n\nApaj je velká vesnice v Maďarsku v župě Pest, spadající pod okres Ráckeve. Nachází se asi 8 km severozápadně od Kunszentmiklósu. Žije zde obyvatel. Dle údajů z roku 2011 je tvoří 81,1 % Maďaři, 0,2 % Němci a 0,2 % Romové.\n\nSousedními vesnicemi jsou Bugyi, Délegyháza, Dömsöd, Kiskunlacháza, Kunpeszér a Taksony, sousedními městy Dunaharaszti a Kunszentmiklós.\n"}
{"id": "1488783", "url": "https://cs.wikipedia.org/wiki?curid=1488783", "title": "John Watson (závodník)", "text": "John Watson (závodník)\n\nJohn Marshall Watson MBE (* 4. května 1946 Belfast) je bývalý britský automobilový závodník, pilot Formule 1, ve které působil v letech 1973 až 1985. Největších úspěchů dosáhl s týmem McLaren, za který startoval od roku 1979 až do konce působení ve formuli 1. Jeho nejúspěšnější sezónou byl rok 1982, kdy získal třetí místo v Mistrovství světa jezdců F1.\n\nBěhem své kariéry ve formuli 1 startoval v 152 velkých cenách, v nichž získal celkem 169 bodů, 20× byl na stupních vítězů, z toho 5× na stupni vítěze. V roce 1983 vytvořil jedinečný výkon, když v Grand Prix USA zvítězil z 22. startovní pozice. Debutoval 14. července 1973 v Grand Prix Velké Británie v Silverstone. První vítězství získal 15. srpna 1976 v Grand Prix Rakouska v Österreichringu. Jeho poslední závod, který jel po dvouleté přestávce 6. října 1985, byl Grand Prix Evropy v Brands Hatch, kdy zaskakoval za zraněného Nikiho Laudu. Splnil se tak jeho sen, jet s vozem číslo jedna.\n\nPoprvé kariéru ukončil v roce 1983 po několika měsíčním dohadováním se svým šéfem týmu Ronem Dennisem, když požadoval výrazně vyšší plat. Jeho týmový kolega Niki Lauda ho vyzval, aby obnovil smlouvu za předchozích podmínek, ale to kategoricky odmítl. Tým McLaren tedy podepsal smlouvu s mladým francouzským jezdcem Alainem Prostem, který neměl takové nároky. V retrospektivu se ukázalo, že to byla snad největší chyba v jeho kariéře, protože v roce 1984 se tým McLaren dostal do vedoucí pozice Mistrovství světa Formule 1, v niž se Alain Prost stal mistrem světa jezdců F1.\n\nPo posledním závodě ve Formuli 1 se účastnil závodů sportovních vozů, sedmkrát se účastnil závodu 24 hodin Le Mans. V sezóně 1987 získal druhé místo. Na této příčce společně s Janem Lammersem na Jaguaru Silk Cut zakončil sezónu sportovních vozů, když vyhrál tři závody. Po skončení závodní kariéry pracoval v letech 1990–1996 jako sportovní komentátor pro Eurosport, poté pro ESPN a nakonec pro BBC, kde se věnuje sérii BTCC. Provozuje také \"John Watson Performance Driving Center\" v Silverstone.\n"}
{"id": "1488784", "url": "https://cs.wikipedia.org/wiki?curid=1488784", "title": "John Watson (rozcestník)", "text": "John Watson (rozcestník)\n\nJméno a příjmení John Watson nosí více různých osob: \n\n"}
{"id": "1488785", "url": "https://cs.wikipedia.org/wiki?curid=1488785", "title": "Díky, Ameriko!", "text": "Díky, Ameriko!\n\nDíky, Ameriko! je památník připomínající osvobození Plzně americkou armádou v květnu 1945. Základní kámen budoucího pomníku byl položen v roce 1990, k odhalení hotového díla došlo v roce 1995. Památník má podobu dvou žulových pylonů opatřených děkovnými nápisy v češtině a angličtině, před kterými se nachází kruhová deska s reliéfní mapou Evropy, na které je vyznačen postup amerických vojsk na evropském bojišti druhé světové války. Památník \"Díky, Ameriko!\", spolu s blízkým pomníkem generála Pattona, jsou každoročně v květnových dnech místy pietních a vzpomínkových aktů.\n\nPrvní pokus o vztyčení památníku americkým osvoboditelům Plzně se uskutečnil již krátce po skončení druhé světové války. V roce 1946 byla uspořádána výtvarná soutěž, ve které byl vybrán návrh akademického sochaře Oskara Kozáka. Základní kámen památníku byl položen ještě téhož roku, další stavbu však zhatil nástup komunistů k moci. Po únorovém puči roku 1948 byly vzpomínky na Američany režimem vymazány z učebnic historie, oficiální ideologie hlásala, že Československo osvobodila pouze Rudá armáda. Na stavbu památníku tak nebylo ani pomyšlení.\n\nPo Sametové revoluci roku 1989 se však výstavba památníku stala pro občany i pro vedení města prioritou. Občané, kteří přes 40 let nemohli řádně uctít své osvoboditele, toužili po místě, které by bylo důstojnou připomínkou událostí roku 1945, a které by sloužilo jako místo vzpomínkových a pietních aktů. Základní kámen památníku byl položen již roku 1990 za účasti tehdejšího prezidenta Václava Havla a americké velvyslankyně v Česku Shirley Temple-Blackové. V roce 1993 proběhla architektonická soutěž na podobu pomníku, vítězný návrh sochaře Vladimíra Preclíka však narazil na odpor veřejnosti. Konečný návrh památníku je tak výsledkem workshopu, který uspořádala plzeňská radnice. Na výsledné podobě památníku se podíleli mimo jiné Jan Soukup (podoba pylonů) či František Bálek (bronzové prvky), dílo je však oficiálně považováno za kolektivní anonymní práci. Památník byl slavnostně odhalen v květnu roku 1995 při oslavách 50. výročí osvobození Plzně americkou armádou.\n\nŽula pocházející z lomu Řásná u Mrákotína, ze které byly zhotoveny pylony, se však ukázala nedostatečně kvalitní. V pylonech se postupem času objevily trhliny a v roce 2016 dospěla situace do stavu, kdy nebylo možné vyloučit zřícení svrchní části některého z pylonů. Bylo proto rozhodnuto poškozené pylony odstranit a nahradit je novými, které před osazením projdou důkladnou kontrolou. Žula na nové pylony pocházela z lomu Carrieres Plo v městečku Saint Salvy de la Balme v jižní Francii. Památník byl po opravě znovu odhalen veřejnosti v květnu 2018.\n\nPamátník se nachází na plzeňské křižovatce U Práce. Je orientován východo-západně. Dva žulové pylony mají čtvercovou základnu o straně 110 centimetrů a výšku 6,65 metru. Každý váží 22 tun. Na levém pylonu (při pohledu od západu) je znak 16. obrněné divize armády USA a nápis \"THANK YOU AMERICA! ON MAY 6TH 1945 THE CITY OF PLZEŇ WAS LIBERATED BY THE U.S. ARMY.\", na pravém pylonu pak český lev a nápis \"DÍKY, AMERIKO! DNE 6. KVĚTNA 1945 MĚSTO PLZEŇ BYLO OSVOBOZENO AMERICKOU ARMÁDOU.\" Na dlažbě před oběma pylony se nachází velká bílá pěticípá hvězda, do jejíhož středu je vsazena kruhová bronzová deska s reliéfní mapou Evropy, na které jsou vyznačeny směry postupu amerických vojsk na evropském bojišti druhé světové války. Po obou bocích hvězdy stojí vlajkové stožáry. Na opačné straně památníku jsou schůdky, pod kterými je umístěna malá fontána.\n\n\n"}
{"id": "1488788", "url": "https://cs.wikipedia.org/wiki?curid=1488788", "title": "Amorfní uhlík", "text": "Amorfní uhlík\n\nAmorfní uhlík je jedna z alotropických modifikací elementárního uhlíku bez pravidelné krystalické struktury. Atomy uhlíku jsou charakterizovány smíšenou hybridizací sp (vázané s třemi sousedními atomy), jakož i sp (vázaný s čtyřmi sousedními atomy) v různém poměru. Atomy vytvářejí matrici šestičlenných amorfních cyklů, ve směsi s nanokrystalickými grafitickými strukturami. Mezi fyzikální vlastností patří drolivost (na rozdíl od velmi tvrdého diamantu a měkkého grafitu) a matný vzhled. \n\nPříkladem amorfního uhlíku jsou saze, v nichž průměr základní částice činí cca 10–100 nm (použití při výrobě pryže). Přirozeným výskytem uhlíku v přírodě jsou karbonátové usazeniny, ropa a uhlí, kde byl uložen ve směsi grafitických forem s amorfním uhlíkem. \n\nFormy sp jsou typické pórovitou strukturou s velkým povrchem a využívají se jako adsorbenty, při katalýze či v elektrodách. Staly se např. základem přípravy aktivního uhlí. Formy sp fungují jako izolanty a jsou tvrdé. Uplatňují se v elektronice, aplikovat je lze ve formě ochranného filmu. Skupinou amorfního uhlíku jsou uhlíkové klastry, s většinou sp vázaných atomů a některými typickými vlastnostmi diamantu, označované za diamond-like carbon (DLC, amorfní diamantu podobný \nuhlík). Ty našly využití při skladování dat i piva, či ve formě biokompatibilního filmu u protéz. Amorfní uhlík se také stal substrátem pro výrobu krystalické umělé formy tzv. Q-uhlíku (2015), tvrdšího a jasnějšího než přírodní diamant. \n"}
{"id": "1488791", "url": "https://cs.wikipedia.org/wiki?curid=1488791", "title": "Viktor Fajnberg", "text": "Viktor Fajnberg\n\nViktor Fajnberg, (* 26. listopadu 1931 Charkov) je ukrajinský filolog a disident, účastník demonstrace na Rudém náměstí v srpnu 1968 proti okupaci Československa, kritik politického zneužívání psychiatrie v SSSR.\n\nNarodil se v ukrajinském Charkově v židovské rodině. Jeho otec byl inženýr, pracoval v továrně na traktory. Po vypuknutí druhé světové války se rodina přestěhovala do ruského Buzuluku, později do kazašské Alma-Aty. Tam se poprvé dostal do konfliktu s autoritami, když nemohl vystát antisemitské a despotické jednání vychovatelky v sanatoriu (kde se po operaci léčil) a utekl domů. Po válce se rodina vrátila do Charkova. I nadále se dostával do konfliktů s autoritami, poprvé mu byla nařízena psychiatrická léčba. Podle svého vyjádření se nebyl ochoten smířit se sílícím antisemitismem a jeho původce fyzicky napadal.\n\nPoslední roky střední školy trávil na vojenské dělostřelecké akademii v Leningradu, odkud byl však z disciplinárních důvodů vyloučen a přeložen na civilní leteckou školu. Od roku 1953 pracoval jako dělník v továrně. Následkem pracovního úrazu byl několik let v invalidním důchodu, touto dobou vystudoval filologii na Leningradské univerzitě. Poté pracoval jako průvodce v Pavlovském paláci nedaleko Leningradu. V roce 1957 byl po potyčce s policistou (podle svého vyjádření opět souvisela s antisemitismem) odsouzen za pobuřování a strávil čtyři měsíce ve vězení.\n\nV 60. letech se začal stýkat s leningradskými disidenty. S nimi se 1. srpna 1968 účastnil schůzky, během které došlo k sepsání dopisu československým novinářům na podporu pražského jara 1968. KGB však o schůzce byla informována a její účastnici byli zatčeni. Fajnberg byl propuštěn, někteří účastníci schůzky však byli odsouzeni k dlouholetým trestům, mj. chemik Lev Kvačevskij a právník Jurij Gendler.\n\nO invazi vojsk Varšavské smlouvy do Československa se dozvěděl 21. srpna cestou vlakem do práce, okamžitě se rozhodl odjet do Moskvy s cílem zorganizovat veřejný protest. Kontaktoval Pavla Litvinova a dozvěděl se tak o plánované demonstraci. Na demonstraci na Rudém náměstí proti okupaci Československa, která se konala 25. srpna 1968, se dostavil, krátce po jejím zahájení byl napaden neuniformovanými příslušníky KGB, kteří mu vykopli čtyři přední zuby. Spolu s ostatními demonstranty byl zatčen a odvezen k výslechu. Po několika dnech ve vazbě byl převezen na psychiatrickou kliniku.\n\nNa klinice byl uznán duševně nemocným a eskortován zpět do Leningradu. Tam byl proti své vůli držen na speciálním oddělení psychiatrické kliniky a byly mu podávány silné léky, i když žádnou psychickou nemocí netrpěl. V roce 1971 začal spolu s Vladimirem Borisovem držet protestní hladovku, následkem však byla izolace, násilné podávání jídla a časté upoutání na lůžko. Díky jednomu z psychiatrů se zpráva o hladovce dostala na veřejnost (účastníků hladovky se zastal i Andrej Sacharov) a i na Západ. Po zahájení druhé hladovky byl převezen na jinou kliniku a v roce 1973 byl propuštěn na svobodu. Oženil se s psychatričkou Marinou, která mu pomáhala vynášet informace z nemocnice a byla za to propuštěna.\n\nV roce 1974 s manželkou odešli do exilu přes Izrael, usídlili se ve Velké Británii. Tam Fajnberg založil organizaci CAPA (Kampaň proti zneužívání psychiatrie pro politické účely). Od roku 1978 žije ve Francii.\n\nV 1990 mu bylo uděleno čestné občanství hlavního města Prahy. V roce 2014 ho slovenský prezident Andrej Kiska vyznamenal slovenským státním vyznamenáním Medaile prezidenta Slovenské republiky. Téhož roku byl také Poslaneckou sněmovnou spolu s ostatními demonstranty z 25. srpna 1968 navržen na české státní vyznamenání Řád Tomáše Garrigua Masaryka, český prezident Miloš Zeman však vyznamenal pouze Natalju Gorbaněvskou. Zeman později uvedl, že mu vyznamenání neudělil z důvodu jeho kritiky ruského prezidenta Vladimira Putina, kterého Fajnberg srovnával s Leonidem Brežněvem. Fajnberg na kritiku reagoval, za podobností Brežněvovy epochy a putinovského Ruska si stojí a kritizoval také Zemanovu vulgární kritiku skupiny Pussy Riot.\n"}
{"id": "1488792", "url": "https://cs.wikipedia.org/wiki?curid=1488792", "title": "Cecil W. Stoughton", "text": "Cecil W. Stoughton\n\nCecil William Stoughton (18. ledna 1920 Oskaloosa, Iowa – 3. listopadu 2008 Merritt Island, Florida) byl americký fotograf, který byl jmenován prvním hlavním oficiálním fotografem Bílého domu, prezidenta Johna F. Kennedyho v období 1961–1963 a prezidenta Lyndona B. Johnsona v obodobí 1963–1965. Stoughton byl ve chvíli atentátu na Kennedyho poblíž na motocyklu a následně pořídil fotografii Lyndona B. Johnsona na palubě Air Force One během jeho prezidentské přísahy.\n\nStoughton se narodil 18. ledna 1920 ve městě Oskaloosa ve státu Iowa.\n\nBěhem druhé světové války byl přidělen k First Motion Picture Unit. Byl kapitánem armádního spolku Signal Corps, když byl přidělen do agentury Army Signal Agency spadající pod Bílý dům. V roce 1961 ho jmenoval John F. Kennedy do funkce prvního hlavního oficiálního fotografa. Stoughtonovy zákulisní obrazy Johna, Jacqueliny a jejich dětí v jejich veřejném a osobním životě byly klíčové pro utváření veřejného pohledu na americkou první rodinu. Během 34 měsíců od Kennedyho inaugurace až po jeho zavraždění pořídil více než 8000 fotografií.\n\nStoughton pořídil známou fotografii, na které jsou spolu John F. Kennedy, Robert Kennedy a Marilyn Monroe. Stoughton byl 22. listopadu 1963 ve chvíli atentátu na Kennedyho poblíž na motocyklu a byl následně jediným fotografem na palubě Air Force One směřujícím z Dallasu do Washingtonu. Lyndon B. Johnson ještě v letadle složil prezidentskou přísahu a nastoupil tak místo po zavražděném Johnu F. Kennedym. Stoughton věděl, že emoce jsou v tu chvíli velmi trpké, ale navrhl zachytit „moment, kdy se tvoří historie... myslím, že bychom to měli mít.“ Jeho fotografie zobrazuje Johnsona se zvednutou rukou v přísaze, zatímco on stál mezi jeho manželkou Lady Bird Johnsonovou a Jacqueline Kennedyovou, která ještě stále byla potřísněna krví. Tato fotografie je spolu s mnoha dalšími součástí sbírek knihovny a muzea Lyndon Baines Johnson Library and Museum.\n\nV roce 2008 se Stoughton objevil v televizním seriálu \"Antiques Roadshow\", kde vyprávěl svůj příběh a ukazoval fotografie ze své osobní sbírky, včetně fotografie Johnsonovy přísahy podepsanou samotným Johnsonem a fotografii z Oválné pracovny, když Johnson fotografii své přísahy podepisoval. Všechny položky dohromady byly ohodnoceny na 75.000 dolarů. Dva roky po jeho smrti byla v aukci prodána velká sbírka jeho fotografií. Ta obsahovala také snímek Johnsonovy inaugurace a cena se vyšplhala na 151.000 dolarů. \n\nStoughton zemřel na ostrově Merritt na Floridě 3. listopadu 2008 ve věku 88 let na komplikace po náhradě kyčelního kloubu, a byl pohřben na národním hřbitově v Arlingtonu.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n"}
{"id": "1488794", "url": "https://cs.wikipedia.org/wiki?curid=1488794", "title": "Skinwalker", "text": "Skinwalker\n\nSkinwalker (v navažštině \"Yee naaldlooshii\") je druh čarodějů z indiánských legend kmene Navaho, který se dokáže proměnit ve zvíře. Podle legend, když se člověk stane knězem a pak usmrtí svého lidského blízkého stane se z něj Skinwalker.\n\nV jazyce Navahů se skinwalkerům říká \"Yee naaldlooshii\", což v překladu znamená \"něco, co může chodit po čtyřech nohou.\" První zmínky pochází z bájí a mýtů indiánského kmene Navajo, který je popisuje jako jeden z možných druhů čarodějnic a mágů. Samotní Navahové o těchto tvorech neradi mluví s cizinci, a možná i proto se rozšířily strašidelné historky o tomto specifickém druhu čarodějů.\n\nDle knihy \"Hunt For The Skinwalkers\" od Richarda Bachmana jsou skinwalkeři schopní se přeměňovat ve zvířata, zejména vlky a kojoty. Oblékají se do kůží ulovené zvěře a barví se přírodními barvami podobně jako indiáni.\n\n"}
{"id": "1488795", "url": "https://cs.wikipedia.org/wiki?curid=1488795", "title": "Jozef Lukáš", "text": "Jozef Lukáš\n\nJozef Lukáš (4. února 1920, Jinošov – 30. březen, 1993, Trenčín) byl významný přírodovědec, muzejník, ochranář a zoolog – entomolog českého původu. \n\nJozef Lukáš se narodil v Jinošově na Moravě v roce 1920. Své dětství a mládí prožil v zámku Šénvald u Jinošova na Moravě. Základní školu navštěvoval v Jinošově a v Náměšti nad Oslavou, kde jeho otec působil jako vrchní zahradník u hraběte Haugwitze. Později absolvoval dvouletou obchodní ekonomickou školu v Třebíči. Od 17 let si musel vydělávat sám na sebe. V letech 1938 a 1942 pracoval u civilního geometra Ing. Emila Falluse v Brně. Během druhé světové války byl jako antifašista zatčen a byl internován v různých táborech, kde se mu výrazně zhoršilo zdraví. Zpět domů se vrátil těžce nemocný s tuberkulozou a byl nucen se léčit. Po léčbě se vrátil do práce v kartografické kanceláři v Brně. V roce 1947 odešel na Slovensko do Trenčína, kde založil rodinu. Začal působit jako pracovník v Trenčínském muzeu, kde působil jako velmi aktivní muzejník, ochranář a pracovník muzea. V rámci pracovní aktivity neznal odpočinek i přesto, že byl těžce nemocný. Pracoval až s nadlidskou houževnatostí a nakonec zcela vyčerpán odešel předčasně do invalidního důchodu ve věku pouhých 38 let. \n\nJozef Lukáš zemřel 30. března 1993 v Trenčíně. \n\nJe znám jako nejaktivnější pracovník, který se podílel na konzervaci a záchraně zoologických sbírek \"Přírodovědného spolku župy Trenčínské\". Bez jeho schopností, práce a aktivit by Slovensko zřejmě v průběhu let přišlo o jednu z nejvýznamnějších a nejvzácnějších zoologických sbírek z jeho území. Měl významný podíl na otevření přírodovědné expozice v Trenčínském muzeu v roce 1969, pro kterou vypracoval strukturu, scénář i instalační plán. Sám zrealizoval i většinu prací na textech, grafech, mapách a plánech. Vystihl co nejucelenější charakter stanovišť sběrné oblasti muzea a svými sbírkami z entomologie přesvědčil veřejnost o svém preparátorským mistrovství. Jako přírodovědec se věnoval převážně oboru entomologie, kde se zabýval hlavně brouky \"(Coleoptera)\" a blanokřídlými \"(Hymenoptera).\" Působil i jako člen Vlastivědného kroužku v Trenčíně a organizátor Sboru ochrany přírody v okrese Trenčín. Své bohaté zkušenosti předal svému synovi RNDr. Josefovi Lukášovi ml. \n\n\n"}
{"id": "1488796", "url": "https://cs.wikipedia.org/wiki?curid=1488796", "title": "Radek Mezlík", "text": "Radek Mezlík\n\nRadek Mezlík (* 20. května 1982 Třebíč) je český fotbalový obránce. Jeho bratr Pavel Mezlík je také fotbalista.\n\nOtcem bratrů Mezlíkových je Josef Mezlík, který stejně jako oni debutoval v nejvyšší soutěži v dresu Zbrojovky Brno.\n\nRadek Mezlík hraje na pozici středního obránce. \n\nV mládežnických letech hrál v Rudíkově (Sokol Rudíkov) a Třebíči (Slavia Třebíč), následně od roku 1998 působil v Boby Brno. Působil v brněnské rezervě ve třetí (2000–2003) a druhé lize (2003–2006). Od roku 2005 pak působil v prvoligovém kádru. Na jaře 2006 hostoval ve druholigových Českých Budějovicích a sezonu 2006/07 strávil na hostování v Opavě v téže soutěži. V červenci roku 2007 se vrátil zpět do Brna, odehrál své poslední prvoligové utkání v brněnském dresu (05.08.2007) a již v srpnu téhož roku odešel zpět do Opavy (přestup). Od roku 2010 do roku 2015 působil v prvoligovém Slovácku, kde odehrál 98 zápasů. Od roku 2015 do léta 2018 pak působil v 1. SC Znojmo. Pro pokračování kariéry se rozhodoval mezi FC PBS Velká Bíteš, FC Dosta Bystrc-Kníničky, FC Viktoria Otrokovice a FK Blansko, kdy následně nastoupil do FK Blansko.\n\n\n"}
{"id": "1488804", "url": "https://cs.wikipedia.org/wiki?curid=1488804", "title": "Modprobe", "text": "Modprobe\n\nModprobe je program operačního systému Linux sloužící k nahrávání (a odnahrávání) jaderných modulů do jádra Linuxu. Obvykle nebývá volán přímo uživatelem, ale volá jej například udev, tedy systém starající se o správu zařízení. Na rozdíl od jednodušších nástrojů pro správu modulů, jako jsou \"insmod\" (zavedení modulu) a \"rmmod\" (odstranění modulu) nabízí řadu pokročilých vlastností:\n\nKromě toho umožňuje i zakázat nahrávání některých modulů pomocí černé listiny. Jeho konfigurace je v adresáři codice_1 nebo v souboru codice_2.\n\nPůvodním vývojářem programu modprobe je Rusty Russell.\n\n"}
{"id": "1488808", "url": "https://cs.wikipedia.org/wiki?curid=1488808", "title": "Ibn Hazm", "text": "Ibn Hazm\n\nÍbn Hazm, plným jménem Abú Muhammad Alí ibn Ahmad ibn Saʿíd Ibn Hazm (7. listopadu 994 Córdoba — 15. srpna 1064 Manta Líšam) byl muslimský učenec působící v Al-Andalus (muslimském Španělsku). Svá díla z oblasti teologie, historiografie, logiky, etiky, práva i poezie psal v arabštině, přičemž na psaní se vrhl po roce 1031, kdy se stáhl z politiky. Někdy je označován za zakladatele komparativní religionistiky. V islámském právu byl klíčovým představitelem tzv. záhirovského mazhabu, který klade důraz na zjevný význam textu Koránu. Jeho klíčové dílo tohoto směru bylo \"Kitáb al-Muhallá\". V Evropě mnohem známější a citovanější je ovšem jeho dílo \"Prsten holubice\" (\"Tavk al-hamámah\"), jež je věnované umění lásky. Pozoruhodné je, že v něm vcelku bez pohrdání píše o homosexualitě (jež byla podle mnohých zdrojů na cordobském dvoře dosti běžná) a zmiňuje se i o některých sadomasochistických praktikách. Napsal prý přes 400 děl, dochovala se jich však jen zhruba čtyřicítka. Pravděpodobně byl evropského původu a jeho rodina, žijící původně v okolí Sevilly, konvertovala k islámu z praktických důvodů, aby mohla pracovat pro chalífskou administrativu. Ibn Hazm sám se ovšem snažil dokazovat původ perský. Byl vždy loajální k Umajjovcům a hájil jejich nárok na trůn chalífů i poté, co ho ztratili, za což byl několikrát vězněn.\n"}
{"id": "1488813", "url": "https://cs.wikipedia.org/wiki?curid=1488813", "title": "Komaki", "text": "Komaki\n\nKomaki () je město v prefektuře Aiči v Japonsku. K roku 2018 v něm žilo přibližně 148 tisíc obyvatel.\n\nKomaki leží v střední části ostrova Honšú v oblasti Čúbu. Jeho nejbližším letištěm je letiště Nagoja, které v něm částečně leží.\n\nV roce 1584 proběhla v okolí bitva u Komaki a Nagakute, ve které se jednotky Hidejošiho Tojotomiho střetly s jednotkami Ody Nobukacu a Iejasu Tokugawy.\n"}
{"id": "1488814", "url": "https://cs.wikipedia.org/wiki?curid=1488814", "title": "Božena Svobodová", "text": "Božena Svobodová\n\nBožena Svobodová, rozená Bohumila Veselá (24. února 1893 Třebíč, jiné zdroje uvádí Okříšky – 10. ledna 1961 Praha) byla česká herečka.\n\nBožena Svobodová se narodila v roce 1893 v Třebíči (nebo Okříškách), původním jménem byla Bohumila Veselá, později se vdala za herce Jana Svobodu. Působila v Národním divadle v Brně, v Moravskoslezkém národním divadle v Ostravě, v divadle Komedie v Praze a pak na oblastních scénách. Působila následně i ve filmu, debutovala v roce 1922 ve filmu \"Trestanci na Špilberku\", později často hrála manželku Theodora Pištěka. Po druhé světové válce působila mimo jiné i v Československém rozhlase. Zemřela v roce 1961 v zapomenutí.\n\nDebutovala v roce 1922 ve filmu \"Trestanci na Špilberku\", následně pak účinkovala v komedii \"Z českých mlýnů\" (1925). V druhé polovině 20. let 20. století začala hrál téměř pokaždé manželku Theodora Pištěka, poprvé se jako manželka Theodora Pištěka objevila ve filmu \"Příběh jednoho dne\", později třeba v filmu \"Pohádka máje\" nebo \"Pantáta Bezoušek\". Ve zvukovém filmu se objevila poprvé v dramatu \"Psohlavci\" či \"Osada mladých snů\". Ve třicátých letech se pak objevovala na filmovém plátně méně, hrála například v komedii \"Ať žije nebožtík\" nebo později ve filmu \"Krb bez ohně\". Během druhé světové války se objevila pouze v jednom filmu a to ve filmu \"Turbína\" v roce 1941. Po druhé světové válce pak hrála pouze ve filmu \"Tři kamarádi\" v roce 1947, později už se zřejmě ve filmu neobjevila.\n\n"}
{"id": "1488819", "url": "https://cs.wikipedia.org/wiki?curid=1488819", "title": "Isabel Coixetová", "text": "Isabel Coixetová\n\nIsabel Coixetová (* 9. dubna 1960 Barcelona) je katalánská filmová režisérka.\n\nVystudovala současnou historii na Barcelonské univerzitě. Poté byla novinářkou ve fotografickém časopise \"Fotogramas\". Zájem o fotografii ji přivedl k natáčení reklam a videoklipů. V reklamě, jíž nikdy neopustila, si časem vybudovala značné renomé, točila spoty pro Ford, Danone, BMW, Ikeu, Renault, Peugeot či Pepsi. Točila též předvolební spoty pro Španělskou socialistickou stranu (PSOE), kterou podporuje. \n\nS filmem začínala na konci 80. let ve Španělsku, když napsala první scénář, ale pak odešla do Spojených států amerických, kde v roce 1996 natočila svůj první celovečerní film \"Co jsem ti nikdy neřekla\". Průlomovým se stalo romantické drama \"Můj život beze mne\" o ženě, která se dozví, že za pár měsíců zemře. Bylo nominováno na Evropské filmové ceny i na Zlatého medvěda na Berlinale. V roce 2006 přispěla do kolektivního díla \"Paříži, miluji Tě\". Mezinárodní ohlas vzbudil i snímek \"Umírající zvíře\" z roku 2008, který natočila znovu v hollywoodské produkci, a jež je adaptací románu Philipa Rotha. Hlavní role ztvárnili Penélope Cruzová a Ben Kingsley. \"Mapa zvuků Tokia\" (2009) dostala technickou cenu na festivalu v Cannes. Zatím posledním dílem je lesbické drama natočené podle skutečné události \"Elisa a Marcela\", produkované streamingovou službou Netflix, navzdory čemuž se dostalo na Berlinale, byť po protestech.\n\n"}
{"id": "1488821", "url": "https://cs.wikipedia.org/wiki?curid=1488821", "title": "Zmizelá (film)", "text": "Zmizelá (film)\n\nZmizelá (v originále ) je film natočený podle stejnojmeného románu americké autorky Gillian Flynn v roce 2014. \n\nJedná se o drama detektivní thriller režiséra Davida Finchera, který stál u zrodu filmů jako Podivuhodný případ Benjamina Buttona, The Social Network nebo Muži, kteří nenávidí ženy. Hlavní zápletka se točí okolo záhadného zmizení Amy Dunne, manželky Nicka Dunna, v den pátého výročí svatby. Hlavní role manželů zvtárnili Rosamund Pike a Ben Affleck. Film získal několik nominací na Golden Globes nebo ceny BAFTA.\n\nFilm měl světovou premiéru na 52. filmovém festivalu v New Yorku 26. září 2014\n\nV den pátého výročí svatby se Nick Dunne vrací domů, kde nachází, namísto své ženy, otevřené dveře, rozbitý konferenční stolek a stopy krve. Vše naznačuje tomu, že byla Amy unesena. Za pomoci jejích rodičů vyhlásí okamžitě celostátní pátrání. Případ se ihned stává středem zájmu médií, která v se v něm snaží nalézt senzaci. Amy je pro veřejnost známa díky sérii výchovných romanů pro děti a mládež, kterou napsali její rodiče, protože posloužila jako předloha hlavní hrdince knih. Paralelně s tím probíhá také vyšetřování, které kromě Amy hledá i pachatele,jenž má její zmizení na svědomí. Všechny nalezené důkazy a svědectví Amyiných blízkých však ukazují právě na Nicka. Ten se okamžitě stává hlavní podezřelým, čemuž napomáhají i senzacechtivá média.\n"}
{"id": "1488822", "url": "https://cs.wikipedia.org/wiki?curid=1488822", "title": "Dům čp. 357 (Štramberk)", "text": "Dům čp. 357 (Štramberk)\n\nDům čp. 357 stojí na ulici Jaroňkova ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 357 byl postaven v první polovině 19. století. V druhé polovině 20. století byl opravován. Objekt je příkladem dvoudílného lidového karpatského domu v původní předměstské zástavbě ve Štramberku.\n\nDům je přízemní rohová částečně roubená stavba na obdélném půdorysu, je orientovaná štítovou stranou do ulice Kopec a okapovou do ulice Jaroňkova. Je postavena na kamenné omítané podezdívce, která vyrovnává svahovou nerovnost. V podezdívce je sklepní prostor přístupný ze zahrady. Štítové průčelí je dvouosé s kaslíkovými okny v prostých rámech. Okapová strana orientovaná do zahrady je tříosá, do ulice jednoosá s vchodem do zděné přístavby. Ze strany zahrady je k zadní části přistavěno křídlo, které překrývá průčelí, střecha je pultová. Štíty jsou trojúhelníkové svisle bedněné s laťováním, dvěma okny a podlomenicí v patě štítu. Střecha je sedlová krytá šindelem, na straně do zahrady je dvojice vikýřů.\n\n\n"}
{"id": "1488823", "url": "https://cs.wikipedia.org/wiki?curid=1488823", "title": "Dušan Kovačević", "text": "Dušan Kovačević\n\nDušan Kovačević ( Душан Ковачевић, * 12. července 1948 Mrđenovac) je srbský dramatik a scenárista. Vystudoval gymnázium v Novém Sadu a divadelní hrou \"Maratonci běží čestné kolo\" absolvoval v roce 1973 obor dramaturgie na Fakultě dramatických umění Bělehradské univerzity. Pracoval jako dramaturg bělehradské televize, pedagog na divadelní škole a ředitel Zvezdarského divadla, od roku 1988 je spisovatelem ve svobodném povolání. V roce 2000 se stal členem Srbské akademie věd a umění, v roce 2012 převzal Cenu Zorana Radmiloviće za celoživotní přínos srbskému divadlu.\n\nJeho tvorba se vyznačuje černým humorem a absurdní nadsázkou, s níž popisuje lidskou malost. Komedie \"Radovan Třetí\" měla v bělehradském divadle Atelje 212 rekordních 299 repríz. Drama \"Balkánský špión\" je satirickým obrazem studené války a pojednává o nenápadném penzistovi, který začne považovat svého souseda za nepřátelského agenta (v roce 1984 vznikla její filmová adaptace). Jeho hry vidělo v Srbsku 1,5 milionu diváků, byly přeloženy do 21 jazyků a hrály se v osmdesáti zahraničních divadlech. Je autorem scénáře k filmům \"Zvláštní léčba\" (režie Goran Paskaljević, 1979) a \"Kdo to tam zpívá\" (režie Slobodan Šijan, 1980). Spolu s Emirem Kusturicou vytvořil scénář k filmu \"Underground\" (1995). Také režíroval film \"Profesionál\" (2003) podle vlastní divadelní hry a napsal román \"Byla jednou jedna země\" (2015).\n\nJe zastáncem obnovy konstituční monarchie v Srbsku a poradcem Alexandra II. Karađorđeviće. Působil rovněž jako srbský velvyslanec v Portugalsku.\nJeho dcera Lena Kovačevićová je úspěšná zpěvačka a skladatelka.\n"}
{"id": "1488824", "url": "https://cs.wikipedia.org/wiki?curid=1488824", "title": "Bukovec (Drahanská vrchovina)", "text": "Bukovec (Drahanská vrchovina)\n\nBukovec (596 m n. m.) je výškový bod ležící v Drahanské vrchovině v neoficiální oblasti Hořické lesy. Leží 4 km západně od města Blanska.\nJeho prominence je 198 m.\n\nNejkratší je cesta z Hořic u Blanska. Vydáte se po červené značce po chvíli se napojíte na modrou, po 300m na rozcestí se dáte na štěrkovou cestu, která vás dovede až 200 m pod vrchol a poté budete pokračovat po zelené značce doleva.\nZ vlakové zastávky se můžete vydat hned po 3 turistických značkách. Červená i modrá vás dovedou na „rozcestí nad Hořicemi“ odkud je Bukovec chvíli po modré a následně po štěrkové cestě až 200 m pod vrchol. Ze zelelené značky se musíte u Penzionu u Strakatého koně na Hořicích odpojit na červenou turistickou značku. Převýšení cesty je 340 m.\nStále po zelené (6–7 km) až na vrchol, převýšení cesty je 400 m.\n3 km po červené značce následně 1km po zelené. Převýšení je 230 m.\n"}
{"id": "1488825", "url": "https://cs.wikipedia.org/wiki?curid=1488825", "title": "Grand Prix Mexika 2015", "text": "Grand Prix Mexika 2015\n\nGrand Prix Mexika 2015 (oficiálně Formula 1 Gran Premio de México 2015) se jela na okruhu Autódromo Hermanos Rodríguez v Mexico City v Mexiku dne 1. listopadu 2015. Závod byl sedmnáctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1488827", "url": "https://cs.wikipedia.org/wiki?curid=1488827", "title": "Jaroslav Krbůšek", "text": "Jaroslav Krbůšek\n\nJaroslav Krbůšek (* 9. října 1952, Ústí nad Labem) je galerista, sběratel umění a kurátor. Byl členem Jazzové sekce a v době normalizace založil Galerii Opatov (1984–1992), která se stala útočištěm pro umělce, kterým komunistický režim znemožnil vystavovat v oficiálních galeriích. V polovině 90. let vedl \"Galerii Ruce\" (V Jirchářích 6, 1994–1995) a v letech 1995–2002 byl vedoucím a hlavním kurátorem Galerie Václava Špály. Je majitelem soukromé galerie moderního a současného umění \"Galerie Jaroslav Krbůšek\".\nJaroslav Krbůšek vyrůstal v Šumperku. Zajímal se o různé žánry umění a aktivně vyhledával informace zejména o výtvarném umění. Po přestěhování do Prahy se roku 1978 zapojil do aktivit Jazzové sekce. Seznámil se osobně s některými vybranými umělci, když distribuoval krabičky pro připravovaný projekt Josky Skalníka \"Minisalon\". Roku 1984 byla Jazzová sekce zakázána a tím i zanikla možnost pořádat výstavy v jejím sídle v Krči. V té době začal Jaroslav Krbůšek hledat náhradní výstavní prostor v okolí svého bydliště na Jižním Městě. Dohodl se s ředitelem a dramaturgem \"Obvodního kulturního střediska Opatov\" Vojtěchem Lindaurem na zřízení výstavní galerie v předsálí divadelních a koncertních prostor.\n\nExistenci a fungování galerie pomohlo to, že byla vzdálená od centra Prahy a proto méně vystavená pozornosti stranických orgánů. Výjimečná možnost vybírat z nejlepších a nejzajímavějších tvůrců vznikla jako důsledek jejich dlouhotrvající perzekuce a za situace, kdy oficiální výstavní síně tvrdě kontroloval a vyhradil pro sebe normalizační Svaz českých výtvarných umělců. Jaroslav Krbůšek provozoval Galerii Opatov od roku 1984 do roku 1992 a uspořádal zde 111 výstav. Po celou dobu byl zaměstnán jako dělník. Nemusel se bát ztráty zaměstnání a činnost galerie organizoval bez nároku na plat. To pomohlo galerii být do značné míry nezávislou na tehdejší moci.\n\nGalerie Opatov se stala pojmem, neboť prostorem, kde se konaly výstavy, prošly tisíce lidí, kteří mířili na koncerty, přednášky, do kina i za zakázaným výtvarným uměním. Vernisáže byly navíc místem, kde se pravidelně setkávaly různé generace výtvarníků s předními historiky umění, spisovateli i opozičními politiky. Základem výstavní koncepce byla silná generace 60. let, kterou během normalizace zákaz vystavovat postihl nejcitelněji, např. Dalibor Chatrný, Karel Malich, Milan Grygar, Václav Boštík, Vladimír Janoušek, Věra Janoušková, Milan Knížák, Daisy Mrázková, Ladislav Novák, Stanislav Kolíbal, Jan Kubíček, Adriena Šimotová, sestry Válovy a další. Zastoupena byla i střední generace, která sdílela podobný osud. Některé výstavy byly zakázány během jejich plánovaného průběhu (Viktor Pivovarov, Čestmír Kafka, Eva Kmentová) nebo před vernisáží (Aleš Veselý). V roce 1986 byla těsně před vernisáží zakázána výstava signatářky Charty 77 Olgy Karlíkové a vedoucí kulturního odboru Prahy 4 činnost galerie ukončila. Obnovení výstav zařídil po dvouměsíční pauze nově jmenovaný ředitel Kulturního střediska.\n\nKrbůšek představil také řadu mimopražských umělců i nejmladší generaci, která absolvovala vysoké školy koncem 80. let (Jiří David, Jiří Kovanda, Vladimír Skrepl, Ivan Kafka, Tomáš Ruller). Vystavovali zde často slovenští výtvarníci (Rudolf Fila, Rudolf Sikora, Josef Jankovič) a po roce 1989 se na Opatově uskutečnily první pražské výstavy exilových výtvarníků. Krbůškovi se tak podařilo připomenout českou výtvarnou tvorbu, se kterou byli obeznámeni pouze čtenáři zahraničních časopisů \"Revue K\" (vyd. Jiří Kolář, Paříž), nebo revue \"Schwarz auf Weiss\" (vyd. František Kyncl, Düsseldorf). K výstavám vycházely katalogy ve formě jednolistu nebo dvoulistu, kam postupně přispěli svými texty téměř všichni tehdejší nejvýznamnější teoretici moderního umění. Jednotlivé listy pak byly na konci roku sestaveny ve složku s fotografiemi a shrnujícím textem. Většinu výstav a vernisáží fotograficky dokumentovala Hana Hamplová. Roku 1992 Krbůšek činnost galerie z vlastního rozhodnutí ukončil. Ještě předtím založil v roce 1991 komerční \"Galerii Jaroslav Krbůšek\", která nabízí současné umění. Jaroslav Krbůšek, ačkoli neměl formální kunsthistorické vzdělání, projevil mimořádný cit pro kvalitu u zavedených i začínajících umělců. \n\nRoku 1994 založil a vedl \"Galerii Ruce\" (V Jirchářích 6, Praha 1) a do roku 1997 zde realizoval třicet výstav, mj. Zdeňka Sýkory, Jana Kubíčka, Milana Grygara, Vladimíra Škody, Jiřího Matouška, Leny Knilli. Stanislava Kolíbala, Viktora Pivovarova, Jana Knapa, z mladších Romana Ondáka, Krištofa Kintery, Borise Ondreičky, Václava Stratila.\n\nRoku 1994 zvítězil v konkursu na vedoucího Galerie Václava Špály a s pomocí sponzorů celou galerii rekonstruoval. V roce 1997 rozdělil galerii na dvě části a v suterénu, nazývaném Malá Špálovka vystavoval začínající nadějné autory, experimentální projekty nebo instalace, které byly v protikladu k hornímu patru galerie. Výstavním programem navázal na legendární období druhé poloviny 60. let, kdy galerii vedl Jindřich Chalupecký. Za Krbůškova působení se v Galerii Václava Špály a Malé Špálovce uskutečnilo 145 výstav, které tříbily a spoluurčovaly kvalitu současného českého umění a konfrontovaly české umění se zahraničním. Galerie sloužila i jako prostor k performancím, charitativním akcím, nebo přednáškám. V roce 2002 zde Pavel Klusák uspořádal přednáškový cyklus o nových impulzech světové hudební scény.\n\nRoku 2000 vzbudila mimořádnou mediální pozornost výstava skupiny Pode Bal s názvem \"Malík urvi\", která uvedla 36 portrétů bývalých spolupracovníků StB, KGB a komunistických funkcionářů, aktivních v politice i po roce 1989. Na zásah tehdejšího ministra Miroslava Grégra, který byl také mezi vystavenými, přišla galerie o svého hlavního donátora a Krbůšek stále obtížněji sháněl sponzory, kteří by pokryli velké provozní náklady galerie. Proto musel nakonec i z ekonomických důvodů výstavy ukončit. Ve snaze vyrovnat finanční ztráty a důstojně ukončit éru vedení galerie, uspořádal svoji vlastní výstavu s názvem \"Vykoupení\". Prostory galerie vyplnily levné knihy z výprodeje a na zdech galerie a mezi knihami byly nainstalovány všechny pozvánky a katalogy z uskutečněných výstav. Z prodeje knih, pozvánek a katalogů pak byl smazán závěrečný dluh galerie. Výstavu \"Vykoupení\" uvedl se závěrečným zhodnocením matematik a analytický filosof doc. RNDr. Jiří Fiala. Pronajímatel galerie – Nadace Českého fondu umění (následník Českého fondu výtvarných umění), se rozhodla smlouvu s Jaroslavem Krbůškem neprodloužit a provozovat nadále galerii jako komerční prostor s vysokým měsíčním nájemným. \n\nJako nezávislý kurátor uspořádal 10 výstav v jiných galeriích. Spolupracuje např. s AP galerií Josefa Pleskota nebo Galerií Jiřího Jílka v Šumperku. Jaroslav Krbůšek je majitelem stejnojmenné soukromé galerie. Žije a pracuje v Praze.\n\n\n"}
{"id": "1488830", "url": "https://cs.wikipedia.org/wiki?curid=1488830", "title": "Grand Prix Brazílie 2015", "text": "Grand Prix Brazílie 2015\n\nGrand Prix Brazílie 2015 (oficiálně Formula 1 Grande Prêmio Petrobras do Brasil 2015) se jela na okruhu Autódromo José Carlos Pace v São Paulo v Brazílii dne 15. listopadu 2015. Závod byl osmnáctým v pořadí v sezóně 2015 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1488831", "url": "https://cs.wikipedia.org/wiki?curid=1488831", "title": "Dům čp. 383 (Štramberk)", "text": "Dům čp. 383 (Štramberk)\n\nDům čp. 383 stojí mezi ulicemi Dolní Bašta a Dolní ve Štramberku v okrese Nový Jičín. Roubený dům byl postaven na přelomu 18. a 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 383 byl postaven na přelomu 18. a 19. století. V průběhu let byl několikrát opravován. Objekt je příkladem původní předměstské zástavby ve Štramberku.\n\nDům je přízemní roubená a částečně zděná stavba na obdélném půdorysu, je orientovaná štítovou stranou do ulice Dolní (do údolí). Dispozice je trojdílná se síní, jizbě a komoře. Stavba je roubená z tesaných kmenů. Je postavena na kamenné omítané podezdívce, která vyrovnává vysokou svahovou nerovnost. V podezdívce je valeně klenutý sklepní prostor, který sloužil jako chlév, přístupný z ulice Dolní. Zadní část domu je zděná s hlavním vchodem. Boční pavlač se nedochovala. Štítové průčelí je dvouosé s kaslíkovými okny v prostých rámech. Štíty jsou trojúhelníkové svisle bedněné s podlomenicí v patě štítu. Střecha je sedlová s polovalbou krytá šindelem, na obou stranách jsou vikýře.\n\n\n"}
{"id": "1488832", "url": "https://cs.wikipedia.org/wiki?curid=1488832", "title": "Javier Guédez", "text": "Javier Guédez\n\nJavier Antonio Guédez Sanchéz (* 15. října 1982) je bývalý venezuelský zápasník – judista.\n\nS judem začínal ve 12 letech v Barquisimetu ve státě Lara. Vrcholově se připravoval v univerzitním sportovním klubu UCLA pod vedením Edgarda Goméze. Ve venezuelské mužské reprezentaci se pohyboval od roku 2001 v neolympijské muší váze do 55 kg. Od roku 2005 nahradil v superlehké váze do 60 kg Reivera Alvarengu a v roce 2008 se kvalifikoval na olympijské hry v Pekingu. Po úvodní výhře v prodloužení nad Albertem Techovem z Litvy, vyřadil ve druhém kole překvapivého přemožitele Japonce Hiroaki Hiraoka Američana Taraje Williams-Murraye na ippon technikou ippon-seoi-nage. Ve čtvrtfinále ho však na tresty vybodoval Nizozemec Ruben Houkes. V opravách se do bojů o medaile nedostal. V roce 2012 se kvalifikoval na své druhé olympijské hry v Londýně, kde nestačil ve druhém kole úřadujícího dvojnásobného mistra světa Uzbeka Rishoda Sobirova. Sportovní kariéru ukončil v roce 2016 po nevydaření olympijské kvalifikaci pro start na olympijských hrách v Riu.\n\n\n\n"}
{"id": "1488833", "url": "https://cs.wikipedia.org/wiki?curid=1488833", "title": "Luis García Berlanga", "text": "Luis García Berlanga\n\nLuis García Berlanga (12. června 1921 Valencie – 13. listopadu 2010 Madrid) byl španělský filmový režisér. Proslul zvláště komediemi, často satirickými. Za klasiku je ve Španělsku považována zejména komedie \"Vítáme vás, pane Marshalle!\" (\"¡Bienvenido, Mister Marshall!\") z roku 1952, která pojednává o chudé španělské vesničce, která se snaží připravit na očekávanou americkou komisi Marshallova plánu, jež ovšem nikdy nepřijede a přijet ani nemůže. Na festivalu v Cannes získala komedie Mezinárodní cenu za film pro dobrou náladu. Snímek \"Svátek dobročinnosti\" (1961), který pojednává o městě, kde se všechny bohaté rodiny rozhodnou pozvat na Štědrý den ke stolu jednoho chudého, byl nominovaný na Oscara. Velký střet s Francovým režimem vyvolala jeho černá satirická komedie \"Kat\" z roku 1963, k níž napsal i scénář, a která na benátském festivalu získala cenu FIPRESCI. Roku 1986 Berlanga obdržel Cenu kněžny asturské. \n\n"}
{"id": "1488835", "url": "https://cs.wikipedia.org/wiki?curid=1488835", "title": "Clericus Cup", "text": "Clericus Cup\n\nClericus Cup je fotbalový turnaj, který se koná každoročně v Římě a nastupují v něm proti sobě výběry jednotlivých papežských kolejí. Vznikl v únoru 2007 z iniciativy vatikánského státního sekretáře Tarcisia Bertoneho, pořádá ho Centro Sportivo Italiano a finálový zápas se hraje na Stadio Olimpico. Počet účastníků se od roku 2009 ustálil na šestnácti týmech, rozdělených do čtyř čtyřčlenných základních skupin, z nichž se postupuje do vyřazovací části. Účastní se okolo čtyř set seminaristů pocházejících z více než sedmdesáti zemí, kněží působí také jako rozhodčí. Z náboženských důvodů se zápasy nepořádají v neděli. Rozdílem oproti zápasům podle pravidel FIFA je, že se hraje na dva poločasy po třiceti minutách, hráč může být vyloučen i za používání hrubých výrazů a vedle žluté a červené karty se uděluje také modrá, která znamená pětiminutové vyloučení. \n\n\n"}
{"id": "1488836", "url": "https://cs.wikipedia.org/wiki?curid=1488836", "title": "Aparhant", "text": "Aparhant\n\nAparhant je velká vesnice v Maďarsku v župě Tolna, spadající pod okres Bonyhád. Vznikla v roce 1940 sloučením dvou obcí Apar a Hant. Nachází se asi 4 km severozápadně od Bonyhádu. V roce 2015 zde žilo 1 009 obyvatel, z nichž jsou (dle údajů z roku 2011) 91,4 % Maďaři, 10,5 % Němci, 3 % Romové a 0,4 % Slováci.\n\nSousedními vesnicemi jsou Györe, Izmény, Mucsfa a Nagyvejke, sousedním městem Bonyhád.\n"}
{"id": "1488837", "url": "https://cs.wikipedia.org/wiki?curid=1488837", "title": "T-72 Scarab", "text": "T-72 Scarab\n\nSpolečnost Excalibur představila v Brně na výstavě IDET 2017 svůj nový modernizační balíček pro tank T-72. Některé internetové stránky píší o tanku T-72-4 nebo T-4-72. T-72 Scarab se zaměřuje především na zvýšení odolnosti a zlepšení vedení palby.\n\nModernizační balíček firmy Excaliburu podstatným způsobem zvyšuje ochranu přední části korby tanku a přední a bočních částí věže instalaci nového přídavného pancéřování. Reaktivní pancíř typu DYNA je instalován na věži i korbě. Na věži jsou bloky reaktivního pancíře schovány pod kovovou karoserií , která zásadně mění její tvar. Mřížová ochrana typu SLAT je použita na zadní a boční části věže a obepíná servisní bedny a připevněná zařízení. Všechny průzory na tanku jsou vybaveny protilaserovými filtry.\n\nCelá modernizace věže celkově změnila její tvar a profil. Hlavní výzbroj tvoří kanón 2A46 ráže 125 mm, který je používán na tanku T-72, se zásobou munice v počtu 39 kusů, kterou tvoří typy HE, HEAT nebo APDSFS (účinný dostřel až 4 km). Stabilizátor kanónu zatím není uveden. \n\nVe věži je instalován kulomet PKT ráže 7,62 mm, k němuž je vezena zásoba 2 tisíc kusů nábojů. Na věži se nachází kulomet NSVT ráže 12,7 mm, který je ovládán stanicí ve věži tanku. Mezi nové vybavení věže patří i nová pozorovací a zaměřovací zařízení.\n\nT-72 Scarab je oproti původní T-72M1 pohyblivější v terénu (45 km/h) i na zpevněných komunikacích (60 km/h). \n\nTank T-72 Scarab o hmotnosti 45 tun je vybaven 12válcovým motorem V-84, který vyprodukuje výkon 618 kW a maximální kroutící moment 3335 Nm. Tento motor je čtyřtaktní, vícepalivový, vznětový s kapalinovým chlazením s plnícím odstředivím dmychadlem. Celkový dojezd na zpevněné komunikaci je okolo 500 km a dojezd v terénu zatím není známy.\n\nPřevodové ústrojí je tvořeno dvěma planetovými převodovkami o počtu převodových stupňů 7+1. Ovládání této převodovky je hydraulické s mechanickým ovládanými posouvači.\n\nKromě prvků v tomto modernizačním balíčku, nabízí společnost Excalibur další možnosti vylepšení. Například nové systémy pro vedení palby, pozorovací a zaměřovací přístroje a v neposlední řadě moderní hasící systémy.\n"}
{"id": "1488845", "url": "https://cs.wikipedia.org/wiki?curid=1488845", "title": "Lučenec (planetka)", "text": "Lučenec (planetka)\n\n(14509) Lučenec je planetka, kterou objevili Adrián Galád a Alexander Pravda dne 9. března 1996 v Astronomické a geofyzikální observatoři Univerzity Komenského v Modre. Oficiálně byla zaregistrována 28. března v roce 2002 ve Středisku pro asteroidy (Minor Planet Centre) jako planeta č. 14509 s pojmenováním Lučenec. \n\nPlanetka (14509) Lučenec je přibližně 4 km velký kus skály, který obíhá kolem Slunce. Nachází se v pásmu asteroidů s oběžnou dráhou mezi Marsem a Jupiterem. Oběžná doba asteroidu trvá přibližně 3,8 roku při rychlosti 18,08 km za sekundu.\n\nAdrián Galád, jeden z objevitelů, strávil své mládí v Lučenci a jak sám řekl: \"„Přirostlo mi moje město k srdci a tak jsem se rozhodl pojmenovat planetku jeho názvem“\"\n\n\n\n"}
{"id": "1488846", "url": "https://cs.wikipedia.org/wiki?curid=1488846", "title": "Božena Hlinková-Liebscherová", "text": "Božena Hlinková-Liebscherová\n\nBožena Hlinková-Liebscherová (16. září 1885 Praha – 17. října 1970 Praha) byla česká malířka a kreslířka, autodidakt.\n\nNarodila se na Vinohradech jako prvorozená, do rodiny malíře Adolfa Liebschera a jeho ženy Aloisie rozené Barochové. Žila v umělecké rodině i se svým o dva roky mladším bratrem Adolfem a toto prostředí mělo velký vliv na její budoucí život. Obecnou školu navštěvovala na Vinohradech a dál se vzdělávala ve vyšší dívčí škole. Často navštěvovala svého otce v jeho atelieru, kde jí postupně zasvěcoval do tajů kresby a malby. V letech svého dospívání jezdila často se svými rodiči na časté zahraniční cesty a tam navštěvovala věhlasné galerie ve Florencii, Římě či Drážďanech. Takto se Božena Liebscherová seznamovala se světovým malířstvím, ale i s prací svého otce. Nikdy nestudovala žádnou uměleckou školu, ale byla učenlivou žačkou svého otce a pod jeho vedením se stala zručnou kreslířkou a malířkou. V roce 1909 se provdala za stavebního adjunkta Emanuela Hlinku a krátkou dobu manželé žili v podkrovním bytě v Husově ulici v Praze. V době 1. světové války jezdila do Itálie a tam navštěvovala svého manžela, který sloužil na italské frontě. Z těchto jejích cest se dochovalo pouze několik kreseb. V roce 1918 se manželům Hlinkovým narodila dcera Eva a tři roky na to syn Adolf. V roce 1919 po smrti svého otce převzala spolu s bratrem celou uměleckou pozůstalost a podílela se mimo jiné na realizaci a přípravě výstavy otcových obrazů v Topičově salonu v roce 1928 a následně i další výstavy souborného díla bratří Adolfa a Karla Libscherů v roce 1943 ve výstavní síni Mysbek. Ve chvílích volna se nadále věnovala své výtvarné zálibě, dochovali se však zejména obrázky z cest k moři do Chorvatska a z letních pobytů v Potštejně. Božena Hlinková-Liebscherová zemřela v říjnu roku 1970, půl roku po úmrtí svého manžela. Pohřbena je na Vyšehradském hřbitově v Praze. \n\nJejí malířský odkaz je skromný a tvoří jej drobné kresby tužkou, akvarely a několik olejomaleb povětšinou s krajinnými motivy. Její díla se nacházejí v galeriích jen sporadicky a povětšinou se nalézají v soukromých sbírkách. Malovala pro radost, ale neměla nikdy pražádnou potřebu prezentovat své dílo. \n\n"}
{"id": "1488848", "url": "https://cs.wikipedia.org/wiki?curid=1488848", "title": "Bitva na Chlebovém poli", "text": "Bitva na Chlebovém poli\n\nBitva na Chlebovém poli ( ) byla bitva, která se odehrála na tzv. Chlebovém poli (Kenyérmező) u obce Şibot (dnes Rumunsko) v Uhersku 13. října 1479 mezi uherským a tureckým vojskem. Turkům pomáhali i vojáci z Valašska. \n\nMísto leží v západní části území nazývaného Königsboden (Fundus regius), na hranici Huňadské župy. Na místě bitvy nechal sedmihradský vévoda postavit kapli, jejíž místo bylo vidět až do začátku 20. století.\n\nBitva byla největším uherským vítězstvím nad Turky, kteří se po porážce už nepokoušeli rabovat v Uhersku až do moháčské bitvy.\n"}
{"id": "1488849", "url": "https://cs.wikipedia.org/wiki?curid=1488849", "title": "George Campbell, 8. vévoda z Argyllu", "text": "George Campbell, 8. vévoda z Argyllu\n\nGeorge John Douglas Campbell, 8. vévoda z Argyllu (\"George John Douglas Campbell, 8th Duke of Argyll, 8th Marquess of Kintyre and of Lorne, 8th Earl of Campbell and of Cowall, 5th Baron Hamilton of Hameldun, 4th Baron Sundridge\") (30. dubna 1823, Ardencaple Castle, Skotsko – 24. dubna 1900, Inveraray Castle, Skotsko) byl britský státník z významného skotského rodu Campbellů. Jako stoupenec liberálů byl několikrát členem britské vlády, nejdéle jako ministr pro Indii. V závěru své politické kariéry se liberálům odcizil a ve Sněmovně lordů setrval jako nezávislý peer. Proslul podporou umění a uplatnil se jako spisovatel. Díky manželství syna Johna se stal blízkým příbuzným královské rodiny.\n\nNarodil se na jednom z rodových sídel Ardencaple Castle ve Skotsku jako druhorozený syn 7. vévody z Argyllu, jeho starší bratr John Henry (1821-1837) zemřel v dětství. Absolvoval pouze soukromé vzdělání, po otci zdědil v roce 1847 rodové tituly a čestné hodnosti ve Skotsku a stal se členem Sněmovny lordů (zde zasedal s britským peerským titulem \"baron Sundridge\", protože vyšší titul vévody platil pouze pro Skotsko). Od mládí se uplatnil jako výrazný řečník liberálů, mimoto patřil k přátelům prince Alberta a již v necelých třiceti letech se stal členem vlády. Nejprve byl lordem strážcem tajné pečeti (1853-1855), poté generálním poštmistrem (1855-1858), od roku 1853 byl též členem Tajné rady. V letech 1859-1866 byl znovu lordem strážcem tajné pečeti. V první Gladstonově vládě byl více než pět let ministrem pro Indii (1868-1874), svou politickou kariéru završil opět ve funkci lorda strážce tajné pečeti (1880-1881). V té době se s Gladstonem názorově rozešel a v květnu 1881 vládu předčasně opustil. V roce 1886 se politicky naposledy střetl s Gladstonem v irské otázce, ve Sněmovně lordů ale zůstal nezávislým na rozdíl od jiných Gladstonových oponentů, kteří založili frakci liberálních unionistů. V roce 1882 získal Podvazkový řád a v roce 1892 obdržel titul vévody s platnotí pro celé Spojené království.\n\nOd mládí zastával řadu čestných funkcí ve Skotsku i v rámci celého Spojeného království. Byl lordem kancléřem univerzity v St Andrews (1851-1900) a lordem rektorem univerzity v Glasgow (1854-1856), získal čestné doktoráty v Cambridge (1862) a Oxfordu (1870). Po vzdáleném příbuzném 2. markýzi z Breadalbane převzal posty lorda místodržitele v hrabství Argyll (1862-1900) a viceadmirála pro západní pobřeží Skotska (1862-1900). Od roku 1851 byl členem Královské společnosti a v roce 1856 získal Bodlákový řád.\n\nByl třikrát ženatý, jeho první manželkou byla od roku 1844 Elizabeth Leveson-Gower (1824-1878), dcera 2. vévody ze Sutherlandu a v letech 1868-1870 nejvyšší hofmistryně královny Viktorie. Z jejich manželství pocházelo 12 dětí, nejstarší syn John (1845-1914) byl dědicem titulů a oženil se s princeznou Louisou, dcerou královny Viktorie. Po ovdovění se 8. vévoda z Argyllu podruhé oženil v roce 1881 s Amelií Claughton (1843-1894), dcerou Thomase Claughtona, biskupa v St Albans. Třetí manželkou byla od roku 1895 Ina McNeill (†1925), dvorní dáma a soukromá tajemnice královny Viktorie.\n\n\n\n\n"}
{"id": "1488850", "url": "https://cs.wikipedia.org/wiki?curid=1488850", "title": "Frederick Edwin Smith, 1. hrabě z Birkenheadu", "text": "Frederick Edwin Smith, 1. hrabě z Birkenheadu\n\nFrederick Edwin Smith, 1. hrabě z Birkenheadu (\"Frederick Edwin Smith, 1st Earl of Birkenhead, 1st Viscount Furneaux, 1st Viscount Birkenhead, 1st Baron Birkenhead, 1st Baronet Smith of Birkenhead\") (12. července 1872, Birkenhead, Anglie – 30. září 1930, Londýn, Anglie) byl britský právník a politik. Původně byl úspěšným advokátem, od roku 1906 poslancem Dolní sněmovny za Konzervativní stranu. V koaličních vládách za první světové války zastával funkce generálního prokurátora a právního zástupce koruny, později byl lordem kancléřem (1919-1922). V roce 1922 získal titul hraběte, nakonec byl ministrem pro Indii. Uplatnil se mimo jiné jako spisovatel. Patřil k blízkým přátelům a spolupracovníkům Winstona Churchilla.\n\nNarodil se ve městě Birkenhead, od jehož názvu byly později odvozeny jeho šlechtické tituly, byl synem právníka Fredericka Smitha (†1887). Vystudoval práva v Oxfordu a poté působil jako advokát. V Liverpoolu a později v Londýně vynikl jako jeden z nejlepších a také nejlépe placených obhájců v Anglii. V letech 1903 a 1905 neúspěšně kandidoval ve volbách, nakonec byl poslancem Dolní sněmovny za Konzervativní stranu v letech 1906-1918. Od roku 1908 byl královským justičním radou, v roce 1911 byl jmenován členem Tajné rady. Na počátku první světové války krátce sloužil v armádě a dosáhl hodnosti podplukovníka. Poté zastával nejvyšší funkce v justiční správě, byl nejvyšším státním zástupcem (\"solicitor general\", 1915) a právním zástupcem koruny (\"attorney general\", 1915-1919). V roce 1915 byl povýšen do šlechtického stavu, v roce 1918 obdržel titul baroneta a v roce 1919 s titulem \"barona z Birkenheadu\" vstoupil do Sněmovny lordů.\n\nV letech 1919-1922 byl lordem kancléřem (od 17. století byl nejmladším vykonavatelem tohoto postu), z titulu této funkce zároveň předsedal Sněmovně lordů. Sehrál důležitou úlohu v jednáních o oddělení Severního Irska od Spojeného království, v roce 1921 byl povýšen na vikomta a nakonec v roce 1922 získal titul hraběte. V Baldwinově vládě byl v letech 1924-1928 státním sekretářem pro Indii. Měl dlouhodobé problémy s alkoholismem, zemřel následem cirhózy jater.\n\nVe dvacátých letech zastával řadu čestných postů ve správě univerzit, byl nejvyšším hofmistrem univerzity v Oxfordu (1922), rektorem univevzity v Glasgow (1922-1925) a rektorem univerzity v Aberdeenu (1927). Získal čtyři čestné doktoráty na anglických univerzitách, stál také ve vedení několika firem a v roce 1928 obdržel Řád indické hvězdy.\n\nS manželkou Margaret Furneaux (1879-1968) měl tři děti. Dcera Eleaonor Smith (1902-1945) byla spisovatelkou, mladší dcera Pamela (1915-1982) byla manželkou barona Hartwella, vydavatele Daily Telegraph. Dědicem titulů byl syn Frederick Smith, 2. hrabě z Birkenheadu (1907-1975), který krátce působil jako parlamentní tajemník na ministerstvu zahraničí a proslul jako autor několika biografií. Jeho synem Frederickem Smithem (1936-1985) titul hraběte z Birkenheadu zanikl.\n\n\n\n"}
{"id": "1488851", "url": "https://cs.wikipedia.org/wiki?curid=1488851", "title": "St John Brodrick", "text": "St John Brodrick\n\nWilliam St.John Fremantle Brodrick, 1. hrabě z Midletonu (\"William St.John Fremantle Brodrick, 1st Earl of Midleton, 9th Viscount Midleton, 1st Viscount Dunsford, 9th Baron Midleton, 6th Baron Brodrick\") (14. prosince 1856 – 13. února 1942) byl britský státník ze šlechtického rodu usazeného od 17. století v Irsku. Jako dlouholetý poslanec Dolní sněmovny se stal vlivným politikem Konzervativní strany. Byl britským ministrem války a ministrem pro Indii. Jako dědic rodových titul přešel v roce 1907 do Sněmovny lordů, v roce 1920 byl povýšen na hraběte.\n\nPocházel ze starobylého šlechtického rodu od anglické revoluce usazeného v Irsku, byl synem 8. vikomta Midletona, matka Augusta (1833–1903) byla dcerou vlivného toryovského politika Thomase Fremantla. Vystudoval v Oxfordu, v letech 1880–1906 byl členem Dolní sněmovny za Konzervativní stranu. Již v mládí se zařadil mezi vlivné osobnosti konzervativců a v druhé Salisburyho vládě byl finančním tajemníkem na ministerstvu války (1886–1892), později státním podsekretářem války (1895–1898) a zahraničí (1898–1900), od roku 1897 byl též členem Tajné rady. V letech 1900–1903 byl ministrem války, v této funkci musel řešit nepřipravenost britské armády na búrskou válku, nakonec byl v letech 1903–1905 ministrem pro Indii. \n\nV roce 1906 neuspěl ve volbách, ale o rok později zdědil rodové tituly a vstoupil do Sněmovny lordů (zde zasedal jako \"baron Brodrick\", vyšší titul vikomta Midletona platil pouze pro Irsko). V letech 1907–1913 byl členem londýnské městské rady, později se angažoval v Irsku, irští nacionalisté jej ale příliš neuznávali, protože podle jejich názoru sledoval spíše své politické zájmy v Konzervativní straně v Anglii. V roce 1920 získal britský titul hraběte z Midletonu. \n\nBěhem návštěvy vojenských manévrů v Německu v roce 1902 obdržel pruský Řád červené orlice, v roce 1916 získal irský Řád sv. Patrika. Zastával řadu čestných funkcí, mimo jiné byl smírčím soudcem a zástupcem místodržitele v hrabství Surrey, kde vlastnil statky. Zde se nacházelo hlavní rodové sídlo \"Peper Harow House\", které bylo v majetku rodiny od roku 1713.\n\nJeho první manželkou byla od roku 1880 Hilda Wemyss (1854-1901), dcera 9. hraběte z Wemyssu ze starobylé skotské šlechty. Po ovdovění se podruhé oženil v roce 1903 s Madeline Stanleyovou (1876-1966) z linie baronů z Alderley (její dědeček Edward Stanley, 2. baron Alderley byl ministrem obchodu a pošt). Z obou manželství pocházelo sedm dětí, dědicem titulů byl nejstarší syn George (1888-1979) z prvního manželství, oba synové z druhého manželství padli za druhé světové války v Itálii. \n\n\n\n\n\n\n\n\n\n\n\n"}
{"id": "1488852", "url": "https://cs.wikipedia.org/wiki?curid=1488852", "title": "Edward Stanley, 15. hrabě z Derby", "text": "Edward Stanley, 15. hrabě z Derby\n\nEdward Henry (Smith-) Stanley, 15. hrabě z Derby (do roku 1869 znám pod jménem Lord Edward Stanley) (\"Edward Henry (Smith-)Stanley, 15th Earl of Derby, 3rd Baron Stanley of Bickerstaffe\") (21. července 1826, Knowsley Hall, Anglie – 21. dubna 1893, Knowsley Hall, Anglie) byl britský státník ze starobylého šlechtického rodu Stanleyů, byl synem trojnásobného premiéra 14. hraběte z Derby. Dvacet let byl členem Dolní sněmovny, v roce 1869 jako dědic titulu hraběte z Derby zasedl ve Sněmovně lordů. Díky otci od mládí zastával úřady v britské vládě, byl ministrem kolonií (1858), ministrem pro Indii a dvakrát ministrem zahraničí. V závěru své politické dráhy opustil Konzervativní stranu a přešel k frakci liberálních unionistů. Byl rytířem Podvazkového řádu. Zemřel bez potomstva a hraběcí titul po něm zdědil nevlastní bratr Frederick, dosavadní generální guvernér v Kanadě.\n\nNarodil se na rodovém sídle Knowsley Hall jako starší syn premiéra 14. hraběte z Derby a Emmy Bootle-Wilbraham. Studoval v Etonu a Cambridge, v roce 1848 poprvé neúspěšně kandidoval do Dolní sněmovny. Poté odjel do Karibiku a severní Ameriky, ještě v roce 1848 byl ale do parlamentu zvolen v nepřítomnosti, členem Dolní sněmovny zůstal do roku 1869. Od mládí patřil k liberálně orientovaným členům Konzervativní strany. V první otcově vládě byl státním podsekretářem zahraničí (1852), později odmítl nabídku vstoupit do Palmerstonova kabinetu jako ministr kolonií (1855). V druhé otcově vládě byl ministrem kolonií (1858) a po převedení správy největší britské kolonie v Indii pod přímou správu vlády byl prvním ministrem pro Indii (1858-1859), od roku 1858 byl též členem Tajné rady. Znovu byl přímým podřízeným svého otce jako ministr zahraničí (1866-1868), poté zdědil titul hraběte z Derby a vstoupil do Sněmovny lordů (do té doby byl znám pod jménem \"lord Edward Stanley\"). V Disraeliho vládě byl znovu ministrem zahraničí (1874-1878), kabinet ale předčasně opustil pro názorovou neshodu s ostatními ministry v otázce okupace Kypru. Poté opustil i Konzervativní stranu a naposledy byl ministrem jako státní sekretář kolonií v Gladstonově liberální vládě (1885-1886). Na funkci ministra aspiroval ještě v roce 1886, ale pro nesouhlas s vládní irskou politikou byl od dalšího aktivního dění distancován. Ve Sněmovně lordů poté patřil k předním stoupencům frakce liberálních unionistů. Jeho zdravotní stav se zhoršil po těžké chřipce v roce 1891 a zemřel o necelé dva roky později na rodovém sídle Knowsley Hall.\n\nOd roku 1859 byl členem Královské společnosti, získal čestné doktoráty v Oxfordu a Cambridge, zastával také čestné funkce lorda rektora univerzity v Glasgow (1868-1871) a kancléře univerzity v Londýně (1891-1893). Mimoto v 80. letech předsedal několika vládním komisím. V roce 1884 získal Podvazkový řád.\n\nV roce 1870 se oženil s Mary Catherine Sackville-West (1824-1900), dcerou 5. hraběte De La Warr a vdovou po 2. markýzovi ze Salisbury. Titul hraběte z Derby zdědil poté Edwardův mladší bratr Frederick (1841-1908).\n\n\n\n\n"}
{"id": "1488853", "url": "https://cs.wikipedia.org/wiki?curid=1488853", "title": "Ministr pro Indii", "text": "Ministr pro Indii\n\nMinistr pro Indii, respektive státní sekretář pro Indii (\"Secretary of State for India\"), byla funkce ve vládě Spojeného království v letech 1858–1947. Ministr pro Indii byl nejvyšším představitelem státní správy v Indii v 19. a 20. století, ministerstvo (\"India Office\") bylo známo pod zkratkou IO. Úřad zanikl po vyhlášení nezávislosti Indie v roce 1947.\n\nSprávu největší britské kolonie Indie zajišťovala původně Britská Východoindická společnost, jejíž chod ale provázela značná korupce a během válek v 18. století došlo ke značnému zadlužení. Zákonem o Indii (\"Pitt's India Act\") z roku 1784 byla společnost postavena pod státní dozor, který vykonával kontrolní úřad Východoindické společnosti. Prezident úřadu byl členem britské vlády a v první polovině 19. století stále více zasahoval do správy Indie. Velké indické povstání z roku 1857 ukázalo neschopnost Východoindické společnosti spravovat nadále rozsáhlé území v jihovýchodní Asii. Zákon o Indii z roku 1858 (\"Government of India Act, 1858)\" převedl správu Indie přímo pod britskou korunu. Posledním prezidentem kontrolního úřadu byl Edward Smith-Stanley a prvním ministrem pro Indii se stal jeho syn lord Edward Stanley, který návrh na změnu postavení Indie vůči Británii předložil v Dolní sněmovně již v roce 1853. \n\nMinistr pro Indii se sídlem v Londýně byl vrcholným představitelem státní správy Indie, byl mu podřízen i indický generální guvernér (zákonem z roku 1858 indický místokrál). Ministerstvo pro Indii (\"India Office\") částečně převzalo administrativní aparát Východoindické společnosti, poradním orgánem ministra byl poradní sbor (\"Council of India\"). Indická rada měla 15 členů, zákonem bylo stanoveno, že 10 z 15 členů rady muselo alespoň deset let strávit v Indii. Usnesení indické rady byla pro ministra závazná jen ve výjimečných případech, například u státních finančních půjček. Stejně jako u jiných britských ministerstev platila nepsaná zásada (ne vždy dodržovaná), že pokud byl ministrem lord, jeho náměstek (státní podsekretář pro Indii - \"Undersecretary for India\") musel být členem Dolní sněmovny, aby mohl obhajovat činnost úřad před poslanci. Naopak, pokud byl ministrem poslanec Dolní sněmovny, jeho náměstkem byl zpravidla člen Sněmovny lordů. Jediným politikem, který byl během své kariéry ministrem pro Indii a také indickým místokrálem, byl 1. markýz z Riponu. \n\nV roce 1937 byla prohlášena korunní kolonií Barma, která byla od roku 1866 součástí Britské Indie. V návaznosti na to se změnil statut ministra pro Indii (od roku 1937 \"Secretary of State for India and Burma\"). Po druhé světové válce prosadil Indický národní kongres spolu s Gándhího aktivitami nezávislost Indie. Britský Zákon o nezávislosti Indie z roku 1947 uznal samostatnost Indie. Ministerstvo pro Indii téhož roku zaniklo, poslední ministr pro Indii William Hare, 5. hrabě z Listowelu se stal ministrem pro Barmu, ale i ta v roce 1948 vyhlásila nezávislost. Vztahy s bývalými britskými koloniemi převzalo ministerstvo pro záležitosti Commonwealthu. \n\n\n\n\n\n\n\n"}
{"id": "1488854", "url": "https://cs.wikipedia.org/wiki?curid=1488854", "title": "Kiosk", "text": "Kiosk\n\nKiosk je hudební skupina původně založená v Íránu.\n\nSkupina vznikla v roce 2003 v Teheránu a začala se kriticky vyjadřovat k vládnoucímu režimu. Skupinu založil Arash Sobhani. Po perzekucích ze strany íránských úřadů skupina emigrovala do Kanady. V zahraničí následně skupina vydala několik alb, prvním z nich byla v roce 2005 deska Adam e Mamooli. Tematicky své písně sama skupina popisuje jako protest proti íránskému establishmentu nebo jako písně o neúspěšných mezilidských vztazích. Písně nemají jednotný styl, skupina se inspirovala v tradičních blízkovýchodních písních i v moderních hudebních stylech.\n\n\n"}
{"id": "1488863", "url": "https://cs.wikipedia.org/wiki?curid=1488863", "title": "Vykolejení vlaku na mostě Big Bayou Canot", "text": "Vykolejení vlaku na mostě Big Bayou Canot\n\nK vykolejení vlaku na mostě Big Bayou Canot došlo ve středu 22. září 1993 na mostě Big Bayou Canot v jihozápadní Alabamě, USA. Havarovaný vlak patřil společnosti Amtrak. Nehoda byla způsobená posunutím středni části mostu a deformací kolejí, což nastalo kvůli nárazu těžkých člunů do mostu osm minut před havárií. Při katastrofě zahynulo 47 lidí a 103 jich bylo zraněno.\n\nTěšně před nehodou nákladní čluny tlačené remorkérem \"Mauvilla\" nesprávně zatočily na řece Mobile a vstoupily do Big Bayou Canot, což je průliv, přes který vede železniční most a normálně se tam lodě nemají plavit. Pilot remorkéru Willie Odom neměl správný výcvik pro čtení svého radaru a díky jeho malým zkušenostem a špatné viditelnosti v mlze si nevšiml, že sjel z kurzu. Na lodi se také nenacházel kompas ani mapy vod. Odom žil v domění, že je stále na řece Mobile a most na radaru identifikoval jako jiný remorkér. Po vyšetřování nebyl uznán trestně zodpovědným za nehodu.\n\n\"Mauvilla\" do mostu narazila v asi 2:45 hodin ráno. Most byl navržen tak, aby mohl být snadno přestavěn na otáčecí most. Žádná taková přestavba neproběhla, ale prostřední část mostu nebyla patřičně ochráněna před nechtěným pohybem. Náraz lodi prostřední část mostu posunul asi o metr vedle a výrazně pokroutil koleje.\n\nV asi 2:53 ráno vlak Sunset Limited společnosti Amtrak poháněný třemi lokomotivami na trase z Los Angeles (Kalifornie, USA) do Miami (Florida, USA) se 220 cestujícími a členy posádky vjel v rychlosti asi 113 km/h na most. Po najetí na pokřivené koleje vykolejil. První ze třech lokomotiv narazila do posunuté části mostu, čímž ji shodila do vody. Další dvě lokomotivy, spolu se zavazadlovým vozem, lůžkovým vozem a dva ze šesti vozů pro cestující sjely do vody také. Plné nádrže lokomotiv (každá z nich obsahovala několik tisíců galonů nafty) se nárazem protrhly, což způsobilo masivní únik paliva a požár. Čtyřicetsedm lidí, z toho 42 pasažérů, nehodu nepřežilo. Mnoho z nich se udusilo, další zemřeli na následky požárů nebo kouřových zplodin. Dalších 103 lidí bylo zraněno. Čtyři členové posádky remorkéru nebyli zraněni. V době nehody byla první lokomotiva v provozu pouze dvacet dní.\n\nI přes to, že se most posunul, se kontinuálně svařované kolejnice nerozlomily. Díky tomu kontrolní mechanismy sledující přerušení trasy nezareagovaly a návěstidlo před mostem zůstalo nastaveno na „Volno“. Jestliže by se jedna z kolejnic následkem nárazu přerušila, návěstidlo by se přeplo do polohy „Stůj“. To by mohlo dát strojvedoucímu dostatek času na zastavení vlaku, anebo alespoň na zmírnění rychlosti ve snaze minimalizovat následky nehody. \n\nTéto nehodě se věnovala jedna z epizod dokumentárního cyklu \"Vteřiny před katastrofou\" společnosti National Geographic. Kromě zjištění v oficiálním vyšetřování dokument odhalil, že vlak byl kvůli poruše v klimatizaci a toaletě v New Orleansu o 30 minut opožděn. Nebýt tohoto zpoždění, vlak Sunset Limited by překročil most Big Bayou Canot 20 minut předtím, než by do mostu narazila loď.\n"}
{"id": "1488876", "url": "https://cs.wikipedia.org/wiki?curid=1488876", "title": "Apátfalva", "text": "Apátfalva\n\nApátfalva (, ) je velká vesnice v Maďarsku v župě Csongrád, spadající pod okres Makó. Nachází se u řeky Maros, těsně u hranic s Rumunskem, asi 5 km jihozápadně od Makó. V roce 2015 zde žilo 2 886 obyvatel. Dle údajů z roku 2011 tvoří 88,2 % obyvatelstva Maďaři, 8,4 % Romové, 2,2 % Rumuni, 0,2 % Němci a 0,2 % Bulhaři.\n\nSousedními vesnicemi jsou Csanádalberti, Földeák, Királyhegyes, Kövegy, Magyarcsanád a Óföldeák, sousedními městy Makó a Tótkomlós.\n"}
{"id": "1488881", "url": "https://cs.wikipedia.org/wiki?curid=1488881", "title": "Laugo Arms Alien", "text": "Laugo Arms Alien\n\nPistole Laugo Arms Alien je poloautomatická pistole ráže 9x19 mm s několika patentovanými a jedinečnými technickými řešeními. Za vývojem stojí firma Laugo Arms Czechoslovakia. Firmu nezná ani Asociace obranného a bezpečnostního průmyslu. Zbraň vzbudila velký zájem mezi střelci a to nejen v České republice, ale i v zahraničí. Pistole na první pohled zaujme svým originálním zpracováním, které bylo inspirováno filmem Vetřelec. K 8. březnu 2019 bylo vyrobeno 500 kusů, jde o limitovanou edici.\n\nFirmu Laugo Arms Czechoslovakia založili Ján Lučánský a Daniel Selichar v únoru 2017. Na vývoji pistole pracoval jako hlavní konstruktér Ján Lučanský více než dva roky. Ten působil i v uherskobrodské České zbrojovce, kde měl za úkol dostat samopal Scorpion Evo 3 do sériové výroby.\n\nTato pistole není momentálně opravdu levná záležitost, jeden kus vás přijde na 115 000 Kč. Do USA by se pistole měla dostat nejpozději do července 2019 v ceně přibližně 5000 USD.\n\nBalení limitované edice obsahuje kromě pistole samotné také:\n\nPistole je určena pro sportovní střelbu a má zlepšené vlastnosti střelby. Velkou novinkou je zapuštění závěru do rámu pistole. Samotná firma Laugo Arms tvrdí, že osa hlavně je položená nejníže na světě. Díky tomu zpětný ráz výstřelu i otevření závěru působí přímo v ose předloktí střelce (a nikoliv nad ní, jak je obvyklé). To minimalizuje zdvih pistole a usnadňuje se míření a rychlopalba. Střelci, kteří už měli možnost si prototyp zbraně vyzkoušet tvrdí, že je díky své konstrukci přesná a má minimální zpětný ráz. Pistole se dá jednoduše přestavit pro různé účely střelby. Stačí vymáčknout jediný čep a můžete vyměnit horní lištu a tím změnit pevná mířidla na kolimátor. Střelec má pistoli neustále pod kontrolou, i při rychlé střelbě a to vše pomocí systému brždění závěru odběrem plynu vyvinutém samotnou Laugo Arms. Čím je silnější použitý náboj, tím silnější píst brzdí závěr. Jelikož se horní lišta, na které jsou upevněna mířidla nepohybuje, má střelec kontrolu nad obrazem mířidel. Právě touto konstrukcí se také výrazně prodlouží životnost kolimátoru, který není poškozován rázy vznikajícími při pohybu závěru.\n\n\n"}
{"id": "1488906", "url": "https://cs.wikipedia.org/wiki?curid=1488906", "title": "William Hayes (egyptolog)", "text": "William Hayes (egyptolog)\n\nWilliam Christopher Hayes (21. března 1903 − 10. července 1963) byl americký egyptolog. Byl žákem egyptologa Alana Gardinera, do roku 1935 studoval na Princetonské univerzitě. Zabýval se především historií egyptského umění. Působil v Metropolitním muzeu umění, nejprve jako asistent kurátora, později jako kurátor oddělení o starověkém Egyptě.\n"}
{"id": "1488908", "url": "https://cs.wikipedia.org/wiki?curid=1488908", "title": "Ludwing Ortiz", "text": "Ludwing Ortiz\n\nLudwing Manuel Ortiz Flórez (* 26. února 1976) je bývalý venezuelský zápasník – judista a grappler.\n\nS judem začínal v 10 letech v Barquisimetu. V roce 1997 si ho vybral trenér Humberto Soazo do mladého reprezentačního týmu pro připravu na nový čtyřletý olympijský cyklus. V roce 1999 se jako první Venezuelan (muž) dostal do boje o medaile na mistrovství světa v Birminghamu. Konečným pátým místem se přímo kvalifikoval na olympijské hry v Sydney v roce 2000. Do Sydney si však formu nepřivezl a vypadl v úvodním kole na body s Portugalcem Pedro Caravanou. \n\nV roce 2004 obsadil panamerickou kontinentální kvótu pro start na olympijských hrách v Athénách, kde prohrál ve druhém kole na body s Portugalcem João Pinou. Portugalské judo se mu stalo osudným i napotřetí. Na olympijských hrách v Pekingu v roce 2008 vypadl v úvodním kole s Pedro Diasem na wazari technikou morote-gari. Od roku 2009 startoval ve vyšší lehké váze do 73 kg. V roce 2010 se nepopasoval s novými právidly zápasení, které zakázaly chvaty s úchopem od pasu dolů a přišel o post reprezentační jedničky. Sportovní kariéru ukončil v roce 2013. Věnuje se trenérské práci. V roce 2019 působil u ekvádorské judistické reprezentace.\n\n\n"}
{"id": "1488909", "url": "https://cs.wikipedia.org/wiki?curid=1488909", "title": "Mistrovství České republiky v atletice 2019", "text": "Mistrovství České republiky v atletice 2019\n\n50. mistrovství České republiky v atletice 2019 se konalo ve dnech 26. – 27. července 2019 na stadionu v areálu Pod Palackého vrchem v Brně, pořadatelem je místní klub AC Moravská Slavia Brno.\n\n\n"}
{"id": "1488917", "url": "https://cs.wikipedia.org/wiki?curid=1488917", "title": "Az-Zarkálí", "text": "Az-Zarkálí\n\nAz-Zarkálí, též Al-Zarkálí, Ibn Zarkala, Arzachel, Arsechieles, celým jménem Abú Ishák Ibráhím ibn Jahjá an-Nakklás az-Zarkálí (1029 Toledo – 1087 Sevilla) byl arabský muslimský astronom, který působil v Al-Andalus (muslimském Španělsku), konkrétně v Toledu a později v Cordobě. Byl nejvýznamnějším astronomem své doby.\n\nZdokonalil astroláb (který nazval \"al-safîha\", \"safihah\", latinizovaně též \"azafea\") a v této podobě byl v Evropě užíván až do 16. století. Sestavil též tabulky (zvané \"Toledské tabulky\") pro výpočet polohy Slunce, Měsíce a planet, přičemž vycházel z tabulek Al-Battáního, které opravil pozorováními vlastními i dalších muslimských a židovských astronomů. Tyto tabulky byly přeloženy do latiny Gerardem z Cremony a silně tak ovlivnily počátky středověké křesťanské vědy. Byly v Evropě užívány až do vytvoření \"Alfonsínských tabulek\" ve 13. století, které ze Zarkálího díla ale stejně značně vycházely. Pozoruhodně přesné bylo jeho měření rozdílu mezi vzdáleností Slunce v momentě maximální vzdálenosti od Země a maximální blízkosti k Zemi - určil ho na 12 sekund, přičemž současná věda hovoří o 11,8 sekundy. O mnoho též zpřesnil Ptolemaiův výpočet polohy Středozemního moře. Podle některých interpretací určil, že planety (minimálně tedy Merkur, o němž to výslovně uvedl) se pohybují po eliptických drahách. Tento objev je jinak připisován v Evropě až Johannesi Keplerovi v 16. století, který eliptickou dráhu připsal Marsu. Zarkálí sestavil též vodní hodiny, na které se jezdili dívat lidé z celé Andalusie. \n\nNa Měsíci je po něm pojmenován kráter Arzachel. \n"}
{"id": "1488927", "url": "https://cs.wikipedia.org/wiki?curid=1488927", "title": "NoViolet Bulawayo", "text": "NoViolet Bulawayo\n\nNoViolet Bulawayo, vlastním jménem Elizabeth Zandile Tshele (narozena 12. října 1981) je zimbabwská spisovatelka. V roce 2013 vydala román \"Chtělo by to nový jména\" (<nowiki>\"We Need New Names\"</nowiki>), který ji vynesl nominaci na prestižní Man Bookerovu cenu.\n\nBulawayo se narodila a vyrostla v Zimbabwe. Po dokončení střední školy odjela do Spojených států amerických, kde nastoupila na Kalamazoo Valley Community College. Později se začala věnovat studiu anglistiky a amerikanistiky. Z tohoto oboru získala bakalářský titul na Texas A&M University a magisterský titul na Southern Methodist University. V roce 2010 získala další magisterský titul v oboru tvůrčího psaní na Cornellově univerzitě. V témže roce publikovala v časopise Boston Review svou povídku „Hitting Budapest“.\nS touto povídkou vyhrála o rok později prestižní cenu Caine Prize, což je ocenění pro nejlepší původní povídku napsanou v angličtině africkým spisovatelem. „Hitting Budapest“ se pak stala úvodní kapitolou jejího debutového románu Chtělo by to nový jména, který byl v roce 2013 nominován na Man Bookerovu cenu. Bulawayo s tímto románem slavila i další úspěchy: vyhrála například cenu PEN/Hemingway Award, udělovanou začínajícím autorům za jejich první literární počin, či Etisalat Prize for Literature, ocenění pro africké spisovatele.\nV současné vyučuje tvůrčí psaní na Stanfordově univerzitě. \n\nV roce 2014 uvedla NoViolet Bulawayo v pořadu Eat, Drink & Be Literary význam svého uměleckého pseudonymu. Violet bylo jméno její matky, která zemřela, když bylo NoViolet 18 měsíců, a s předponou „No-“ znamená toto jméno ve spisovatelčině rodném jazyce Ndebele „s Violet“. Bulawayo je spisovatelčino rodné město v Zimbabwe. NoViolet Bulawayo si tento pseudonym zvolila v době svého dlouhodobého pobytu ve Spojených státech amerických, protože chtěla jméno, které by vypovídalo o jejích kořenech a o zemi, která jí chyběla. \n\nHlavní hrdinkou románu \"Chtělo by to nový jména\", v originále \"We Need New Names\", je dívka jménem Miláček, která vyrůstá se svými kamarády ve slumu poté, co jejich domy srovnaly se zemí ozbrojené síly režimu Roberta Mugabeho. Za své dětství je svědkem nejrůznějších drastických událostí, a sní o tom, že jednoho dne se dostane k tetičce, která žije v Detroitu. Když se jí však tento sen splní, Miláček postupně zjišťuje, že její idealistické představy o životě ve Spojených státech amerických nemají s každodenní realitou imigrantů příliš společného. \n\nAčkoliv Miláčkův osud je v některých bodech podobný životu samotné autorky, na otázku, zda se jedná o autobiografický román, odpověděla Bulawayo: „Ne tolik, jak si většina lidí myslí. V první části románu toho ze mě moc není. Měla jsem velmi normální a krásné dětství.“ V témže rozhovoru však také Bulawayo upozornila na věkový rozdíl mezi ní a Miláčkem: zatímco Bulawayo vyrůstala v Zimbabwe v 80. letech, kdy byla podle jejích slov tato země „opravdu funkční“, Miláček se narodila na přelomu tisíciletí. „Miláček nepoznala stabilitu, kterou zažila moje generace, takže tráví své dětství pod obrovským tlakem. Naše příběhy se trochu začnou prolínat až v momentě, kdy překročí americké hranice. Ale ani v této části románu jsem se nesnažila napsat autobiografický text.“\n\nKniha vyšla česky v roce 2015 v nakladatelství Odeon. Do češtiny ji přeložila Markéta Musilová. \nV knize \"Chtělo by to nový jména\" v několika scénách vystupují zástupci západní civilizace a neziskových organizací, kteří sice zdánlivě chtějí místním pomoci, nicméně k nim přistupují přezíravě, např. si je fotí bez jejich souhlasu v dehonestujících podmínkách a situacích. Na otázku „Bylo jedním z Vašich cílů v tomto románu ukázat západnímu světu, jak dehumanizující může pro Zimbabwany takové focení být?“ odpověděla Bulawayo v rozhovoru pro Christiana Hartstella takto:\n„Co se týká kultury nevládních organizací, které jezdí do 'třetího světa', zajímá mě zejména, jakým způsobem vizuálně zobrazují to, co vnímají jako 'jiné'. Nemyslela jsem asi přímo na Zimbabwe, protože tohle se děje všude. Chtěla jsem ale, aby se takový vetřelec/fotograf nad svým jednáním zamyslel. Přestaňte na chvíli myslet na sebe a svůj foťák - jaké by to asi bylo, být na té druhé straně, být tím, kdo je focen? Jaké by to bylo, kdyby Vás fotili bez Vašeho souhlasu, a všem by to bylo jedno? Jedno z dětí v knize říká, myslím, něco jako 'neziskovkářům je jedno, že se stydíme za svou špínu a roztrhané oblečení, že nechceme, aby nás fotili, a fotí nás stejně klidně dál.' Je to otázka moci a společenské výhody, otázka pocitu, že někdo má právo na tělo někoho jiného, a není to nic hezkého.\nDnes, v době sociálních sítí, lidé dávají na internet nejrůznější fotografie jiných lidí, které si vyfotili na dovolené, a z některých těch fotek by člověku bylo do pláče. Já téhle posedlosti úplně nerozumím, asi mi něco uniká. Ale jednu věc Vám řeknu: sama jsem přišla do Spojených států jako cizinka, člověk zvenčí, a opravdu jsem si nefotila Američany, zejména ty žijící v horších podmínkách, a ani se mi nezdá, že by to tady turisté dělali. Myslím, že je naší povinností zamyslet se nad některými z věcí, které provádíme druhým – násilí má mnoho podob.“ \n\nNa otázku, zda pracuje na další knize, odpověděla v rozhovoru pro internetový magazín Vela:\n„Ano, pracuji na sbírce povídek o AIDS. Nejdřív to měl být memoár. Můj bratr zemřel na AIDS, když mi bylo 14 nebo 15. Sestra zemřela na AIDS, když už jsem žila tady [v USA]. Nemohla jsem jí jet ani na pohřeb. Mám velkou rodinu. Říkala jsem kamarádce: 'AIDS mi vzal asi dvacet lidí, no ano, nejméně dvacet lidí.' A ona na to: 'To není možné.' Ale je to tak. Nicméně dělá mi starosti to mlčení. Já jsem třeba nezažila, že bychom si sedli a jen tak začali mluvit o svých sourozencích. Je to kapitola, o které nemluvíme. Jako děti jsme si mysleli, že bratr má tuberkulózu. Až když zemřel, padla diagnóza AIDS. Já jsem se to dozvěděla až později, když jsem procházela otcovy věci. Ale dnes už lidé poznají, že AIDS je AIDS, a jsou schopni ho identifikovat, nicméně to mlčení stejně pořád přetrvává. Zrovna jsem se vrátila z domova. Kultura okolo sexu se proměňuje. Teenageři začínají být sexuálně aktivní čím dál dříve. Generace lidí, kteří se už narodili HIV-pozitivní, začíná mít zájem o sex. Opět se tu ukazuje důležitost aktivismu – tohle je jedna z věcí, o kterých musíme přemýšlet a mluvit.“\n"}
{"id": "1488929", "url": "https://cs.wikipedia.org/wiki?curid=1488929", "title": "Rio Open 2019 – mužská čtyřhra", "text": "Rio Open 2019 – mužská čtyřhra\n\nMužská čtyřhra Rio Open 2019 probíhala ve druhé polovině února 2019. Do deblové soutěže riodejaneirského tenisového turnaje hraného na tvrdém povrchu nastoupilo šestnáct dvojic. Obhájcem titulu byl španělský pár David Marrero a Fernando Verdasco, jehož členové se rozhodli turnaje nezúčastnit. Marrero nastoupil do paralelně hraného Open 13 ve Francii.\n\nVítězem se stal brazilsko-chilský pár startující na divokou kartu Máximo González a Nicolás Jarry, který za 1.43 hodiny ve finále zdolal brazilskou dvojici Thomaz Bellucci a Rogério Dutra da Silva. Po dvousetovém průběhu 6–7 a 6–3 rozhodl až supertiebreak poměrem míčů [10–7]. Za stavu 7–8 v supertiebreaku ukončil Bellucci zápas dvěma dvojchybami. Oba šampioni si do žebříčku ATP připsali 500 bodů a získali premiérovou společnou trofej i první z kategori ATP 500. González vybojoval šestý deblový titul na okruhu ATP Tour a pro Jarryho to bylo druhé takové turnajové vítězství.\n\n"}
{"id": "1488930", "url": "https://cs.wikipedia.org/wiki?curid=1488930", "title": "Open 13 2019 – mužská čtyřhra", "text": "Open 13 2019 – mužská čtyřhra\n\nMužská čtyřhra Open 13 2019 probíhala ve druhé polovině února 2019. Do deblové soutěže marseillského tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl pár Raven Klaasen a Michael Venus, jehož členové dohráli v úvodním kole na raketách Francouzů Eysserica se Simonem.\n\nVítězem se stal nenasazený francouzský pár Jérémy Chardy a Fabrice Martin, který ve finále za 77 minut zdolal japonsko-nizozemské turnajové trojky Bena McLachlana s Matwém Middelkoopem. Po dvousetovém průběhu 6–3 a 6–7 rozhodl až supertiebreak poměrem míčů [10–3]. Oba šampioni si do žebříčku ATP připsali 250 bodů. Po triumfu na Qatar ExxonMobil Open 2017 získali druhou společnou trofej ze třetího finále. V Marseille se stali dvanáctou ryze francouzskou vítěznou dvojicí od založení turnaje v roce 1993. Chardy vybojoval šestý deblový titul na okruhu ATP Tour a pro Martina to bylo čtvrté takové turnajové vítězství.\n\n"}
{"id": "1488933", "url": "https://cs.wikipedia.org/wiki?curid=1488933", "title": "Allée des Justes", "text": "Allée des Justes\n\nAllée des Justes je ulice v Paříži v historické čtvrti Marais. Nachází se ve 4. obvodu. Byla pojmenována (Alej Spravedlivých) na počest francouzských Spravedlivých mezi národy.\n\nUlice je krátká pěší zóna mezi \"Rue Geoffroy-l'Asnier\" a \"Rue du Pont-Louis-Philippe\".\n\nUlice byla původně součástí ulice \"Rue du Grenier-sur-l'Eau\". Své nové jméno získala vyhláškou ze 17. července 2000.\n\n\n"}
{"id": "1488935", "url": "https://cs.wikipedia.org/wiki?curid=1488935", "title": "Haiphongský tajfun 1881", "text": "Haiphongský tajfun 1881\n\nHaiphongský tajfun 1881 byl tropickou cyklónou, která na přelomu září a října 1881 zasáhla Filipíny a jihovýchodní Asii. Jedná se o jednu z nejhorších přírodních katastrof ve zdokumentované historii, počet obětí je odhadován na více než 300 000. Z tropických cyklón si více obětí vyžádal pouze cyklón Bhola, který v roce 1970 zdevastoval Bangladéš. Obzvláště těžce bylo poškozeno vietnamské město Haiphong s okolím, kde zahynulo až 300 000 lidí. Dalších 10 000 až 20 000 lidí zahynulo na Filipínách.\n\nTonkinský záliv je jednou z frekventovaných tras, kudy západopacifické tajfuny míří k asijské pevnině. Touto cestou se poté, co přešel přes Filipíny, ubíral i ničivý tajfun z přelomu září a října 1881. \n\nMěsto Haiphong leží zhruba 10 km od pobřeží Tonkinského zálivu, v deltě Rudé řeky. S mořem jej spojuje přístupový kanál. V roce 1881, kdy tajfun udeřil, zde Francouzi, kteří oblast obsadili v roce 1874, teprve vysušovali močály a budovali přístav. I přes míru destrukce, způsobenou tajfunem, práce pokračovaly. Dnešní Haiphong udává jako rok svého vzniku 1888, kdy mu Francouzi přidělili statut města.\n\nPřesné údaje o síle tajfunu nejsou známy, podobně jako u dalších cyklón před 20. stoletím. Ze záznamů však vyplývá, že tajfun se zformoval východně od Filipín, a když 30. září zasáhl Luzon, měl již sílu způsobit značné škody a narušit chod společnosti. V Jihočínském moři znovu zesílil a 5. října 1881 vstoupil nad pevninu v těsné blízkosti severovietnamského města Haiphong.\n\nNejnižší atmosférický tlak 957 mbar byl naměřen na lodi SS Fleurs Castle, která se v Jihočínském moři ocitla přímo v oku tajfunu. Naměřený tlak, při srovnání s údaji doloženými pro tajfuny z moderní doby, by odpovídal rychlosti přetrvávajících větrů (10min průměr) 80–100 uzlů, tedy 146–185 km/h, tedy tajfunu podle kategorizace Japonské meteorologické agentury, nebo kategorii 2 či 3 na Saffirově–Simpsonově stupnici.\n\nNa čínském parníku Kang-chi přímo v Haiphongu byl 5. října naměřen atmosférický tlak 995 mbar a síla větrů se pohybovala mezi stupni 9 až 11 na Beaufortově stupnici.\n\nPočet obětí tajfunu v okolí Haiphongu dosáhl až 300 000, a to jsou pouze přímě oběti živlu. Další lidé pravděpodobně umírali v důsledku nemocí a nedostatku potravy v krajině zdevastované tajfunem. \n\nNa Filipínách (tehdy součást Španělské Východní Indie) zemřelo 10 000 – 20 000 lidí. Jde tak o nejsmrtonosnější tajfun ve filipínské historii, zemřelo při něm 2 až 3krát více lidí, než při tajfunu Haiyan z roku 2013, který byl nejhorší katastrofou v moderních dějinách Filipín.\n\nS celkovým počtem více než 300 000 obětí jde o jednu z nejhorších přírodních katastrof v lidských dějinách. Mezi tropickými cyklónami je tento tajfun uváděn obvykle jako třetí nejsmrtonosnější cyklóna po cyklónu Bhola, který v roce 1970 zdevastoval Bangladéš (tehdejší Východní Pákistán) a vyžádal si více než 500 000 obětí a cyklónu, který v roce 1737 zasáhl Západní Bengálsko a vyžádal si zde také kolem 300 000 obětí.\n\nStudie z roku 2012 však vysoký počet obětí V Haiphongu a okolí zpochybňuje s poukazem na to, že Haiphong byl před příchodem Francouzů v roce 1874 pouze malým městečkem s trhy a rybářským průmyslem. Po roce 1885 byl Haiphong již rozvíjejícím se přístavním městem, ale počet obyvatel podle sčítání roku 1897 činil pouze 18 480. Autoři studie se domnívají, že udávaný vysoký počet obětí může být výsledkem opakovaně přebírané chyby, kdy počet obětí je zaměněn s vyčíslenými škodami: kniha \"The Typhoons of the Chinese Seas in the Year 1881\" (Dechevrens, 1882) obsahuje úryvky ze saigonského deníku \"L’Ere Nouvelle\" citující dopisy obyvatel Haiphongu, které zmiňují 3000 utopených a škody na rýžových polích ve výši 300 000 dolarů.\n\nNičivost tajfunu v době vstupu nad pevninu u Haiphongu umocnilo to, že se na své cestě do Tonkinského zálivu vyhnul Chaj-nanu, jehož přechod tajfuny vstupující do Tonkinského zálivu obvykle oslabuje. Podobná událost nebyla od roku 1881 zaznamenána, analýzy však ukazují, že dříve či později se to opět stane. Vietnamská vláda proto učinila v oblasti opatření pro případ příchodu dalšího silného tajfunu. Haiphong disponuje systémem ochranných hrází a valů, vietnamská meteorologická služba vydává varování před tajfuny i povodněmi, připraveny jsou evakuační plány. Haiphong však stále slouží jako významný přístav, silný tajfun by tedy nevyhnutelně poškodil zdejší ekonomiku. \n"}
{"id": "1488938", "url": "https://cs.wikipedia.org/wiki?curid=1488938", "title": "Základní škola pro žáky se specifickými poruchami chování", "text": "Základní škola pro žáky se specifickými poruchami chování\n\nZákladní škola pro žáky se specifickými poruchami chování je specializovaná škola, jediná v Praze, která vzdělává žáky s poruchami chování a učení. Školské zařízení sídlí v budově v ulici Na Zlíchově 19, která je podle webu školy chráněna coby kulturní památka.\n"}
{"id": "1488939", "url": "https://cs.wikipedia.org/wiki?curid=1488939", "title": "Nejvyšší hory Utahu", "text": "Nejvyšší hory Utahu\n\nNejvyšší hory Utahu. Na většině území Utahu se rozkládají horská pásma Skalnatých hor. Do západní části státu zasahují hřbety a mezihorské pánve Velké pánve. Na jihovýchodě leží Koloradská plošina. Na severu a ve střední části prochází středem území od severu k jihu nejrozlehlejší horské pásmo Utahu, Wasatch Range. Na severovýchodě kolmo na toto pohoří od západu k východu navazuje nejvyšší pohoří Utahu, Uinta Mountains.\nVětšina nejvyšších hor Utahu leží v tomto pohoří. Nejvyšší horou Utahu je Kings Peak (4 123 m).\nNa jihu Utahu leží řada rozlohou menších horských pásem, která však výškou dosahují nebo převyšují 3 500 m. Na jihovýchodě leží druhé nejvyšší horské pásmo Utahu, La Sal Mountains. Více než deset horských vrcholů (s prominencí nad 100 metrů) má nadmořskou výšku přes 4 000 metrů.\n\nVe výčtu hor jsou zastoupeny pouze vrcholy s prominencí vyšší než 350 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1488940", "url": "https://cs.wikipedia.org/wiki?curid=1488940", "title": "St. Petersburg Ladies Trophy 2019", "text": "St. Petersburg Ladies Trophy 2019\n\nSt. Petersburg Ladies Trophy 2019 byl tenisový turnaj ženského profesionálního okruhu WTA Tour, hraný v aréně Sibur na dvorcích s tvrdým povrchem Rebound Ace. Konal se mezi 28. lednem až 3. únorem 2019 v ruském Petrohradu jako jubilejní desátý ročník turnaje.\n\nRozpočet činil 823 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová dvojka a obhájkyně titulu Petra Kvitová z Česka, kterou ve čtvrtfinále vyřadila Chorvatka Donna Vekićová. Jako poslední přímá účastnice do dvouhry nastoupila 49. hráčka žebříčku Belgičanka Alison Van Uytvancková. \n\nOsmý singlový titul na okruhu WTA Tour vybojovala 27letá Nizozemka Kiki Bertensová. První společnou trofej ze čtyřhry si připsal ruský pár Margarita Gasparjanová a Jekatěrina Makarovová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkoou ochranou:\n\nNásledující hráčky postoupily z kvalifikace:\n\nNásledující hráčky postoupily jako tzv. šťastné poražené:\n\n\nNásledující pár obdržel divokou kartu do hlavní soutěže:\n\n\n"}
{"id": "1488941", "url": "https://cs.wikipedia.org/wiki?curid=1488941", "title": "Přehrada Si-luo-tu", "text": "Přehrada Si-luo-tu\n\nPřehrada Si-lou-tu ( je přehradní nádrž postavená na horním toku řeky Jang-c’-ťiang. Nachází se na hranici provincií Jün-nan a S’-čchuan. Součástí přehrady je vodní elektrárna s 18 turbínami o celkovém instalovaném výkonu 13 860 MW, což ji řadí na třetí místo na světě. Samotná hráz je vysoká 285,5 metrů, což jí řadí na čtvrté místo na světě.\n\nStavba přehrady začala v roce 2005, první turbína byla spuštěna v roce 2013 a poslední v roce 2014. Přehradu provozuje společnost China Yangtze Power, která provozuje i přehradu Tři soutěsky. Přehradní jezero má objem 12,67 km³.\n"}
{"id": "1488942", "url": "https://cs.wikipedia.org/wiki?curid=1488942", "title": "Heteronomní morálka", "text": "Heteronomní morálka\n\nHeteronomní morálka (z řec. \"heteros\" = druhý, jiný a \"nomos\" = zákon) je ve filosofii Immanuela Kanta morálka, která se řídí zásadami, jež si člověk nezvolil sám, nýbrž převzal od někoho jiného, například od rodičů, prarodičů či kamarádů. Je to opak autonomní morálky, jejíž zásady si člověk svobodně dal sám.\n\nKritikové namítají, že zásady mravnosti člověk většinou přebírá a že rozdíl spočívá v něčem jiném: zda je přijal pod nátlakem nebo svobodně a dobrovolně. \n\n"}
{"id": "1488947", "url": "https://cs.wikipedia.org/wiki?curid=1488947", "title": "Thailand Open 2019", "text": "Thailand Open 2019\n\nThailand Open 2019, oficiálně Toyota Thailand Open 2019, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v komplexu True Arena Hua Hin. Probíhal mezi 28. lednem a 3. únorem 2019 v thajském městě Hua Hin jako premiérový ročník turnaje. V kalendáři okruhu turnaj nahradil Taiwan Open.\n\nUdálost s rozpočtem 250 000 dolarů patřila do kategorie WTA International. Nejvýše nasazenou hráčkou ve dvouhře se stala osmnáctá žena klasifikace Garbiñe Muguruzaová ze Španělska. Jako poslední přímá účastnice do dvouhry nastoupila švýcarská 104. hráčka žebříčku Viktorija Golubicová.\n\nDruhý singlový titul na okruhu WTA Tour získala 18letá Ukrajinka Dajana Jastremská, jež se posunula na nové kariérní maximum, 34. místo žebříčku WTA. Druhou společnou trofej ze čtyřhry vybojoval rumunský pár Irina-Camelia Beguová a Monica Niculescuová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry získaly do soutěže divokou kartu:\n\n\n"}
{"id": "1488948", "url": "https://cs.wikipedia.org/wiki?curid=1488948", "title": "Rue des Archives", "text": "Rue des Archives\n\nRue des Archives je ulice v Paříži v historické čtvrti Marais. Nachází se ve 3. a 4. obvodu. Název ulice (\"Archivní\") je odvozen od Národního archivu, jehož hlavní sídlo se zde nachází.\n\nUlice vede od křižovatky s ulicemi \"Rue de Rivoli\", kde se sbíhá i \"Rue de Lobau\", a končí na křižovatce ulic \"Rue de Bretagne\" a \"Rue Eugène-Spuller\" u \"Square du Temple\". Je orientována od jihu na sever.\n\nHradby Filipa II. Augusta původně rozdělovaly ulici v úrovni domu č. 54. Na konci 13. století zde vznikla brána Chaume.\n\nDne 23. května 1863 byl vydán dekret o zarovnání ulic \"Rue des Billettes\", \"Rue de l'Homme-Armé\", \"Rue du Chaume\", \"Rue du Grand-Chantier\", \"Rue des Enfants-Rouges\" a \"Rue Molay\". Tím měla vzniknout jediná osa skrz čtvrť Marais.\n\nV roce 1874 vznikla \"Rue des Archives\" sloučením těchto ulic:\n\nV roce 1890 byla ulice prodloužena v úseku mezi \"Rue Rambuteau\" a \"Rue de Rivoli\" připojením ulic:\n\nDo roku 1910 končila \"Rue des Archives\" na křižovatce s \"Rue Dupetit-Thouars\". Poté byla část \"Rue des Archives\" mezi \"Rue de Bretagne\" a \"Rue Dupetit-Thouars\" přejmenována na \"Rue Eugène-Spuller\".\n\n\n"}
{"id": "1488950", "url": "https://cs.wikipedia.org/wiki?curid=1488950", "title": "Brit Floyd", "text": "Brit Floyd\n\nBrit Floyd je revivalová skupina založená v roce 2011 v Liverpoolu, Spojeném království. Darlington skupinu založil po sedmnáctiletém působení ve skupině The Australian Pink Floyd Show.\n\nSkupina Brit Floyd byla založena na základě iniciativy kytaristy a zpěváka Damiana Darlingtona, který cítil, že by se věci daly dělat lépe než v jeho předešlé skupině The Australian Pink Floyd Show, a uváděl, že v nové skupině se věnuje daleko více pozornosti detailům a dalším aspektům vystoupení, od hudby k vizuálním efektům a osvětlení, vše je perfektnější..\"\n\nDarlington začal sledovat Pink Floyd po té co ve črnácti slyšel jejich album \"The Wall\" a a v roce 1987 viděl skupinu během jejich turné k albu A Momentary Lapse of Reason. Od té doby viděl skupinu v různých obdobích od jejich rozpadu až po znovusjednocení v roce 2005.\"\n\nVe skupině Brit Floyd hráli různí hudebnící od jejího vzniku v roce 2011.\n\n\n\n"}
{"id": "1488954", "url": "https://cs.wikipedia.org/wiki?curid=1488954", "title": "Qatar Total Open 2019", "text": "Qatar Total Open 2019\n\nQatar Total Open 2019 byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 11. až 16. únorem 2019 ve katarském hlavním městě Dauhá jako sedmnáctý ročník turnaje.\n\nUdálost s rozpočtem 916 131 dolarů patřila do kategorie WTA Premier. Do soutěže dvouhry nastoupilo dvacet osm hráček a čtyřhry se účastnilo šestnáct párů.\n\nNejvýše nasazenou hráčkou ve dvouhře se stala světová trojka Simona Halepová z Rumunska. Jako poslední přímá účastnice do dvouhry zasáhla česká 33. hráčka žebříčku Barbora Strýcová. \n\nPátý singlový titul na okruhu WTA Tour získala 23letá Belgičanka Elise Mertensová, který pro ni znamenal první turnajové vítězství v kategorii WTA Premier. Čtrnáctou společnou trofej ze čtyřhry si odvezl pár tchajwanských sester Čan Chao-čching a Latishy Chan.\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nTNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1488956", "url": "https://cs.wikipedia.org/wiki?curid=1488956", "title": "Volžská vodní elektrárna", "text": "Volžská vodní elektrárna\n\nVolžská vodní elektrárna (rusky \"Волжская ГЭС\") je vodní dílo na řece Volha. V době uvedení do provozu v roce 1960 byla nejvýkonnější vodní elektrárnou na světě a je nejvýkonnější vodní elektrárnou v Evropě.. \n\nVodní dílo bylo postaveno v letech 1950 - 1961. Betonová část se skládá ze 44 m vysoké a 725 m dlouhé přehrady. Součástí celkového přehrazení je sypaná hráz o délce 3 250 m. Součástí systému je rybí přechod a zdymadlový systém. V elektrárně pracuje na spádu 21,5 m 22 Kaplanových turbín s hltnostmi od 633 do 700 m / s. Celkový instalovaný výkon v době uvedení do provozu byl 2 671 MW. Celková propustnost přes přelivy i turbíny je 63 060 m / s. \n\nPřehrada slouží jako silniční i železniční přemostění Volhy. Přehrazením řeky vznikla Volgogradská přehradní nádrž. \nBudování díla probíhalo ve stejné době spolu se sesterskou elektrárnou Žiguljovskou. Ve stejné podobnosti, v jaké se vyskytují údaje historické, se nachází i údaje technické. Přehradní jezera obou elektráren pokrývají většinu toku Volhy i část jejího největšího přítoku Kamy. Obě elektrárny jsou součástí Volžsko-kamské kaskády, která je významnou součástí 400 kV sítě s účinným dosahem až k Moskevské oblasti a ke střednímu Uralu. Pod napětím 400 kV byl poprvé na světě úspěšně realizován i přenos pod stejnosměrným napětím (HVDC) pro maximální výkon 750 MW na trati Volgograd-Donbas. \nPrvní úvahy o vybudování vodního energetického stupně na Volze vznikla již začátkem 20. století. V roce 1910 předložil inženýr Gleb Maxmilianovič Křižanovský carské vládě návrh projektu na vybudování vodní elektrárny v soutěsce u města Žiguljovsk.  Křižanovský byl v roce 1919 V.I. Leninem pověřen přesným výběrem vhodného místa a o rok později jmenován do čela Státní komise pro elektrifikaci Ruska, známé pod zkratkou GOELRO. Křižanovský označil za nejvhodnější tři místa u sídel Krasnaja Glinka, Perevoloki a pod městem Stavropol. V ohybu řeky byl založen stavební tábor Krasnaja Glinka, ale veškeré stavební práce ukončil začátek Velké vlastenecké války.  Po jejím konci započaly opět práce, které daly později vzniknout přehradě nazývané Kujbyševská či Žiguljovská, a která je dodnes druhou nejvýkonnější elektrárnou na Volze. Ve stejné době se projekt rozšířil ještě o další elektrárnu, vzhledem k vyššímu průtoku ještě výkonnější, nazvanou vodní elektrárna Stalingrad. \n\nV poválečném období se sovětští stavitelé i konstruktéři mohli již opírat o zkušenosti získané při budování vodních děl na písčitých podložích (moskevské kanály, vodní elektrárny na řece Svir, Volchov a na horní Volze ) stejně jako o zkušenosti s provozem turbín o vysoké hltnosti na elektrárně Dněproges na Dněpru. Zatímco výstavba vodního díla Dněproges byla umožněna pomocí dodávek strojních zařízení z USA, po válce poskytovaly závody v Leningradě již nejen vlastní turbíny a generátory, ale i moderní modelovou hydrodynamickou laboratoř. \n\nV rozhodnutí Rady ministrů SSSR č. 3555 ze dne 6. srpna 1950  O výstavbě vodní elektrárny Stalingrad se předpokládala kapacita 1 700 MW s roční výrobou 10 miliard kWh.  Stejně jako u jiných vodních elektráren na Volze a Kamě se předpokládalo, že výstavba vodního díla bude komplexně řešit otázky energetiky, říční a železniční dopravy a zavlažování.\n\nDne 17. srpna 1950, v souladu s nařízením č. 0558 Ministerstva vnitra SSSR, byl vytvořen Achtubinský nápravně pracovní tábor (Ахтубинский исправительно-трудовой лагерь) - Achtublag pro následující hospodářské činnosti: stavba Stalingradské vodní elektrárny, založení kamenolomů, přeprava nákladů po Volze, stavba kanálu Volha-Achtuba, automobilových základen, skladů, opraváren automobilů a strojů dřevozpracujících závodů, dočasných silnic, obytných domů, kulturních objektů, vodovodní a kanalizační infrastruktury na levém břehu Volhy, rekreačních a pionýrských objektů, objektů souvisejících s rybolovem, práce na Závodu 264 Ministerstva říčního loďstva, práce pro Stavebně-montážní správu Ministerstva průmyslových stavebních hmot v obci Razguljajevka, práce na lesním závodu, včetně nakládky dřevní hmoty a truhlářských prací.\n\nTímto byla zajištěna pracovní síla do března 1953. Po smrti J.V. Stalina došlo k rozsáhlé amnestii. Na začátku roku 1953 zajišťoval Achtublag potřebný pracovní výkon pomocí 26 044 vězňů, jichž koncem roku zůstalo jen 38. Vězni z Achtublagu tak zajistili pouze základní výkopové práce, výstavbu kanálů a bydlení pro civilní zaměstnance. Další práce byly zajišťovány jednak pomocí nástupu amnestovaných vězňů do civilních činností, jednak údernými brigádami Komsomolu. Pracovní příležitosti využili i lidé z celé země, pro které bylo budování vodního díla příležitostí pro získání lepších životních podmínek.  \n\nVedoucím projektu se stal Fjodor Georgijevič Loginov, který vedl práce na obnově válkou poničené elektrárny Dněproges. Mezi úkoly projektu bylo také vybudování vedení vysokého napětí o napětí 400, 220 a 110 kV.\n\nPrvní kubík betonu byl položen 5. září 1954. V chráněných suchých jámách byla zahájena výstavba vodní elektrárny, přehradní hráze a zdymadla.\n\nV listopadu 1954 byl F.G. Loginov jmenován ministrem výstavby elektráren a  v roce 1956 byla stavba vedena A.P. Alexandrovem, který byl převeden z výstavby elektrárny Kujbyševské.\n\nNa projektu a výstavbě vodní elektrárny se podílelo 11 předních výzkumných ústavů v zemi a celkem (kromě leningradského Gidroprojektu a jeho poboček) se na projektu podílelo asi 100 projekčních a výzkumných ústavů, vzdělávacích institucí i výrobních závodů. Akademie věd SSSR během stavby opakovaně pořádala zasedání na konkrétní otázky hydrodynamického inženýrství.\n\nStalinova smrt přinesla i snížení investic v podobě projektového odstranění nadměrných a velkolepých projevů dosavadní technické architektury (zdobných portálů, sloupů, soch). Za účelem urychlení uvádění vodních elektráren do provozu s plnou kapacitou konstruktéři a stavitelé provedli mnoho inovací. Při výstavbě vodní elektrárny Stalingrad byly poprvé v SSSR vyvinuty a aplikovány vibrační stroje (válce, ponorné vibrátory, kladiva), velkoplošné betonové panely, hydraulické vibrační vrtáky a mnoho dalších nových mechanismů pneumatické techniky. Strojovna (přes 730 dlouhá, 24 široká a 27 m vysoká) byla kompletně vyrobena ze železobetonu. \n\nNejintenzivněji probíhaly práce během roku 1958, kdy došlo k základním historickým událostem, k překrytí Volhy a nakonec spuštění prvních bloků. 31. října 1958 v 10 hodin dopoledne byla Volha přehrazena. Důležitým mezníkem se stal 15. prosinec 1958.  Pátá jednotka byla připravena ke spuštění. Kromě samotných budovatelů  se na březích Volhy objevili i straničtí funkcionáři, fotografové i filmaři. Během bouřlivého potlesku a vzájemných gratulací dodala vodní elektrárna Stalingrad do veřejné sítě první elektřinu. Avšak v průběhu triumfu byl hlavní inženýr elektrorozvodny a průvodce delegace M.A.Ivanov nenápadně seznámen s prudkým nárůstem teploty hlavního valivého ložiska. Po rychlém posouzení poměru následků technických a politických došlo k rozhodnutí vypnout kontrolní zařízení, které by po překročení nebezpečné hodnoty provoz zastavilo. Kritické hodnoty teploty bylo dosaženo přesně v době slavnostního ukončení provozu.\n\nPo slavnostní akci bylo ihned axiální ložisko demontováno a byla přijata okamžitá opatření k jeho obnovení. Ukázalo se, že příčinou byla špatná kvalita oleje a vysoký specifický tlak na ložisko. Na ostatních jednotkách byly naplněny lázně axiálních ložisek speciálním turbínovým olejem místo dosavadního oleje kompresorového.\n\nDne 22. prosince 1958 byl uveden do provozu blok č. 6, 24. prosince - blok č. 5 po rekonstrukci axiálního ložiska a 30. prosince blok č. 7.\n\nHladina vody v nádrži dosáhla své konstrukční kóty poprvé 17. června 1960. Dne 9. prosince 1960 tým \"Stalingradgidrostroje\" splnil své povinnosti. Do tohoto data byly všechny jednotky uvedeny do provozu. Vodní elektrárna dosáhla kapacity 2 415 MW a stala se nejvýkonnější vodní elektrárnou na světě. \n\nDne 9. září 1961 byla vodní elektrárna, která již fungovala na plný výkon, přijata státní komisí do systému celostátní elektrické sítě. Při této příležitosti slavnostně přestřihl pásku generální tajemník Ústředního výboru Komunistické strany Sovětského svazu Nikita Sergejevič Chruščov. \nV rámci integrovaného programu modernizace společnosti RusHydro se počítá k roku 2025 se zvýšením výkonu Volžské elektrárny na 2 744,5 MW. K roku 2019 bylo nahrazeno 15 z 22 turbín výkonnějšími jednotkami s dokonalejší regulací a dále bylo vyměněno 7 z 22 generátorů. \n\nV rámci programu bude ve všech elektrárnách společnosti do roku 2025 vyměněno 55% turbín, 42% generátorů a 61 % transformátorů. Nahrazení se týká jednotek o celkové kapacitě 12 618 MW.\n\nKdyž v září 1961 nadšený Nikita Sergejevič Chruščov slavnostně přestřihoval pásku před budovou strojovny nejvýkonnější vodní elektrárny na světě, patřil mezi nejpopulárnější lidi planety Jurij Gagarin. Vítězství pracujícího člověka nad přírodou se stalo skutečností, rozvíjely se další velkolepé plány na přeměnu středoasijských pouští v úrodné lány, rodily se projekty na obrácení Sibiřských veletoků, zbytečně tekoucích na sever. \n\nV té době však již nánosy písku na dně přehradního jezera na dolním Asuánu na Nilu signalizovaly, že vítězství člověka nad přírodou nemusí být jen otázkou výzkumu, technologie a mocnosti pracovní síly. Na řece Volze se omezil tah ryb k přirozeným trdlištím, prudce poklesla produkce černého kaviáru, klesat začala hladina Kaspického jezera. Nejen Sovětský svaz čekala nová výzva - ekologie. \n\nPřes veškeré negativní důsledky se však i Volžská elektrárna dokáže opřít o zdravé argumenty, a to způsobem pro všechny vodní elektrárny typickým. K návratu investic došlo již v roce 1967, vodní elektrárna ročně ušetří 4 milióny tun uhlí a kolem 10 miliónů tun vzdušného kyslíku, čemuž odpovídá 14 miliónů tun oxidu uhličitého. \n\n\n"}
{"id": "1488958", "url": "https://cs.wikipedia.org/wiki?curid=1488958", "title": "Jiří Navrátil (hudebník)", "text": "Jiří Navrátil (hudebník)\n\nJiří Navrátil (25. září 1926 Nymburk – 21. června 2018) byl český učitel, hudebník a organizátor kulturního a společenského života. Jako pedagog působil řadu let na nymburském a poděbradském gymnáziu. Od roku 1997 byl předsedou Společnosti Otakara Vondrovice v Poděbradech.\n\nJiří Navrátil se narodil v Nymburce. Ve svém rodišti navštěvoval Obecnou školu J. A. Komenského (dnešní ZŠ Komenského) a následně v letech 1937–1944 nymburské gymnázium. Zuřila druhá světová válka, takže byl před maturitou nasazen do továrny. Maturitu tak získal až po válce. V letech 1945–1951 studoval na Univerzitě Karlově. Nejprve od roku 1945 historii a hudební vědu na filozofické fakultě, ke které roku 1946 přidal studium hudební výchovy na pedagogické fakultě.\n\nPo skončení studia nastoupil jako učitel na škole v Kostomlatech nad Labem, později působil v Netřebicích, Křinci a v Sadské. Jeho manželkou se stala Božena Navrátilová. Roku 1956 začal vyučovat dějepis, tělesnou a hudební výchovu na nymburském gymnáziu a později působil rovněž na poděbradském gymnáziu. Kvůli jeho politickým názorům mu později byla zakázána výuka dějepisu, a proto musel místo něj vyučovat i jiné předměty. Do penze odešel roku 1987 ve svých 61 letech. Dne 21. června 2018 po krátké nemoci zemřel ve věku nedožitých 92 let.\n\nJiří Navrátil hrál na čtyři hudební nástroje a dále vystupoval jako tenorista. Jako profesor nymburského gymnázia vedl tamní studentský pěvecký soubor a orchestr. Vystupoval také na kulturních akcích jako konferenciér. Od 60. let spolupracoval s nymburským Divadelním spolkem Hálek. Roku 1974 mu však další spolupráce byla zakázána. V Nymburce ale spolupracoval i s dalšími hudebními sdruženími, například Nymburským komorním orchestrem, kde se stal i dirigentem.\n\nV roce 1971 inicioval vznikl pamětní desky připomínající v Nymburce skladatele Václava Kálika a v roce 1984 další desku na památku skladatele Bohuslava Matěje Černohorského.\n\nPo odchodu do penze nastoupil do Středočeského symfonického orchestru, kde byl čtyři roky houslistou/violistou a archivářem. Aktivním hudebníkem a hudebním popularizátorem zůstal i v dalších letech. V roce 1997 se stal předsedou poděbradské Společnosti Otakara Vondrovice, kde se stal ústřední postavou její činnosti. Ta se zaměřuje zejména na organizaci hudebních vystoupení a popularizaci krásné hudby obecně. V letech 1999–2006 také řídil Nymburský komorní orchestr.\n\n\n"}
{"id": "1488961", "url": "https://cs.wikipedia.org/wiki?curid=1488961", "title": "Dům čp. 388 (Štramberk)", "text": "Dům čp. 388 (Štramberk)\n\nDům čp. 388 stojí na ulici Zauličí ve Štramberku v okrese Nový Jičín. Roubený dům byl postaven v roce 1832. Ministerstvem kultury České republiky byl prohlášen v roce 1994 kulturní památkou ČR a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 388 byl postaven v roce 1832. V průběhu let byl několikrát opravován. V roce 2017 byly provedeny částečné opravy. Objekt je příkladem původní předměstské zástavby ve Štramberku.\n\nDům je přízemní roubená a částečně zděná stavba na obdélném půdorysu, orientovaná štítovou roubenou stranou do ulice. Dispozice je trojdílná se síní, jizbou a komorou. Stavba je postavena částečně na kamenné omítané podezdívce, která vyrovnává svahovou nerovnost, a částečně zahloubená. V podezdívce je sklepní prostor, který sloužil k hospodářským účelům, přístupný z okapové strany. K levé podezdívce je přistavěn v zahloubení bedněný přístavek s pultovou střechou krytou plechem. Zadní část domu je zděná. Okapové východní průčelí je tříosé se dvěma okny ve zděné a jedním v roubené části. Štítové průčelí orientované do ulice je v zahloubení částečně zděné, je jednoosé se vstupem. Štítové průčelí zděné části orientované do zahrady je dvouosé. Štíty průčelí jsou trojúhelníkové, svisle bedněné, s polovalbou ve vrcholu a podlomenicí v patě štítu. Střecha je sedlová s polovalbou, krytá eternitem. V interiéru je zachovalý dřevěný záklopový trámový strop s trámem, na kterém je datace stavby domu (rok 1832).\n\nSoučástí kulturní památky je zděná hospodářská budova s pultovou střechou krytou pálenou střešní taškou a svisle bedněnými štíty.\n\n\n"}
{"id": "1488963", "url": "https://cs.wikipedia.org/wiki?curid=1488963", "title": "Reiver Alvarenga", "text": "Reiver Alvarenga\n\nReiver David Alvarenga Domínguez (* 11. března 1978 Valencia) je bývalý venezuelský zápasník – judista.\n\nS judem začínal v 12 letech v Naguanaguaze ve státě Carabobo pod vedením Alejandra Guevary. V roce 1998 si ho vybral trenér Humberto Soazo do mladého reprezentačního týmu pro připravu na novou olympijskou sezonu. V roce 2000 vybojoval panamerickou kontinentální kvótu pro start na na olympijských hrách v Sydney, kde takticky nezvládl zápas úvodního kola s Mongolem Narmandachem a po třech trestech prohrál na wazari. V roce 2004 startoval na olympijských hrách v Athénách s podobným scénářem jako před čtyřmi lety. V úvodním kole na tresty protaktizoval zápas s Francouzem Benjaminem Darbeletem. Od roku 2005 ho připravil o post reprezentační jedničky v superlehké váze do 60 kg Javier Guédez. Sportovní kariéru ukončil v roce 2008. Věnuje se trenérské práci.\n\n\n"}
{"id": "1488965", "url": "https://cs.wikipedia.org/wiki?curid=1488965", "title": "Open Sud de France 2019", "text": "Open Sud de France 2019\n\nOpen Sud de France 2019 byl tenisový turnaj pořádaný jako součást mužského okruhu ATP Tour, který se hrál v montpellierské aréně na krytých dvorcích s tvrdým povrchem. Probíhal mezi 4. až 10. únorem 2019 ve francouzském městě Montpellier jako třicátý druhý ročník turnaje.\n\nUdálost s rozpočtem 586 140 eur patřil do kategorie ATP Tour 250. Nejvýše nasazeným ve dvouhře byl sedmnáctý hráč světa Lucas Pouille z Francie, jenž ve druhém vypadl s kvalifikantem Marcosem Baghdatisem. Posledním přímým účastníkem v hlavní singlové soutěži se stal 101. hráč žebříčku Ital Thomas Fabbiano. \n\nSedmnáctý singlový titul na okruhu ATP Tour vyhrál 33letý Francouz Jo-Wilfried Tsonga, jemuž v průběhu turnaje patřila až 210. příčka světové klasifikace. Premiérovou společnou trofej ze čtyřhry si odvezl chorvatsko-francouzský pár Ivan Dodig a Édouard Roger-Vasselin.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n"}
{"id": "1488967", "url": "https://cs.wikipedia.org/wiki?curid=1488967", "title": "Sebnitzer Wald und Kaiserberg", "text": "Sebnitzer Wald und Kaiserberg\n\nSebnitzer Wald und Kaiserberg () je evropsky významná lokalita vyhlášená v červnu 2002 v rámci soustavy Natura 2000. Rozkládá se na území velkého okresního města Sebnitz ve východní části zemského okresu Saské Švýcarsko-Východní Krušné hory v Sasku.\n\nÚzemí zaujímá část Sebnitzkého lesa a rozkládá se na svazích Tanečnice, Kaiserbergu a Buchbergu. Z geomorfologického hlediska se lokalita nachází v německé části Šluknovské pahorkatiny (). Geologické podloží tvoří granodiorit s žílami doleritu. Nejrozšířenějším stanovištěm podle soustavy Natura 2000 jsou acidofilní bučiny (bučiny asociace Luzulo-Fagetum). V lokalitě se vyskytují čtyři chráněné druhy savců, a to rys ostrovid \"(Lynx lynx)\", netopýr velký \"(Myotis myotis)\", netopýr černý \"(Barbastella barbastellus)\" a netopýr velkouchý \"(Myotis bechsteinii)\". Na území lokality se nacházejí dvě přírodní rezervace Gimpelfang a Heilige Hallen. Na severu navazuje další evropsky významná lokalita Lachsbach- und Sebnitztal.\n\n"}
{"id": "1488968", "url": "https://cs.wikipedia.org/wiki?curid=1488968", "title": "Passage Sainte-Avoie", "text": "Passage Sainte-Avoie\n\nPassage Sainte-Avoie je ulice v Paříži. Nachází se ve 3. obvodu v historické čtvrti Marais. Jedná se o soukromý průchod, který není veřejnosti přístupný.\n\nNázev ulice, stejně jako celé čtvrti, je odvozen od již neexistujícího kláštera zasvěceného svaté Avoye, původem ze Sicílie.\n\nPrůchod vede od ulice \"Rue Rambuteau\" a končí na ulici \"Rue du Temple\".\n\nPrůchod probíhá na místě bývalých pařížských hradeb Filipa II. Augusta, které rozdělovaly současnou ulici \"Rue Rambuteau\" u křižovatky s \"Rue Pecquay\". Pasáž byla otevřena v roce 1828 na místě paláců hôtel de Mesmes a hôtel Augrau Dalleray. Hôtel de Mesmes obýval král Jindřich II. V tomto paláci zemřel dne 12. listopadu 1567 konetábl Anne de Montmorency, zraněný v bitvě u Saint-Denis.\n\n"}
{"id": "1488972", "url": "https://cs.wikipedia.org/wiki?curid=1488972", "title": "Richard León", "text": "Richard León\n\nRichard León Vizcaya (* 7. ledna 1976) je bývalý venezuelský zápasník – judista.\n\nPřipravoval se v Barquisimetu ve státě Lara. Ve venezuelské mužské reprezentaci se prosazoval od roku 2001 v lehké váze do 73 kg. V roce 2004 vybojoval panamerickou kontinentální kvótu pro start na olympijských hrách v Athénách, kde prohrál v úvodním kole s Moldavanem Victorem Bivolem na ippon technikou o-soto-otoši. V roce 2008 na olympijských hrách v Pekingu prohrál v prodloužení úvodního kola s domácím Serdžgaváou po uděleném napomenutí za pasivitu. Sportovní kariéru ukončil v roce 2010 s novými pravidly juda. Věnuje se trenérské práci.\n\n\n"}
{"id": "1488973", "url": "https://cs.wikipedia.org/wiki?curid=1488973", "title": "Vodní elektrárna Guri", "text": "Vodní elektrárna Guri\n\nVodní elektrárna Guri (\"Central Hidroeléctrica Simón Bolívar\") je vodní dílo na řece Caroní ve Venezuele. V době uvedení do provozu byla nejvýkonnější vodní elektrárnou na světě. \n\nV roce 1963 provedla skupina hydrologů geologické služby USA za spoluúčasti Brazilské hydrologické služby sérii měření průtoků Amazonky u města Óbidos a výsledky měření získané v krátkém intervalu se staly základem pro zdvojnásobení dosavadních hodnot dlouhodobých ročních průtoků nejen v povodí Amazonky, ale i v povodí Orinoka. Výsledný odtokový koeficient přesahující 30 l/s na km, nezahrnoval při větších povodích příspěvek srážek z vlastního výparu a byl vzat jako základ pro nepřesný výpočet průtoků na základě přesných hodnot ploch povodí. Časem se projevila jistá zbrklost těchto odvození nejlépe právě v hydroenergetice, která nepřesnosti v odhadech průtoků dokáže upřesnit jednoduchým výpočtem z přesně zjištěného výkonu turbíny. \n\nNesprávné výsledky těchto měření ovlivnily i návrhy hltností turbín u vodního díla, které se později dostaly do nesouladu s užitečným objemem přehradního jezera. \n\nVodní energie je hlavním zdrojem elektřiny ve Venezuele. Teoretická kapacita vodní energie je 130 TWh ročně. Výroba ve vodních elektrárnách se soustředí na řeku Caroní v provincii Guayana. V současné době jsou na řece čtyři vodní díla s instalovaným výkonem 10 200 MW. Jsou to Caruachi a Macagua I, II, III. Mezi Guri a Caruachi jsou ve výstavbě nové vodní elektrárny Tocoma (2 160 MW) a Tayucay (2 450 MW). \n\nStavba začala v roce 1963 asi 100 km od ústí do Orinoka v kaňonu Necuima. Byla postavena hráz o délce 690 m a výšce 106 m. Původní instalovaný výkon 1750 MW byl po modernizaci zvýšen na 2065 MW a byl zajištěn pomocí deseti turbín. \n\nRychle rostoucí poptávka způsobila pokračování projektu, který začal v roce 1976. Délka gravitační betonové hráze vzrostla na 1 300 m a výška na 162 m. Přehrazením vzniklo jedno z největších přehradních jezer na světě. Bylo rozšířeno přelivové pole a druhá elektrárna byla osazena deseti turbínami o maximální hltnosti 715 m/s. Celkový počet dvaceti soustrojí je složen z turbín o výkonech od 130 až 770 MW. \n\nRočně tato elektrárna dodává do sítě okolo 12,9 TWh elektřiny.\n\nOd roku 2010 se na elektrárně objevují problémy v důsledku nedostatečného množství vody. Turbíny nemohou plynule pracovat v optimálním režimu. Venezuela svou energetickou politiku orientovala na vodní energii, aby mohla vyvážet fosilní paliva. Největší města včetně Caracasu jsou napájena přes jedinou rozvodnou stanici San Geronimo B. Četnost výpadků elektrické energie se zvyšovala až do roku 2019, kdy první rozsáhlý výpadek proudu nastal 7. března. Největší škody způsobil výpadek elektřiny v zásobování vodou a potravinami, přes 40 úmrtí je připisováno absenci elektřiny v nemocnicích. \n\nV březnu 2019 se Venezuela ocitla bez proudu na 10 dní. Vláda za hlavní příčinu označuje sabotáže a uvádí i jména obviněných, opozice se opírá o prokázanou korupci v zadávání veřejných zakázek napřímo a ignoraci stanovených postupů údržby. 31. března 2019 přislíbilo Japonsko investiční a odbornou pomoc.  \n\nElektrárna Gurí byla prvním vstupem zemí tropické oblasti na vrchol seznamu nejvýkonnějších vodních elektráren na světě. V roce 1989 byla překonána další jihoamerickou elektrárnou Itaipú. Spolu s čínskou elektrárnou Tři soutěsky je typickým příkladem nesouladu projektu a hydrologických podmínek. Přes veškeré nedostatky je dílem obdivuhodným, a to především jako součást celé velkolepé kaskády na řece Caroní.\n\n\n"}
{"id": "1488976", "url": "https://cs.wikipedia.org/wiki?curid=1488976", "title": "Gado-gado", "text": "Gado-gado\n\nGado-gado je druh salátu, pocházející z indonéské kuchyně. Základem je směs různých druhů zeleniny, nakrájených na větší kusy – nejčastější jsou vařené brambory, blanšírované batáty, plody chlebovníku, fazolové lusky, momordika, čajot, kukuřice, hlávkové zelí, špenát nebo syrové okurky, rajčata a sojové klíčky. K zelenině se přidají natvrdo vařená vejce, opečené tofu, tempeh, rýžové knedlíčky ketupat a krevetové chipsy krupuk. Salátová zálivka zvaná \"sambal kacang\" se připravuje z pražených burských oříšků, tamarindové pasty, kokosového mléka, limetkové šťávy a chili papriček.\n\nNázev pokrmu pochází z jazyka betawi, kde výraz \"menggado\" znamená „jíst něco s rýží“. Recept pochází z Jávy, ale rozšířil se po celé Indonésii (používá se pro něj také sundský název \"lotek\") a tvoří základ nabídky v lidových jídelnách typu warung. Vznikla řada obměn původního receptu, jako je \"karetok\" ze syrové zeleniny nebo \"pecel\", který neobsahuje kokosové mléko. Omáčka se někdy představuje z kešu oříšků místo z arašidů a salát se může doplnit také hovězím nebo rybím masem. \n\nGado-gado patří spolu se saté, rendangem, nasi goreng a polévkou soto k pětici indonéských národních jídel, která byla v roce 2018 vyhlášena indonéským ministerstvem turistiky.\n\n"}
{"id": "1488979", "url": "https://cs.wikipedia.org/wiki?curid=1488979", "title": "Fed Cup 2019 – baráž Světové skupiny", "text": "Fed Cup 2019 – baráž Světové skupiny\n\nBaráž Světové skupiny Fed Cupu 2019 představovala čtyři mezistátní zápasy, které se hrály mezi 20. a 21. dubnem 2019. V rámci Fed Cupu 2019 se v nich utkali čtyři poražení z 1. kola světové skupiny – Belgie, Česká republika, Německo a Spojené státy, se čtyřmi vítěznými družstvy z druhé světové skupiny – Kanadou, Lotyšskem, Španělskem a Švýcarskem . Podle aktuálního žebříčku ITF byly 11. února 2019 čtyři nejvýše klasifikované týmy nasazeny.\n"}
{"id": "1488993", "url": "https://cs.wikipedia.org/wiki?curid=1488993", "title": "Josef Huber", "text": "Josef Huber\n\nJosef Huber (23. července 1935, Oberkirch–Ringelbach – 9. listopadu 2018, Bad Hersfeld) byl německý římskokatolický duchovní, kanonista a právní romanista.\n\nKněžské svěcení přijal roku 1961 v Mohuči.\n\nV letech 1992–2010 působil u Apoštolského tribunálu Římské Roty.\n\n"}
{"id": "1489000", "url": "https://cs.wikipedia.org/wiki?curid=1489000", "title": "František Spitzer", "text": "František Spitzer\n\nFrantišek Spitzer (1898 – 9. února 1945) byl český dramatik, režisér, autor rozhlasových her a překladatel.\n\nNarodil se v roce 1898 na jihu Slovenska a zemřel 9. února 1945 v koncentračním táboře Mauthausen v Rakousku.\n\nZachovalo se několik jeho vlastních her a několik úprav pro rozhlas.\n\n\n\n"}
{"id": "1489003", "url": "https://cs.wikipedia.org/wiki?curid=1489003", "title": "Xiaomi Redmi 7", "text": "Xiaomi Redmi 7\n\nXiaomi Redmi 7 je chytrý mobilní telefon vyvinutý čínskou společností Xiaomi. Jedná se telefon patřící pod samostatnou sub-značkou Redmi, která vznikla z vývojové řady Redmi se záměrem zaujmout cílové uživatele především díky skvělému poměru cena/výkon. Telefon je vyráběn ve čtyřech variantách poháněných osmijádrovým procesorem Qualcomm Snapdragon 632 s grafickým čipem Adreno 506. Nejméně výkonná varianta je tvořena 2 GB operační pamětí RAM a 16 GB pamětí ROM. U dalších dvou variant je základem 3 GB RAM doplněná 32 nebo 64 GB ROM. Poslední nejvýkonnější varianta je tvořena spojením 4 GB a 64 GB.\n\nCelá konstrukce telefonu působí uceleným dojmem, především díky všem zaoblením a téměř bezrámečkovým 6,26“ IPS LCD displejem s rozlišením HD+ a rozlišením obrazovky 1 520 × 720. Tento velký displej je chráněn ochranným sklem Corning Gorilla Glass 5.\n\nU horního rámečku je výřez displeje, ve kterém je umístěna přední selfie 8MPx kamera (f/2). Záda telefonu jsou zpracována novým Aura designem ve třech verzích Cornet Blue (modrá), Lunar Red (červená) a Eclipse Black (černá). Na zádech je umístěna čtečka otisku prstů a 12MP+2MP AI Duální kamera (f/2.2).\n\nRedmi 7 funguje na nadstavbě MIUI 10, která je založena na Androidu 9 Pie.\n\nCPU Qualdcomm Snapdragon 632 má 8 jader Kryo 250 taktované na 1.8 GHz. Procesor je postaven na grafickém jádru Adreno 506 a je konstruován pro podporu duálního fotoaparátu, rychlého nabíjení a nižší spotřeby energie.\n\nBaterie je nevyjímatelná a má kapacitu o velikosti 4000 mAh, která dokáže vydržet 2 dny při běžném použití. Lze nabíjet maximálně nabíječkou s výstupem 10 W (5 V/2 A).\n\nPaměť\n\n\n"}
{"id": "1489004", "url": "https://cs.wikipedia.org/wiki?curid=1489004", "title": "Džabir Ibn Aflach", "text": "Džabir Ibn Aflach\n\nDžábir ibn Aflách, zvaný též Geber (1100–1150) byl arabský muslimský astronom a matematik, který působil v Al-Andalus (muslimském Španělsku).\n\nO jeho životě je velmi málo známo, od Maimonida pochází údaj, že Džábir působil v Seville, kde se s ním Maimonides údajně setkal. Nedostatek biografických údajů často vedl k tomu, že byl zaměňován za jiné osoby či s nimi směšován, zejména s alchymistou Džábir ibn Hajjánem, jež byl Evropany také nazýván Geber.\n\nJeho nejvýznamnější příspěvky jsou astronomické, vynalezl přístroj zvaný torquetum, což bylo mechanické zařízení umožňující přechod mezi sférickými souřadnicovými systémy při pozorování. Jeho vrcholným dílem je devítidílná kniha \"Islah al-Madžisti\" (Albert Veliký ji ve svých dílech nazýval \"Flores\"), v níž kritizoval Ptolemaia a jeho \"Almagest\", například jeho údaje o pozicích Venuše a Merkuru a mnohé jiné. V tomto jeho díle jsou též významné pasáže o trigonometrii a také o algebře, které sice nebyly špičkové, ale dílo do latiny přeložil Gerard z Cremony a silně tak ovlivnilo středověkou křesťanskou matematiku, jíž jiné arabské texty, v matematické oblasti i pokročilejší, zůstaly nedostupné (např. díla Abu'la-Wafy). Bezprostředně Džábir ovlivnil Averroese a Levi ben Geršoma. Je známo, že ještě německý matematik 15. století Regiomontanus ve svém díle \"De triangulis\" zkopíroval bez udání zdroje velké částí Afláchových textů. Byl to Gerolamo Cardano, kdo Regiomontana usvědčil z plagiátorství, nicméně dokládá to vyspělost andaluské vědy 12. století.\n"}
{"id": "1489007", "url": "https://cs.wikipedia.org/wiki?curid=1489007", "title": "José Gregorio Camacho", "text": "José Gregorio Camacho\n\nJosé Gregorio Camacho Lascarro (* 26. dubna 1983) je bývalý venezuelský zápasník – judista.\n\nPřipravoval se v Ciudad Guayana (část Puerto Ordaz) ve státě Bolívar. Ve venezuelské mužské reprezentaci se pohyboval od roku 2002. Po celou sportovní kariéru shazoval do střední váhy do 90 kg. V roce 2004 a 2008 obsadil panamerickou kontinentální kvótu pro start na olympijských hrách. Při obou startech do celkových výsledků turnaje výrazně nepromluvil. Na olympijských hrách v Pekingu v roce 2008 vyřadil v úvodním kole na ippon technikou kubi-nage favorizovaného Ukrajince Valentyna Hrekova. Sportovní kariéru ukončil v roce 2014.\n\n\n"}
{"id": "1489017", "url": "https://cs.wikipedia.org/wiki?curid=1489017", "title": "Lily Aldridgeová", "text": "Lily Aldridgeová\n\nLily Maud Aldridgeová (* 15. listopadu 1985 Santa Monica) je americká modelka. Jejími rodiči jsou výtvarník Alan Aldridge a modelka Laura Lyonsová. S modelingem začala v šestnácti letech, kdy se podílela na kampani pro firmu Abercrombie & Fitch, v sedmnácti byla na obálce časopisu časopisu Vogue. Od roku 2010 je „andělem“ Victoria's Secret, v roce 2014 se objevila spolu s Chrissy Teigenovou a Ninou Agdalovou na obálce jubilejního vydání Sports Illustrated Swimsuit Issue. Spolupracuje rovněž s časopisy Harper's Bazaar, GQ a Cosmopolitan, v roce 2014 hostovala v jedné epizodě televizního seriálu 2 Socky. Zastupuje ji agentura IMG Models.\n\nJejím manželem je od roku 2011 Caleb Followill, zpěvák skupiny Kings of Leon, mají spolu dceru a syna. Aldridgeová účinkovala ve videoklipech skupiny k písním „Use Somebody“ a „Temple“.\n"}
{"id": "1489020", "url": "https://cs.wikipedia.org/wiki?curid=1489020", "title": "Albeny Rosales", "text": "Albeny Rosales\n\nAlbeny Antonio Rosales (* 18. května 1983) je bývalý venezuelský zápasník – judista.\n\nPřipravoval se v Punto Fijo ve státě Falcón. Ve venezuelské mužské reprezentaci se pohyboval od roku 2003. S postavou jihoamerického Jasujuki Munety střídavě startoval ve střední a polotěžké váze do 100 kg. V roce 2008 obsadil panamerickou kontinentální kvótu pro start na olympijských hrách v Pekingu, kde prohrál v úvodním kole s Jihokorejcem Čang Song-hoem na ippon technikou tani-otoši. Sportovní kariéru ukončil v roce 2012.\n\n\n"}
{"id": "1489021", "url": "https://cs.wikipedia.org/wiki?curid=1489021", "title": "Dušan Žiška", "text": "Dušan Žiška\n\nDušan Žiška (21. května 1949 – 12. února 2002, Bratislava) byl slovenský hokejista, útočník. \n\nV československé lize hrál za Slovan Bratislava CHZJD a během vojenské služby za Duklu Jihlava. Získal 2 mistrovské tituly.\n\nPo skončení aktivní kariéry trénoval Slovan, HK Nitra, HK Skalica, slovenský reprezentační výběr do 20 let a byl i asistentem trenéra seniorské reprezentace Jozefa Golonky.\n\n"}
{"id": "1489042", "url": "https://cs.wikipedia.org/wiki?curid=1489042", "title": "Garnát obecný", "text": "Garnát obecný\n\nGarnát obecný (\"Crangon crangon\") je druh krevety žijící podél evropského pobřeží od Bílého moře po Maroko v hloubkách do 150 metrů, objevuje se také v brakických vodách.\n\nSamci dosahují délky do 5 centimetrů a samice do 9 centimetrů. Garnáti mají šedohnědé zbarvení, které jim umožňuje splynout s mořským dnem (po uvaření zčervenají). Charakteristickým rysem je krátký krunýř, roh na čele a mohutný přední pár nohou. Ve dne se skrývají v písku před predátory, jako je treska bezvousá a další ryby, v noci vyrážejí na lov; jejich potravu představují hlavně různonožci a mnohoštětinatci. Mohou se dožít až pěti let.\n\nV Severním moři je garnát obecný již od 17. století předmětem intenzivního komerčního lovu, k němž se od konce 19. století využívají trawlery, a patří k hospodářsky nejvýznamnějším korýšům (ročně se uloví okolo 35 000 tun). Protože se jeho maso rychle kazí, zpracovávají se garnáti většinou už na rybářských lodích. Za tří kilogramů garnátů se získá asi kilogram masa, zbytek je odpad. Využívají se především ve studené kuchyni: belgickou specialitou je koktejl tomate-crevette z garnátů, rajských jablíček a majonézy, v Anglii je oblíbenou pochoutkou potted shrimps, směs garnátího masa s máslem a muškátovým oříškem.\n\n"}
{"id": "1489049", "url": "https://cs.wikipedia.org/wiki?curid=1489049", "title": "Eduardo Manglés", "text": "Eduardo Manglés\n\nEduardo Alberto Manglés De Cuba (* 7. listopadu 1975 Caracas) je bývalý venezuelský zápasník – judista.\n\nS judem začínal v 11 letech v Naguanaguaze ve státě Carabobo pod vedením Alejandra Guevary. V polovině devadesátých let dvacátého století se dostal s bratrem Hermágorasem do reprezentačního výběru trenéra Víctora Urbiny. V roce 2000 obsadil v lehké váze do 73 kg panamerickou kontinentální kvótu pro start na olympijských hrách v Sydney, kde prohrál v úvodním kole s Portugalcem Michel Almeidou na wazari-ippon. Od roku 2001 se na významných mezinárodních turnajích neukazoval.\n\n\n"}
{"id": "1489053", "url": "https://cs.wikipedia.org/wiki?curid=1489053", "title": "János Szilássy", "text": "János Szilássy\n\nJános Szilássy, slovensky také Jánoš Siláši, (1707 Rožňava (?)- 6. května 1782 Levoča) byl významný slovenský zlatník a emailér pozdního baroka a rokoka, činný v Levoči. Jeho chrámové stříbro se rozšířilo do různých koutů Rakouské monarchie. \n\nJeho původ a rodiště nejsou jisté, pravděpodobně byl synem rožňavského truhláře Jána Silášiho a Rosálie Peschovich, oddaných roku 1699. /Podle jednoho pramene se jeho starší bratr Juraj stal zlatníkem v Košicích, a Ján k němu nastoupil jako učeň. Podle druhé verze to byl otec, u kterého se vyučil. Po vandrovních letech se Jánoš roku 1727 usadil v Levoči, kde ho přijala za tovaryše vdova po zlatníku Andrejovi Reuterovi. 27.3. 1729 se stal zlatnickým mistrem a členem cechu zlatníků v Levoči. Ještě před tím se roku 1728 oženil s dcerou Andreje Reutera. V letech 1747-1776 se u něj vystřídalo sedm učňů. Posledním datovaným dílem je chrámová souprava kalicha, monstrance, pacifikálu a cibória s erbem rodiny Vecsey z roku 1781.\nCelý život pracoval jako zlatník a emailér na rozmanitých církevních zakázkách. K téměř dvěma desítkám dochovaných prací patří zejména monstrance, ciboria, pacifikály a kalichy. Kromě podobizen světců či nástrojů Kristova utrpení maloval někdy na emailové medailonky veduty měst. Zachytil například panorama Žiliny nebo Požár Levoče z roku 1747.\n\nNa svá díla připojoval ryté nápisy, někdy dvou latinskou signaturu a raženou mistrovskou značku IS v pravoúhlém štítku. Dále tam bývá cechovní značka, kterou tvoří ražený znak města Levoče (dvojramenný kříž) a jakostní označení 13 pro 13 lotové stříbro.\n\nProslulé jsou jeho sluncové monstrance s bohatou paprsčitou svatozáří, posázenou pestrobarevně smaltovanými medailonky. Ve veřejně přístupných sbírkách se jich dochovalo nejméně osm:\n\n"}
{"id": "1489055", "url": "https://cs.wikipedia.org/wiki?curid=1489055", "title": "Hermágoras Manglés", "text": "Hermágoras Manglés\n\nHermágoras Ramón Manglés De Cuba (* 26. dubna 1974 Caracas) je bývalý venezuelský zápasník – judista.\n\nS judem začínal v 12 letech v Naguanaguaze ve státě Carabobo pod vedením Alejandra Guevary. V polovině devadesátých let dvacátého století se dostal s bratrem Eduardem do reprezentačního výběru trenéra Víctora Urbiny. V roce 2000 obsadil v polostřední váze do 81 kg panamerickou kontinentální kvótu pro start na olympijských hrách v Sydney, potom co ve venezuelské olympijské nominaci uspěl na úkor Daniela Insúi. V Sydney prohrál v úvodním kole se Severokorejcem Kwak Ok-čcholem na wazari-ippon držením (osaekomi). Od roku 2002 se na významných mezinárodních turnajích neukazoval.\n\n\n"}
{"id": "1489059", "url": "https://cs.wikipedia.org/wiki?curid=1489059", "title": "Josefa de Óbidos", "text": "Josefa de Óbidos\n\nJosefa de Óbidos, rodným jménem Josefa de Ayala e Cabrera (asi 1630, Sevilla – 22. července 1684, Óbidos), byla portugalská malířka narozená ve Španělsku, představitelka baroka.\n\nZačínala rytinami, nejstarší známé jsou z roku 1646, z doby, kdy jí bylo teprve šestnáct let. Poté malovala oltářní obrazy pro kostely (kostel Panny Marie v Óbidosu, karmelitánský klášter Cascais) i portréty (Faustino das Neves, 1670) a zátiší, což byl žánr do té doby v portugalském malířství neobvyklý a vzbudil obrovský zájem, jež z Josefy udělal velmi bohatou ženu. Byla jednou z prvních finančně nezávislých žen v Portugalsku. Některé obrazy podepisovala společně se svým otcem, rovněž malířem. Malé městečko Óbidos, které vtělila i do své signatury a uměleckého jména, zvolila pro život mj. protože zde nebyl malířský cech, který by ji mohl omezovat, nebo mít problém s tím, že je žena. Uvědomělost její ženské emancipace dokazuje i fakt, že ve své závěti zdůraznila, že její (nemalý) majetek se nesmí dostat do rukou žádného muže, zdědily ho neteře.\n"}
{"id": "1489061", "url": "https://cs.wikipedia.org/wiki?curid=1489061", "title": "Ingrid Krämerová", "text": "Ingrid Krämerová\n\nIngrid Krämerová, provdaná Engelová, později Gulbinová (* 29. července 1943 Drážďany), je bývalá skokanka do vody, reprezentující Německou demokratickou republiku.\n\nZačínala ve dvanácti letech v klubu SC Einheit Drážďany, později přešla do Emporu Rostock. V patnácti se stala juniorskou mistryní NDR a na evropském šampionátu obsadila čtvrté místo ve skoku z prkna. Na Letních olympijských hrách 1960 vyhrála soutěž ve skocích z třímetrového prkna i desetimetrové věže. Prolomila tak dlouholetou dominanci amerických skokanek a je jednou ze čtyř žen v historii, které dokázaly na olympiádě vyhrát obě individuální skokanské soutěže. Za jejím úspěchem byl intenzivní trénink, který zahrnoval okolo pěti set skoků týdně a byl doplněn gymnastikou a posilováním – díky tomu dokázala eliminovat nevýhodu, kterou byl na skokanku poměrně vysoký index tělesné hmotnosti.\n\nDvojnásobné vítězství získala také na domácím mistrovství Evropy v plavání v roce 1962 v Lipsku. V roce 1963 se provdala za vzpěračského reprezentanta Heina Engela. Na Letních olympijských hrách 1964 vyhrála skoky z prkna a ve skocích z věže obsadila druhé místo za Lesley Bushovou z USA. Následovala mateřská pauza, po níž se vrátila k závodění, v roce 1967 vyhrála Evropský pohár a na Letních olympijských hrách 1968 skončila pátá ve skocích z prkna. Poté ukončila závodní činnost a stala se trenérkou – její svěřenkyně Martina Jäschkeová byla olympijskou vítězkou v roce 1980. Po zániku NDR a rozpadu tělovýchovného systému v zemi pracovala jako bankovní úřednice. \n\nByla zvolena sportovkyní roku v NDR v letech 1960, 1962, 1963 a 1964. Protože na římské olympiádě startovala za Společné německé družstvo, získala v roce 1960 titul sportovkyně roku také v západním Německu. Obdržela Vlastenecký záslužný řád, v roce 1975 se stala první východoněmeckou zástupkyní v Mezinárodní síni slávy plaveckého sportu a v roce 2011 byla uvedena do Síně slávy německého sportu. Na střeše drážďanského plaveckého stadionu je umístěna její bronzová socha od Hanse Stegera.\n\n"}
{"id": "1489067", "url": "https://cs.wikipedia.org/wiki?curid=1489067", "title": "Všetaty (nádraží)", "text": "Všetaty (nádraží)\n\nVšetaty je železniční stanice v městysi Všetaty v okrese Mělník ve Středočeském kraji. Kolejiště stanice odděluje Všetaty od vsi Přívory, nádraží se nachází na rozhraní obou obcí. V době svého otevření v roce 1874 nesla stanice název \"Všetaty-Přívory\", změna názvu byla provedena v roce 1927.\n\nKolem Všetat budovala Turnovsko-kralupsko-pražská dráha roku 1865 železnici do Turnova, stanice zde nicméně postavena nebyla. O vzniku nádraží bylo rozhodnuto až s novostavbou trasy Vídeň–Berlín realizované Rakouskou severozápadní dráhou (ÖNWB), Všetaty se tak staly odbočnou stanicí.\n\nAutorem univerzalizované podoby stanice je architekt Carl Schlimp, stanice byla zbudována v letech 1872–1873 s klasifikací Třída IIb. Nachází se mezi dvěma kolejišti, obě společnosti používaly k odbavování cestujících oddělená nástupiště, Turnovsko-kralupsko-pražská dráha na jihovýchodní a Rakouská severozápadní dráha na severozápadní straně budovy. Provoz ve stanici byl zahájen 1. ledna 1874. Sloužily zde též dvě různé staniční čety: přednosta, výpravčí, pokladní a provozní zaměstnanci. Ve stejné ose s nádražím stála budka pro ruční obsluhu závor. Stanice byla v době dokončení oplocená (což bylo tehdy obvyklé) a nepřetržitě střežena hlídačem. V budově fungovala ve dvou místnostech nádražní restaurace, obvyklý zde byl prodej na nástupištích u stojících vlaků.\n\nTraťový úsek z Kolína ve směru na Mělník procházející Všetaty byl roku 1958 elektrizován.\n\nVýpravní budova byla postavena v letech 1873–1874. Projekt vypracoval Rudolf Frey architekt ÖNWB, který použil plány výpravní budovy v Ústí nad Orlicí. Základem bylo použití režného zdiva, hrázděné konstrukce a sedlové střechy s nízkým sklonem.\n\nVýpravní budova je postavena na půdorysu písmene H. Je tvořena dvěma příčnými křídly, z nichž jedno je dvoupatrové a druhé jednopatrové. Průčelí hlavního traktu bylo rozčleněno dvěma krajními rizality a trakt ukončen dvěma trojúhelníkovými štíty. Spojovací křídlo je přízemní, v níž byla čekárna a restaurace.\n\nSoučástí nádraží byly přístavky pro kůlnu na uhlí, prádelnu, lampárnu nebo chlívky pro hospodářská zvířata, zázemí pro posunovače a další provozní místnosti. Byla zde točna a místo pro zbrojení lokomotiv uhlím a vodou.\n\n"}
{"id": "1489081", "url": "https://cs.wikipedia.org/wiki?curid=1489081", "title": "Pedro Nunes", "text": "Pedro Nunes\n\nPedro Nunes, latinsky Petrus Nonius (1502, Alcácer do Sal – 11. srpna 1578, Coimbra), byl portugalský matematik a geograf. Jeho mapy silně ovlivnily éru zámořských objevů obou jihoevropských mocností, Španělska i Portugalska.\n\nPocházel z židovské rodiny. Vystudoval filozofii, matematiku, lékařství a geografii ve Španělsku, na univerzitě v Salamance. Absolvoval roku 1523. Do Portugalska se vrátil v roce 1527.\n\nByl poté učitelem v královské rodině a profesorem matematiky na univerzitách v Lisabonu (1529-1538) a Coimbře (1544-1562). Roku 1529 byl jmenován královským zeměpiscem. V letech 1538-1544 působil (pravděpodobně) na španělském královském dvoře, poté se vrátil do Portugalska.\n\nRoku 1537 vydal svou první knihu \"Tratado da Sphera\", a to v portugalštině (psal poté i v latině). Kolem roku 1550 učinil objev, pro který je dnes nejznámější: definoval křivku loxodromu (primárně jde o křivku, kterou opíše loď, jež drží stále stejný směr kompasu, v Mercatorově zobrazení zeměkoule se loxodroma stává přímkou). Jeho klíčovým matematickým dílem je kniha \"Libro de Algebra\".\n\nJeho žákem byl João de Castro, který pro Portugalce zmapoval pobřeží Indického oceánu a Rudého moře.\n"}
{"id": "1489095", "url": "https://cs.wikipedia.org/wiki?curid=1489095", "title": "Hit 'N Run Tour", "text": "Hit 'N Run Tour\n\nHit ´N Run Tour bylo malé koncertní turné americké hardrockové skupiny Kiss. Paul Stanley se koncertu v San Jacinto v Kalifornii nemohl zúčastnit poněvadž měl zrychlený tep jelikož trpí tachykardií, Kiss tak odehráli koncert jako trio. Koncert ve Whishtleru v Kanadě byl zrušen.\n\n\nPřídavek:\n\n\nKISS\n\n"}
{"id": "1489102", "url": "https://cs.wikipedia.org/wiki?curid=1489102", "title": "Fuji Television", "text": "Fuji Television\n\nFuji Television (japonsky: ; \"Fuji Terebijon\") je japonská televizní stanice založená v Odaiba, Minato, Tokio, také známá jako Fuji TV nebo CX, na základě volacího znaku stanice JOCX-DTV. Je to vlajková loď stanice Fuji News Network (FNN) a Fuji Network System.\n\nFuji Television také provozuje tři prémiové televizní stanice, známé jako Fuji TV One (Fuji TV 739 - sportovní/sportovní), Fuji TV Two (Fuji TV 721 - drama/anime) a Fuji TV Next (Fuji TV CSHD - live premium ukazuje (Fuji TV OneTwoNext), vše dostupné ve vysokém rozlišení.\n\nSpolečnost Fuji Television je vlastněna společností Fuji Media Holdings, Inc. a je přidružena ke skupině Fujisankei Communications Group. Současná televize Fuji byla založena v roce 2008. Fuji Media Holdings je bývalá televize Fuji, založená v roce 1957.\n\n"}
{"id": "1489109", "url": "https://cs.wikipedia.org/wiki?curid=1489109", "title": "Primeira Divisão 1967/68", "text": "Primeira Divisão 1967/68\n\nPrimeira Divisão 1967/68 byla nejvyšší portugalskou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým Benfica Lisabon, Veletržní pohár 1968/69 hrály týmy Sporting Lisabon, Académica de Coimbra a Leixões SC. Účast v Poháru vítězů pohárů 1968/69 si zajistil vítěz portugalského poháru FC Porto.\n\nLigy se zúčastnilo celkem 14 celků, soutěž se hrála způsobem každý s každým doma-venku (celkem tedy 26 kol) systémem podzim-jaro. Poslední dva celky přímo sestoupily.\n\nNejlepším střelcem tohoto ročníku se stal útočník Eusébio. Hráč Benfiky dal 42 gólů.\n\n\n"}
{"id": "1489113", "url": "https://cs.wikipedia.org/wiki?curid=1489113", "title": "Stejnopohlavní manželství v Kolumbii", "text": "Stejnopohlavní manželství v Kolumbii\n\nStejnopohlavní manželství je v Kolumbii legální od 28. dubna 2019, kdy soudci kolumbijského ústavního soudu v poměru hlasů 6:3 deklarovali, že zákaz stejnopohlavních sňatků je neústavní. První stejnopohlavní manželství bylo uzavřené 24. května 2016. Před nálezem kolumbijského ústavního soudu mohly homosexuální páry od r. 2007 využívat takzvaného neregistrovaného de facto soužití. \n\nKolumbie byla čtvrtou zemí Jižní Ameriky, která umožnila homosexuálním párům uzavírat manželství.\n\n7. února 2007 podpořil kolumbijský ústavní soud rozšíření majetkových a důchodových práv anglosaského manželství na homosexuální páry. Další nález kolumbijského ústavního soudu z října 2007 umožnil homosexuálním párům využívat manželských práv týkajících se sociálního zabezpečení a zdravotního pojištění. Později 28. ledna modifikoval kolumbijský ústavní soud 20 právních předpisů, čímž přiznal nesezdaným homosexuálním párům velkou část práv, kterých mohou využívat nesezdané heterosexuální páry, včetně ustanovení týkajících se národnosti, získávání trvalého pobytu, práva odepřít svědeckou výpověď, zákonů o rodinném majetku apod. Finální nález z 13. dubna 2011 přiznal homosexuálních párům dědická práva.\n\nAby daný pár získal podle kolumbijských zákonů status \"de facto\" soužití, musí žít ve společné domácnosti po dobu nejméně dvou let. De facto svazek (španělsky: \"unión marital de hecho\") může být buď registrován, nebo neregistrován. V obou případech má stejné právní účinky, ale v případě registrace má jednodušší přístup k získávání práv a povinnosti vyplývajících z de facto soužití. Registrace svazku probíhá před orgánem veřejné moci, konkrétně před notářem, nebo soudcem.\n\n26. července 2011 rozhodl kolumbijský soud v poměru hlasů 9:0, že sice není nutné měnit zákonnou definici manželství jako svazku muže a ženy, ale že homosexuální páry mají právo zakládat rodinu, a zavázal Kongres k přijetí příslušné legislativy, která jim buď umožní uzavřít sňatek, anebo jinou obdobnou instituci. Kongres měl dvouroční lhůtu s nejzazším termínem 20. června 2013. V případě nepřijetí by homosexuální páry počínaje tímto dnem získaly automatické právo na registraci jejich svazku se stejnými právními účinky, jaké má manželství.\n\nOd února 2007 do srpna 2012 žilo v kolumbijském městě Cartagena minimálně 51 neregistrovaných homosexuálních de facto svazků. Tou samou dobou se počet těchto soužití ve městech Soledad a Bogota pohyboval kolem cca 140.\n\n15. června 2007 přijala Sněmovna reprezentantů v poměru hlasů 62:43 průlomový zákon týkající se homosexuálních párů. U kolumbijského prezidenta Álvara Uribe se očekávalo, že zákon, který byl v dubnu přijat Senátem, podepíše. Nicméně 19. června se skupina konzervativních senátorů rozhodla jít proti stranické disciplíně spočívající v podpoře již dokončené finální formy zákona. V poměru hlasů 34:29 byl zákon zamítnut. 80 kolumbijských LGBT aktivistů pak následující den demonstrovalo před budovou Kongresu. Podporovatelé zákona slíbil, že se pokusí vyvolat další hlasování.\n\nNávrh zákona, který byl podpořen konzervativním kolumbijským prezidentem Álvarem Uribe , učinil z Kolumbie první zemi Latinské Ameriky, která přiznala homosexuálním párům žijícím v dlouhodobém svazku stejná práva v oblasti zdravotního pojištění, dědictví a sociálního zabezpečení, jako mají heterosexuální páry.\n\n17. března 2015 navrhl senátor Armando Benedetti návrh zákona o registrovaném partnerství. Návrh byl zamítnut a ani nedošlo k zahájení obecné rozpravy. Zákon byl proto znovupředložen senátorem Royem Barrerasem 30. července 2015. Ten samý den předložili senátoři Benedetti a Barreras zákon, který by umožnil homosexuálním párům adopci dětí.\n\nPrůzkum provedený mezi prosincem 2009 a lednem 2010 v kolumbijském hlavním městě Bogotě ukázal, že 63 % jejích obyvatel podporuje legallizaci stejnopohlavního manželství, zatímco 36 % je proti. Větší podpora byla zaznamenaná u žen a osob s vyšším dosaženým vzděláním.\n\nV listopadu 2012 byl proveden celonárodní průzkum, v němž pouze 28 % Kolumbijců podpořilo stejnopohlavní manželství. 66 % bylo proti a 6 % neodpovědělo.\n\nPrůzkum Pew Research Center, který byl uskutečněný mezi 28. listopadem 2013 a 4. březnem 2014, ukázal, že 28 % Kolumbijců je pro stejnopohlavní manželství, zatímco 64 % je proti.\n\nV celonárodním průzkumu Gallup, který proběhl v červenci 2016, podpořilo stejnopohlavní manželství 40 % Kolumbijců, zatímco 57 % bylo proti.\n\nV průzkumu AmericasBarometer z r. 2017 se pro stejnopohlavní manželství vyslovilo 34 % Kolumbijců.\n\nV průzkumu Gallup z r. 2018 stoupla podpora stejnopohlavního manželství na 46 %. 52 % Kolumbijců bylo proti.\n\n"}
{"id": "1489114", "url": "https://cs.wikipedia.org/wiki?curid=1489114", "title": "Zikmund Kozelka", "text": "Zikmund Kozelka\n\nZikmund Kozelka (10. května 1857 Valdice – 8. září 1914 Jičín) byl v letech 1897–1900 a 1904–1913 starostou města Chlumec nad Cidlinou.\n\nZikmund Kozelka se narodil roku 1857 ve Valdicích, absolvoval gymnázium v Hradci Králové a poté vystudoval práva. \n\nV červenci 1884 přišel Zikmund Kozelka jako prozatímní tajemník města do Chlumce nad Cidlinou. Zde našel zalíbení ve třicetileté vdově Františce Hánové, jejíž osmašedesátilý manžel, obchodník a továrník Florián Hána, zemřel. Svatba Kozelky s Hánovou se konala v lednu 1885 v kostele sv. Jindřicha v Praze. Novomanželka jako věno přinesla do manželství pozemky v Komenského ulici v Chlumci nad Cidlinou, kde si manželé Kozelkovi nechali postavit rozsáhlou novorenesanční vilu (tzv. Kozelkova vila).\n\n26. června 1885 byl Kozelka jmenován definitivním tajemníkem města a v roce 1897 zvolen starostou. Během svého působení v městské radě a poté na pozici starosty podnítil v Chlumci nad Cidlinou mnoho změn a výrazně přispěl ke stavebnímu i kulturnímu rozvoji města. Byl činný ve veřejném životě: byl zakládajícím členem \"Okrašlovacího spolku pro výsadbu zeleně a parku\" a později se stal jeho předsedou, působil také ve vedení spolku \"Svornost\" a věnoval se i činnosti pěvecko-ochotnické jednoty \"Klicpera\". \n\nRoku 1908 také kandidoval ve volbách do Českého zemského sněmu za skupinu měst Pardubice, Chlumec n. C. a Holice, jako nezávislý za Národní stranu svobodomyslnou (mladočechy). V prvním i druhém kole pro něj hlasovala velká většina obyvatel Chlumce, ale početní převaha pardubických voličů rozhodla, že mandát nakonec získal jejich starosta František Kuchynka.\n\nKozelkovo aktivní působení však začalo postupem času vyvolávat mezi obyvateli města spory – někteří nepovažovali jím navrhované změny a investice na nezbytné – a tak v roce 1913 již nebyl Kozelka znovu zvolen starostou a přestěhoval se i s manželkou do Jičína, kde v roce 1914 v zapomenutí zemřel.\n\nZikmund Kozelka začal na pozici v městské radě a později na pozici starosty prosazovat nové postupy v řízení města. Jednalo se například o:\n\n\nMezi významné Kozelkovy příspěvky městu patří především realizace městských staveb:\n\n\nV Chlumci nad Cidlinou je na památku Zikmunda Kozelky Kozelkova ulice. Jedná se o severojižní osu města. Na jejím jižním konci se nachází areál školy – nejvýznamnější stavby spojované s působením Zikmunda Kozelky. \n\n"}
{"id": "1489117", "url": "https://cs.wikipedia.org/wiki?curid=1489117", "title": "Antonio Damasio", "text": "Antonio Damasio\n\nAntonio Damasio (* 25. února 1944, Lisabon) je portugalsko-americký neurovědec. Je profesorem na Univerzitě Jižní Kalifornie a na Salk Institute for Biological Studies v San Diegu. Jeho hlavním tématem je biologický původ vědomí a role emocí v lidském rozhodování. Jeho nejznámější knihou je \"Self Comes to Mind: Constructing the Conscious Brain\". Česky vyšlo: \"Descartesův omyl: emoce, rozum a lidský mozek\" (Mladá fronta, 2000) a \"Hledání Spinozy: radost, strast a citový mozek\" (Dybbuk, 2004). Roku 2005 obdržel Cenu kněžny asturské.\n\n"}
{"id": "1489140", "url": "https://cs.wikipedia.org/wiki?curid=1489140", "title": "Čchen Po-ta", "text": "Čchen Po-ta\n\nČchen Po-ta (čínsky pchin-jinem \"Chén Bódá\", znaky zjednodušené 陈伯达, Wade-Gilesova trankskripce \"Ch'en Po-ta\"; 29. července 1904 Chuej-an v provincii Fu-ťien – 20. září 1989 Peking) byl čínský propagandista, který se stal hlavním interpretem myšlenek Mao Ce-tunga. Krátce se také dostal na pozici jednoho z pěti nejmocnějších vůdců moderní Číny.\n\nPocházel z rolnické rodiny. Ve věku 15 let nastoupil na univerzitu Ťi-mej v Sia-menu, kde dva a půl roku studoval. Poté se vrátil do rodného Chuej-anu jako učitel na základní škole. Byl velkým obdivovatelem spisovatele Kuo Mo-žua, v mládí mu dokonce napsal dopis týkající se jeho básně Bohyně. V roce 1924 odešel do Šanghaje, kde studoval literaturu. Zde se začíná dostávat do kontaktu s komunismem a studuje marxisticko-leninistické teorie. Rok poté se vrací zpět do Sia-menu. Současně v této době probíhalo jednání o spolupráci mezi Kuomintangem a Komunistickou stranou Číny, Čchen Po-ta věřil v Sunjatsenovy Tři principy a proto se rozhodl vstoupit do Kuomintangu.\n\nPoté, co došlo k šanghajskému masakru, kdy Čankajšek uskutečnil převrat a bylo zlikvidováno mnoho předních komunistů, se Čchen Po-ta rozhodl odejít z Kuomintangu a vstoupit do Komunistické strany Číny. Byl poslán do Wu-chanu, kde se stal vedoucím propagandistického oddělení Komunistické strany. Poté odjel na studia do Sovětského svazu. Po návratu zpět do rodné země přijal pozici vysokoškolského učitele na univerzitě v Pekingu. Během tohoto období působil jako agent komunistické strany Číny. Po vypuknutí druhé čínsko-japonské války (1937-1939) odešel do komunistické základny v Jen-anu v severozápadní Číně. Zde ve stranických vysokých školách vyučoval marxismus-leninismus. Také se znovu setkává s Čang Wen-tchienem, bývalým spolužákem z Moskvy, který seznamuje Čchena Po-tu s Mao Ce-tungem. Jelikož studenti příliš nerozuměli učitelskému výkladu Čchena Po-ty, je přesunut na oddělení propagandy. Zpočátku Čchen Mao-cetunga příliš neoslovil, jeho pozornost si získal až na zasedání, kde byly projednávány myšlenky Sunjatsena. Ještě ten večer byl pozván Maem, aby se připojil na společnou večeři, což se později ukázalo jako zlomový bod v Čchenově životě. V Jen-anu brzy získal velmi dobrou reputaci, samotný Mao poslouchal každou z jeho přednášek o staré čínské filosofii. Jejich vztah se nadále velmi sbližoval, důkazem toho je i fakt, že v roce 1939 se Čchen stal náměstkem generálního tajemníka předsedy vojenské komise (tuto funkci zastával Mao). Čchen Po-ta napsal hodně článků, které byly publikovány během protijaponské války. Poté, co Čankajšek vydal svou knihu Osudy Číny, nařídil Mao Ce-tung určitý typ protiútoku a pověřil Čchena Po-tu a Fan Wen-čaa, aby sepsali kritický komentář ke knize. Tato kritika sloužila i jako šíření propagandy mimo stranu, byla přeložena do angličtiny. Ve 40. letech se v Jen-anu podílel na jednotlivých kampaních. Pozice Čchena se neustále zvyšovala. Postupně se vypracovával na vyšší místa a v roce 1951 začal psát politická pojednání a eseje ve které propaguje Mao Ce-tungovu teorii čínské revoluce v kombinaci s marxismem-leninismem. Publikoval také hodně článků v časopise Žen-min ž'-pao.\n\nAčkoliv nebývá spojován se zahraničními záležitostmi, v roce 1950 doprovázel Mao Ce-tunga na jednání do Moskvy, kde byla podepsáná první smlouva mezi ČLR a SSSR.\n\nRoku 1958 se stal šéfredaktorem časopisu Rudá vlajka. V roce 1966 byl na 11. plenárním zasedání osmého ústředního výboru Komunistické strany Číny zvolen stálým členem. Poté, co byla místo malé skupiny pěti pro kulturní revoluci ustanovena nová skupina, stal se Čchen Po-ta jedním z nejbližších spolupracovníků Ťiang-Čching. Krátce poté, co byl dosazen vydal úvodník s názvem Vymýtit všechny ďábly, což znamenalo vymýtit staré myšlení, starou kulturu a staré zvyky a obyčeje. Z iniciativy Čou En-laje vzešla skupinka politiků, kteří se snažili zmírnit výstřelky kulturní revoluce a dokonce se odvážili kritizovat Lin Piaa, Ťiang Čching a Čchen Po-tu. Po smrti Liou Šao-čchiho si dělal Čhen Po-ta nárok na jeho funkce. V roce 1970 se konalo zasedání pléna ÚV KS Číny, kde se civilní opozice rozhodla vyřadit Čchena Po-tu z politického a civilního života. \n\nV roce 1970 se účastnil konference v Lu-šanu, kde došlo k rozkolu mezi Mao Ce-tungem a Lin Piaem. Čchen zde podpořil myšlenky Lin Piaa. V srpnu se konalo zasedání, kde se projednávala konference v Lu-šanu. Mao zde vydal článek, ve kterém deklaruje konec politického života Čchena Po-ty. Po druhém zasedání byla zřízena pracovní skupina na přezkoumání Čchena Po-ty. Po návratu do Pekingu byl uvězněn v domácím vězení a ztratil osobní svobodu. 18. října 1970 byl formálně zadržen a čekala ho rozsáhlá kritika (později byl osmnáctiletý trest počítán od tohoto dne). Oficiálně byl zatčen až v roce 1976. 20. listopadu byl postaven před soud spolu s bandou čtyř.\n\nV roce 1980 byl odsouzen Nejvyšším lidovým soudem na 18 let vězení. Zemřel 20. září 1989 na infarkt myokardu.\n"}
{"id": "1489145", "url": "https://cs.wikipedia.org/wiki?curid=1489145", "title": "Richard Wilson Webb", "text": "Richard Wilson Webb\n\nRichard Wilson Webb (23. listopadu 1901, Burnham-on-Sea, Somerset – prosinec 1966) byl americký spisovatel britského původu píšící pod pseudonymy Q. Patrick, Patrick Quentin nebo Jonathan Stagge.\n\nO jeho rodině, dětství a vzdělání chybí jakékoliv informace. Do USA se z Anglie vystěhoval roku 1926 (existuje domněnka, že byl homosexuálně orientován a konzervativní anglické prostředí mu nevyhovovalo) a pracoval jako výzkumník ve farmaceutické firmě ve Filadelfii. Roku 1931 napsal společně s herečkou Marthou Mott Kellyovou (1906–2005) román \"Cottage Sinister\" a vydal jej pod pseudonymem Q. Patrick. Toto jméno autorská dvojice vytvořila ze svých přezdívek \"Patsy+Rick\" a \"Q\" přidali pro zajímavost. Roku 1932 vydali společně ještě jeden román a tím jejich spolupráce skončila. Webb si pak našel novou spolupracovnici Mary Louisu White-Answellovou (1902–1984), se kterou vydal pod stejným pseudonymem další dvě knihy a jednu knihu napsal sám.\n\nRoku 1936 požádal Webb svého přítele Hugha Callinghama Wheelera, aby se s ním podílel na tvorbě nové řady románů s hlavním hrdinou detektivem Peterem Duluthem. Společně vydaným románem \"A Puzzle for Fools\" (\"Záhada pro blázny\") zahájili oba svou dlouholetou spolupráci, jejímž výsledkem byla celá řada knih napsaných pod pseudonymy Q. Patrick, Patrick Quentin a Jonathan Stage. Jejich první romány mají charakter tradiční britské detektivky, pak začínají být příběhy realističtější a více psychologicky propracované. Odehrávají se obvykle v komorním rodinném prostředí poznamenaném vzájemnou podezíravostí nejbližších lidí.\n\nRoku 1942 získal Webb americké občanství a roku 1943 uzavřel s americkou spisovatelkou Frances Winwarovou (1900–1985) manželství, které po pěti letech skončilo. Opět existuje domněnka, že šlo pouze o manévr zastírající jeho homosexuální vztah s Wheelerem, což podporuje fakt, že oba spolu žili v domě v Monterey v Massachusetts.\n\nPoté, co Webb začal ve 40. letech ze zdravotních důvodů omezovat svou spisovatelskou činnost, až jí počátkem 50. let zcela ukončil, pokračoval Wheeler v psaní pod zavedenými pseudonymy sám.\n\n"}
{"id": "1489148", "url": "https://cs.wikipedia.org/wiki?curid=1489148", "title": "Hugh Callingham Wheeler", "text": "Hugh Callingham Wheeler\n\nHugh Callingham Wheeler (19. března 1912, Londýn, Anglie – 26. července 1987, Pittsfield, Massachusetts) byl americký spisovatel, dramatik, scenárista a libretista. Pod pseudonymy Q. Patrick, Patrick Quentin nebo Jonathan Stagge je spoluautorem a autorem mnoha detektivních románů.\n\nRoku 1933 ukončil s vyznamenáním Londýnskou univerzitu a rok poté se pravděpodobně na pozvání svého přítele Richarda Wilsona Webba odstěhoval do USA. Roku 1936 společně s ním vydal první z románů s hlavním hrdinou detektivem Peterem Duluthem \"A Puzzle for Fools\" (\"Záhada pro blázny\"), čímž oba zahájili svou dlouholetou spolupráci, jejímž výsledkem byla celá řada knih napsaných pod pseudonymy Q. Patrick, Patrick Quentin a Jonathan Stage. Jejich první romány mají charakter tradiční britské detektivky, pak začínají být příběhy realističtější a více psychologicky propracované. Odehrávají se obvykle v komorním rodinném prostředí poznamenaném vzájemnou podezíravostí nejbližších lidí.\n\nRoku 1942 získal Wheeler americké státní občanství. Roku 1946 se usadil se svým přítelem v domě v Monterey v Massachusetts a existuje domněnka, že spolu žili v mileneckém vztahu. Když Webb přestal ze zdravotních důvodů na počátku 50. let psát, pokračoval Wheeler v psaní pod zavedenými pseudonymy sám a knihy vydané od roku 1952 jsou již jen jeho dílem..\n\nV druhé polovině 60. let se Wheeler jako prozaik odmlčel. Začal se věnovat divadlu a již pod svým jménem psal divadelní hry, libreta k muzikálům a scénáře. Zemřel po dlouhé nemoci v Berkshire Medical Center v Pittsfieldu. Za svou divadelní i prozaickou tvorbu obdržel řadu ocenění.\n\n\nTato část neobsahuje adaptace detektivních příběhů napsaných pod pseudonymem Patrick Quentin. Ty je možno najít v tomto článku.\n\n"}
{"id": "1489162", "url": "https://cs.wikipedia.org/wiki?curid=1489162", "title": "Bídar", "text": "Bídar\n\nBídar (, ) je město v Karnátace, jednom ze svazových států Indie. K roku 2011 v něm žilo přibližně 220 tisíc obyvatel.\n\nBídar leží na Dekánské plošině v severovýchodním cípu Karnátaky – jeho okres hraničí na východě s Telangánou a na severozápadě s Maháráštrou. Od Bengalúru, hlavního města Karnátaky, je vzdálen přibližně 640 kilometrů severně, a od Hajdarábádu, hlavního města Telangány, přibližně 140 kilometrů severozápadně.\n\nNejbližší dálnice je dálnice NH 9 z Mačilípatnamu v Ándhrapradéši přes Hajdarábád do Puné v Maháráštře, která prochází přibližně padesát kilometrů jižně od Bídaru.\n\nPřibližně sedm kilometrů západně od města je letiště Bídar fungující zároveň jako Bídarská letecká základna Indického letectva, které zde má cvičné proudové letouny BAE Hawk a HAL HJT-16 Kiran.\n\nBídar byl založen v 13. století a původně byl hinduistický. Od dobytí Dillíským sultanátem v roce 1321 zde začal vládnout islám. Od roku 1347 byl Bídar součástí Bahmánského sultanátu, který do něj v roce 1430 přesunul své hlavní město z Gulbargy. Od rozpadu Bahmánského sultanátu byl Bídar od roku 1492 hlavním městem Bídarského sultanátu. Roku 1619 si jej podrobil Bídžápurský sultanát a v roce 1656 Aurangzéb, císař Mughalské říše. Od ní se Bídar oddělil v roce 1724 do státu Hajdarábád, v kterém zůstal i po celou éru Britské Indie, kdy byl Hajdarábád jedním z knížecích států.\n\nNejvyznávanějším náboženstvím je hinduismus s přibližně 55 procenty, následovaný islámem s 35 procenty. Sedm procent obyvatelstva jsou křesťané a dvě procenta vyznávají buddhismus. Nejpoužívanějším jazykem je kannadština, kterou mluví přibližně polovina obyvatel coby mateřským jazykem. Vyznavači islámu mluví především urdsky.\n"}
{"id": "1489164", "url": "https://cs.wikipedia.org/wiki?curid=1489164", "title": "Li Ta-čao", "text": "Li Ta-čao\n\nLi Ta-čao (čínsky pchin-jinem Lì Dàzhāo, znaky zjednodušené 李大钊, Wade-Gilesova transkripce Li Ta-chao; 29. října 1889, Lao-tching, Che-pei – 27. dubna 1927, Peking) byl spoluzakladatelem Komunistické strany Číny. Je považován za průkopníka čínského komunismu, významného marxistu a proletářského revolucionáře.\n\nLi Ta-čao vyrůstal v období války a velkého zmatku. V roce 1907 byl přijat na právnickou školu v Tchien-ťinu. Poté co v roce 1913 absolvoval odcestoval do Japonska, kde začal studovat politiku. Když bylo v roce 1915 přijato 21 japonských požadavků, aktivně se zúčastnil protestního boje spolu s dalšími studenty studujícími v Japonsku. V roce 1916 se vrátil do Číny a nastoupil na Pekingskou univerzitu, kde zastával funkci ředitele knihovny a profesora ekonomie. \n\nAktivně se podílel v Hnutí za novou kulturu, zejména při přizpůsobování jazyka novým požadavkům, kdy se stal jeho novinový jazyk velmi oblíbeným. Kromě toho, že se zasadil o formování písma, prosazoval myšlenky demokracie, vědeckého ducha, útočil na starou etiku a morálku a bojoval proti feudalismu. Po vítězství Velké říjnové socialistické revoluce začaly do Číny prostupovat myšlenky marxismu-leninismu. Li Ta-čao si uvědomil, že tato revoluce bude mít celosvětový vliv a spatřil v tom naději na nezávislost a osvobození čínského národa. V roce 1918 založil Společnost Nový proud. Na univerzitě, kde vyučoval, založil roku 1920 spolek pro studium marxismu. I když je Li Ta-čao považován za spoluzakladatele Komunistické strany Číny, existují teorie, že původně neměl v plánu zakládat žádnou politickou stranu. Doufal pouze v to, že socialistické síly v Číně budou jednotné. Na Pekingské univerzitě sjednotil skupinu mladých intelektuálů jako je Teng Čung-sia, Kao Ťün-jü, Čang Kuo-fan a začali se připravovat na budování strany. V Pekingu se několikrát sešel s představiteli komunistické internacionály a společně diskutovali o založení strany. \n\nV červenci 1921 se v Šanghaji uskutečnil zakládající sjezd Komunistické strany Číny. Přestože jsou Li Ta-čao a Čchen Tu-siou uváděni jako zakladatelé, sjezdu se nezúčastnili. V letech 1922 až 1924 se zúčastnil mnoha jednání se Sunjatsenem, kde vyjednávali podmínky vzniku jednotné fronty. Podílel se na přípravě spolupráce mezi Komunistickou stranou a Kuomintangem a byl zvolen členem ústředního výkonného výboru Kuomintangu. Během roku 1924 organizoval v Pekingu demonstrace na podporu Sunjatsena. V roce 1926 aktivně vedl hnutí 18. března namířeno proti severním militaristům a vyzval v boji proti imperialismu. Poté, co Čang Cuo-lin obsadil Peking, bylo zatčeno více jak 80 lidí, mezi nimi i Li Ta-čao. Ve vězení byl mučen a nakonec ve věku 38 let oběšen.\n\nStejně jako většina čínských komunistů byl předtím, než přijal marxismus, spíše nacionalista. Mezi komunisty panovaly dva odlišné pohledy na to, jakou úlohu sehrává rolnictvo v průmyslovém proletariátu. Čchen Tu-siou byl ztotožněn s názorem, že rolnictvo žije rozptýleně a není snadné je zorganizovat. Li Ta-čao a Mao Ce-tung vycházeli spíše z reality, kdy rolníci tvoří 90 % čínské populace, přičemž v městech převládá korupce. Proto je nutné vyslat studenty na venkov, aby se sblížili s realitou. Tento spor přetrvával až do samostatného vzniku Čínské lidové republiky. Komunistická revoluce v pojetí Li Ta-čaa se stala revolucí proti vykořisťování a útlaku zahraničního imperialismu. Liovy myšlenky se staly jádrem myšlení Mao Ce-tunga.\n"}
{"id": "1489167", "url": "https://cs.wikipedia.org/wiki?curid=1489167", "title": "Rich Sommer", "text": "Rich Sommer\n\nRichard Olen Sommer II (* 2. února 1978, Toledo, Ohio, USA) je americký herec, který se proslavil díky roli Harryho Crana v seriálu \"Šílenci z Manhattanu\". Zahrál si také ve filmech \"Ďábel nosí Pradu\" (2006), \"Celeste a Jesse navždy\" (2012), \"The Giant Mechanical Man\" (2012) a \"Hello, My Name Is Doris\" (2015). \n\nSommer se narodil v Toledu v Ohiu, ale vyrůstal ve Stillwater, Minnesota, kde navštěvoval střední školy Oakland Junior High School a Stillwater Area High School. Poté nastoupil na vysokou školu Concordia College v Moorheadu v Minnesotě, kde jeho oborem bylo drama. Zpíval ve sboru Concordia Choir. Založil improvizační skupinu Slush Puppies. V roce 2004 získal titul magistr umění na vysoké škole Case Western Reserve University v Clevelandu v Ohiu. \n\nV roce 2006 si zahrál po boku Anne Hathaway ve filmu \"Ďábel nosí Pradu\" . Během let 2007 až 2015 hrál jednu z hlavních rolí seriálu stanice AMC \"Šílenci z Manhattanu,\" a to Harryho Crana. V roce 2008 si zahrál ve dvou dílech seriálu stanice NBC \"Kancl. V\" roce 2010 hrál roli Jimmyho Wilsona v seriálu \"Ošklivka Betty\". \n\nV roce 2011 si zahrál CIA konzultanta Malcolma Mitchella v seriálu stanice The CW \"Nikita\". Následující rok, si zahrál po boku Boba Odenkirka a Jenny Fischer v romantickém komediálním filmu \"The Giant Mechanical Man\". Menši roli si v roce 2012 zahrál v seriálu \"\". \n\nV březnu 2014 bylo oznámeno, že získal roli v pilotním projektu stanice CBS \"Good Session.\" Stanice však produkci seriálu neobjednala. V listopadu 2014 si zahrál roli Harlana Empleho v seriálu stanice CBS \"\". Během února až března 2016 hrál po boku Eda Harrise a Amy Madigan v divadelní hře \"Buried Child\". Roli Pierre Salingera si zahrál po boku Woodyho Harrelsona ve filmu Roba Reinera \"LBJ\". \n\nV roce 2018 si zahrál v hororovém filmu \"Léto roku 84.\" Od roku 2019 hraje jednu z hlavních rolí seriálu stanice The CW \"In the Dark.\" \n\nSommer žije v Los Angeles se svou ženou Virginiou Donohoe, kterou si vzal dne 13. srpna 2005. Mají dvě děti. \n"}
{"id": "1489171", "url": "https://cs.wikipedia.org/wiki?curid=1489171", "title": "Rolls-Royce AE 2100", "text": "Rolls-Royce AE 2100\n\nRolls-Royce AE 2100 je turbovrtulový letecký motor vyvinutý Allison Engine Company a v současnosti vyráběný její nástupnickou společností Rolls-Royce North America. Je odvozen z turbohřídelového typu Allison AE 1107C-Liberty (nyní Rolls-Royce T406), jehož vysokotlakou část sdílí, stejně jako turbodmychadlový Rolls-Royce AE 3007. Jedná se o dvouhřídelovou konstrukci a tento typ je prvním, který použil duální plně digitální systém řízení chodu motoru (FADEC) k řízení jak motoru, tak vrtule. Existuje ve více variantách: civilní AE 2100A a vojenských, mezi které patří AE 2100D2/D2A, AE 2100D3, AE 2100J a AE 2100P.\n\nMotor dosahuje výkonu až 4 591 shp (3 423,5 kW) a u typů Lockheed Martin C-130J Super Hercules a Saab 2000 pohání šestilisté vrtule Dowty.\n\n\nÚdaje podle a\n\n"}
{"id": "1489186", "url": "https://cs.wikipedia.org/wiki?curid=1489186", "title": "Mugello", "text": "Mugello\n\nMugello je region v italském Toskánsku. Nachází se severně od Florencie v povodí řeky Sieve, krajina je tvořena apeninskými údolími, průsmyk Futa odděluje Toskánsko od Romagni. Významnými městy jsou Barberino di Mugello, Borgo San Lorenzo nebo Scarperia. Pěstuje se olivovník, obiloviny a réva vinná.\n\nNázev pochází od ligurského kmene Mugellů, později zde žili Etruskové a Římané. V roce 542 se konala bitva o Mucellioum, v níž Ostrogóti porazili armádu byzantské říše. Pocházeli odsud Medicejové, kteří budovali sídla jako Villa Medici at Cafaggiolo, kraj proslavili rovněž malíři Giotto di Bondone a Francesco Furini. V obci Palazzuolo sul Senio se nachází muzeum zaměřené na tradiční život místních horalů. Typickou místní specialitou jsou těstoviny tortelli s bramborovou náplní.\n\nNachází se zde Autodrom Mugello, který používá firma Ferrari k testování svých vozů; také se na něm jezdí Velká cena Itálie silničních motocyklů.\n"}
{"id": "1489188", "url": "https://cs.wikipedia.org/wiki?curid=1489188", "title": "Hana Seifertová", "text": "Hana Seifertová\n\nHana Seifertová, rozená Korecká (* 12. května 1934, Tábor), je historička umění, kurátorka a galerijní pracovnice. V letech 1958–1970 byla ředitelkou Oblastní galerie Liberec. Jejím manželem byl sochař Jiří Seifert.\nHana Seifertová pochází z rodiny houslisty a hudebního pedagoga Karla Koreckého (1893–1973). Po maturitě na reálném gymnáziu v Táboře (1953) studovala v letech 1953–1958 dějiny umění na Filozofické fakultě Univerzity Karlovy (prof. Jan Květ, Jaroslav Pešina, Jaromír Neumann) a obhájila zde diplomovou práci \"Kašpar Jan Hirschely a barokní zátiší v Čechách\". Roku 1967 obhájila doktorskou dizertaci. Roku 1962 se zúčastnila letního kursu nizozemské malby v Haagu. \n\nRoku 1959 se provdala za sochaře Jiřího Seiferta a v roce 1962 se manželům narodila dcera Barbora.\n\nV letech 1958–1970 byla ředitelkou Oblastní galerie v Liberci. Její zásluhou se v Liberci již v první polovině 60. let konaly výstavy mladých výtvarníků, kteří byli z politických důvodů v pražských výstavních síních odmítáni (Blok Skupin, 1962). Z oblastní galerie se stalo živé centrum moderního umění, kam se na výstavy jezdilo i z Prahy. Liberec byl za okupace sovětskými vojsky v srpnu 1968 těžce postižen a byl i místem silného občanského odporu, do kterého se zapojili i manželé Seifertovi. Připojili se k výzvám, které formuloval ve vysílání libereckého studia Českého rozhlasu Václav Havel. Hana Seifertová roku 1969 ještě uskutečnila výstavu \"Socha a město\" a Jiří Seifert v témže roce na sochařském sympoziu v St. Margarethen vytvořil sochu \"Zvonice pro Jana Palacha\". Hana Seifertová přišla o místo ředitelky galerie hned na počátku normalizace a manželé Seifertovi se přestěhovali do Prahy.\n\nPo odchodu z Liberce byla krátce odbornou pracovnicí ÚTDU ČSAV v Praze a od roku 1971 byla vědeckou pracovnicí a kurátorkou Sbírky starého evropského umění Národní galerie v Praze. Roku 1986 získala stipendium nizozemského ministerstva kultury v Haagu. Je členkou mezinárodního sdružení kurátorů holandského a vlámského umění CODART v Amsterodamu.\n\nHana Seifertová se zasloužila o rozsáhlé stavební úpravy budovy liberecké galerie i o vybudování cenné sbírky nizozemského malířství 16.–18. Ve spolupráci s Ludmilou Vachtovou připravila v Liberci řadu ojedinělých výstav moderního sochařství (\"Socha 1964, Rakouští sochaři, 1965, Současné slovenské sochařství, 1966, Věra Janoušková, Vladimír Janoušek: Sochy, 1967, Socha a město, 1969\"). Za jejího vedení se v Oblastní galerii v Liberci uskutečnily výstavy Karla Černého, Emily Medkové, Jiřího Koláře, Vladimíra Boudníka, Jaroslava Vožniaka, Jana Koblasy, Aleše Veselého, Zbyška Siona, Jiřího Balcara, Mikuláše Medka, Jiřího Johna, Adrieny Šimotové nebo Františka Kupky.\n\nV liberecké galerii se Hana Seifertová věnovala sbírce starých mistrů (\"Staří mistři. Obrazy evropských malířů 16. – 18. století, 1961, Malíři libereckého biedermeieru, 1966, Barokní zátiší v Čechách, 1967\"). Od roku 1971 pracovala ve Sbírce starého evropského umění Národní galerie v Praze. Specializovala se na barokní zátiší a pro odbornou i laickou veřejnost objevila např. frankfurtského malíře zátiší Georga Flegela, narozeného v Olomouci. Výstavou \"S ozvěnou starých mistrů\" Hana Seifertová prokázala, že malíři činní v 18. století převážně v Praze (Johann Adalbert Angermeyer, Kašpar Jan Hirschely, Hartmannové) dokonale znali malby starých nizozemských mistrů (zejména práce Jana I. Brueghela či Roelandta Saveryho) a často z nich přímo vycházeli, anebo k jejich malbám, jež se v té době nacházely v českých aristokratických kolekcích, domalovávali pro objednavatele protějšky, pandány.\n\nZabývala se malbami 17. a 18. století na netradičních materiálech – mědi a kameni. \n\nPřispěla články do \"Encyklopedie českého výtvarného umění\" a \"Nové encyklopedie českého výtvarného umění\" a do souborných publikací a sborníků: \"Barokní umění\" (1991), \"Rudolf II, Prague and the World\" (1998), \"Sláva barokní Čechie. Umění, kultura a společnost 17. a 18. století\" (2001), \"Ars longa\" (2003), \"Barokní Praha – Barokní Čechie\" (2004), \"Tance a slavnosti 16.–18. století\" (2008). \n\nPublikovala v odborných časopisech Umění, Výtvarné umění, Oud Holland, Mitteilungen der Österreichischen Gallerie in Wien, Dresdener Kunstblätter, Revue de l´art, Tableau, Wallraf-Richartz-Jahrbuch, Dějiny a současnost, Bulletin Národní galerie v Praze, Sborník severočeského muzea, ad.\n\n\n"}
{"id": "1489208", "url": "https://cs.wikipedia.org/wiki?curid=1489208", "title": "Zbigniew Szafrański", "text": "Zbigniew Szafrański\n\nZbigniew Szafrański byl polský egyptolog. Působil na univerzitě ve Varšavě. Podílel se na polských výzkumných misích a vykopávkách v Egyptě. \n"}
{"id": "1489213", "url": "https://cs.wikipedia.org/wiki?curid=1489213", "title": "Basarab IV. Mladý", "text": "Basarab IV. Mladý\n\nBasarab IV. cel Tânăr (Mladý) nebo Dracula ( – \"malý napichovač\"; † 1482) byl kníže Valašského knížectví v letech 1477 až 1481 a znovu v letech 1481–1482.\n\nBasarab IV se dostal na valašský trůn v roce 1477, kdy byl jeho strýc Basarab III., známý jako „Starý“, svržen. V roce 1479 byl Basarab IV. přinucen Ali Kodšou přidat se na stranu Osmanů a účastnit se jejich kampaně proti Sedmihradsku, ve které poskytl 5 000 valašských vojáků. Čelil svému rivalovi a strýci Basarabu III., který od svržení v roce 1477 žil v Sedmihradsku.\n\n"}
{"id": "1489219", "url": "https://cs.wikipedia.org/wiki?curid=1489219", "title": "Cou Kchaj", "text": "Cou Kchaj\n\nCou Kchaj, pchin-jin \"Zou Kai\", čínské znaky 邹凯 (* 25. února 1988 Lu-čou) je čínský gymnasta. S pěti zlatými medailemi je nejúspěšnějším čínským olympionikem v historii. Na Letních olympijských hrách 2008 v Pekingu vyhrál prostná, hrazdu a soutěž družstev a na Letních olympijských hrách 2012 v Londýně vyhrál prostná a soutěž družstev a na hrazdě obsadil třetí místo. Je také pětinásobným mistrem světa: v roce 2006 a 2007 v týmové soutěži, v roce 2009 na hrazdě a na MS 2011 vyhrál soutěž družstev i hrazdu. Na Asijských hrách získal v roce 2006 zlaté medaile v prostných a družstvech a v roce 2014 v prostných a na hrazdě. \n\n"}
{"id": "1489222", "url": "https://cs.wikipedia.org/wiki?curid=1489222", "title": "Emil von Förster", "text": "Emil von Förster\n\nEmil von Förster (též Emil Ritter von Förster; 18. října 1838 – 14. února 1909) byl původem vídeňský architekt, která realizoval několik staveb také v České republice.\n\nEmil von Förster byl synem architekta Ludwiga von Förstera. Vystudoval vídeňské akademické gymnázium a poté berlínskou akademii. V roce 1860 vstoupil do architektonického ateliéru svého otce, který po jeho smrti roku 1863 převzal. \n\nPo cestě do Toskánska, kde studoval italskou architekturu, se vrátil zpět do Vídně. 3. února 1895 byl císařem jmenován do představenstva odboru pozemního stavitelství na Ministerstvu vnitra. Förster zřídil v rámci odboru architektonický ateliér, kde byly zpracovávány nejen důležité stavební projekty, ale i jejich integrace do životního prostředí. Förster tak měl velmi významný vliv na celou stavební činnost v monarchii kolem roku 1900. Přesto byl tou dobou také stále aktivní jako nezávislý architekt. \n\nEmil von Förster zemřel 14. února 1909 ve svém vídeňském bytě na Maximilianplatz 15 (dnešní Rooseveltplatz 15-17).\n\nEmil von Förster navrhoval jak soukromé obytné budovy, tak i veřejné budovy. Pro jeho architektonickou tvorbu je charakteristická monumentalita a reprezentativnost, ale také dobře promyšlené prostorové uspořádání a elegantní design interiéru. Upřednostňoval italskou neorenesanci a jen málokdy se od ní stylově odklonil.\n\nPřehled jeho tvorby je velmi rozsáhlý. Mezi jeho nejznámější vídeňské realizace patří:\n\n\nV České republice navrhl:\n\n\nFörster architektonicky působil i v dalších zemích, například v Maďarsku nebo severní Itálii. \n"}
{"id": "1489228", "url": "https://cs.wikipedia.org/wiki?curid=1489228", "title": "Basarab III.", "text": "Basarab III.\n\nBasarab III. cel Bătrân (Starý) () byl kníže Valašského knížectví v letech 1473, 1474, 1475-1476 a 1476-1477. Na trůn se dostal s pomocí panovníka moldavského knížectví Štěpána III. Velikého. Zopakoval úspěch Dana II. v tom, že byl zvolen bojary jako kníže při pěti různých příležitostech. Navíc následoval stejného vládce (Radua III.) ve čtyřech různých příležitostech. Dvě z jeho panování také obklopilo poslední období, ve kterém ve Valašsku vládl Vlad III. Dracula.\n"}
{"id": "1489231", "url": "https://cs.wikipedia.org/wiki?curid=1489231", "title": "Hanele", "text": "Hanele\n\nHanele je psychologické drama Karla Kachyni z roku 1999 natočené podle povídky Ivana Olbrachta \"O smutných očích Hany Karadžičové\". Scénář k filmu napsala Jana Dudková, hudbu složil Petr Hapka.\n"}
{"id": "1489232", "url": "https://cs.wikipedia.org/wiki?curid=1489232", "title": "Bob McNeely", "text": "Bob McNeely\n\nRobert Curtis McNeely (* 18. prosince 1947) je americký fotograf a bývalý hlavní oficiální fotograf Bílého domu během prezidentství Billa Clintona v období 1993–1998.\n\nMcNeely byl v jednadvaceti letech v listopadu 1967 odveden do armády a bojoval ve Vietnamu. Strávil tam čtrnáct měsíců jako člen pátého praporu 60. pěšího pluku, dosáhl hodnosti seržanta a byl vyznamenán Bronzovou hvězdou. Právě ve Vietnamu si koupil levný fotoaparát Nikon, začal fotografovat a nakonec provozoval armádní fotolaboratoř. Po návratu do Spojených států se přihlásil na letní fotografický workshop v Aspenu pod vedením profesionálních fotografů Nathana Lyonse, Bruce Davidsona, Cornella Capy a Paula Caponigra, což bylo jediné fotografické vzdělání, které kdy absolvoval.\n\nOdjel do Kalifornie kvůli kampani George McGoverna, protože na něj silně zapůsobila jeho kritika pokračující války ve Vietnamu. Právě v té době se McNeely spřátelil s novinářem Hunterem S. Thompsonem. Když McGoverna v prezidentských volbách v roce 1972 Richard Nixon porazil, McNeely pokračoval v kariéře fotožurnalisty. Její další vrchol přišel v roce 1973, kdy jeho fotografie prezidenta Nixona z aféry Watergate vycházely v novinách \"Time\". McNeely pak byl jmenován oficiálním fotografem kampaně kandidáta na viceprezidenta Waltera Mondalea a pozici oficiálního Mondaleova fotografa si udržel i poté, co byl do prezidentského úřadu slavnostně uveden Jimmy Carter. Když byli Carter a Mondale ve volbách v roce 1980 poraženi Ronaldem Reaganem a Georgem Bushem starším, McNeely se stáhl z politiky, odešel do soukromého sektoru a pracoval jako fotograf na volné noze pro časopisy \"Time\" a \"Newsweek\".\n\nV lednu 1992 bývalí Carterovi zaměstnanci Bílého domu, kteří pracovali na kampani pro Billa Clintona, tehdy arkansaského guvernéra, kontaktovali McNeelyho s nabídkou, zda by neměl zájem o roli Clintonova dvorního fotografa. McNeely se nejdříve zdráhal a navrhl, aby si najali někoho mladšího. Poté, co se Clinton stal kandidátem Demokratické strany na prezidenta, si McNeely uvědomil, že udělal chybu, když tu práci nevzal. Druhý den se však na něj obrátili stejní lidé znovu s tím, že jiný fotograf nevyšel. McNeely měl na rozhodnutí jen hodinu. Tentokrát nabídku přijal, zapojil se do Clintonovy prezidentské kampaně a v následujícím roce se po Clintonově vítězství v prezidentských volbách 1992 do Bílého domu vrátil.\n\nV listopadu 1995 se po první odstávce federální vlády ke konci tohoto měsíce McNeelyho fotografie staly prostředkem politického nátlaku. V době, kdy neshody ohledně rozpočtu dál probíhaly, byl spáchán atentát na izraelského premiéra Jicchaka Rabina, proto delegace složená z prezidenta Clintona, viceprezidenta Gora, předsedy Sněmovny reprezentantů Gingriche a Dolea, vůdce republikánské většiny v Senátu, letěla na palubě \"Air Force One\" na Rabinův pohřeb. Gingrich, který si stěžoval, že se diskuse o rozpočtu nemohl zúčastnit a byl poslán do zadní části letadla, na oplátku způsobil shutdown federální vlády. McNeely si však vzpomněl, že pořídil snímky Clintona a Gingriche v době, kdy ti dva spolu při zpátečním letu do Washingtonu mluvili, a ukázal je tiskovému mluvčímu Mikovi McCurrymu. Ten v nich viděl možnost, jak Gingriche znemožnit. McNeely fotografie vytiskl a hned několik jich nechal v místnosti pro novináře v západním křídle Bílého domu. Jakmile byly fotografie zveřejněny, Gingriche tisk za jeho nepravdivé tvrzení kritizoval.\n\nPřibližně ve stejnou dobu si McNeely uvědomil, že se bezděky stal svědkem malé části skandálu Clinton-Lewinská. Na setkání se zaměstnanci Bílého domu v listopadu 1995 Clinton fotografovi pokynul, aby pořídil jeho snímek se stážistkou Monikou Lewinskou. McNeely tak učinil a nevěnoval tomu další pozornost, ale později, když vztah vešel ve známost, usoudil, že Lewinská právě toho dne prezidentovi poskytla orální sex. Zatímco McNeely směl dříve do Bílého domu kdykoli, po skandálu o některé výhody přišel. Clintonovi se totiž obávali, že by si jeho fotografie mohl vyžádat federální soudce Ken Starr, který aféru vyšetřoval; některé fotografie se do rukou nezávislého soudce nakonec skutečně dostaly. McNeely také nesměl být na jednáních s právníky, a to z obavy, že by mohl vypovídat o tom, co při nich slyšel. Zdeptán tím, jak velkou pozornost na sebe strhl prezidentův soukromý život, v září 1998 opustil funkci oficiálního fotografa s tím, že chce trávit víc času se svou rodinou.\n\nV říjnu 2000 vydal McNeely svou první fotoknihu \"The Clinton Years\", což byla první kniha o prezidentovi, jenž v té době ještě zastával svůj úřad, proto se Bílý dům mohl podílet na rozhodování, které fotografie do ní budou zařazeny. Ale protože se kniha tiskla v Číně a pozornosti tamních úřadům neušlo, že obsahuje snímek z Clintonova setkání s dalajlámou, celý náklad zabavily a vyhrožovaly zničením všech knih, pokud tato urážlivá fotografie nebude odstraněna. Na poslední chvíli však ustoupily a kniha se dostala na trh. Ve stejném roce se McNeely stal oficiálním fotografem úspěšné senátní kampaně Hillary Clintonové. Poté se podílel na projektu \"Politics 2000\", při němž cestoval po celé zemi a pořizoval snímky prezidentských kandidátů Demokratické, Republikánské i dalších politických stran.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "1489236", "url": "https://cs.wikipedia.org/wiki?curid=1489236", "title": "Maciej Musiał", "text": "Maciej Musiał\n\nMaciej Musiał (* 11. února 1995 Varšava) je polský herec a producent. \n\nNarodil se ve Varšavě. Je synem herce Andrzeje Musiała. Proslavila jej role Tomka Boskeho v polském televizním seriálu \"Rodzinka.pl\". V roce 2013 se stal moderátorem polské verze hudební talentové soutěže \"The Voice\". \n\nV roce 2013 získal cenu Róża Gali v kategorii debut za moderování \"The Voice\" a roli ve filmu \"Můj pól\". V roce 2018 bylo oznámeno, že si zahraje hlavní roli v seriálu \"1983\", prvním polském seriálu z produkce Netflix, který měl premiéru 30. listopadu 2018.\n\nV roce 2019 jej magazín Forbes zařadil do svého evropského žebříčku „30 lidí pod 30“ v kategorii zábava.\n\n"}
{"id": "1489243", "url": "https://cs.wikipedia.org/wiki?curid=1489243", "title": "Zeca Afonso", "text": "Zeca Afonso\n\nZeca Afonso, rodným jménem José Manuel Cerqueira Afonso dos Santos (2. srpna 1929, Aveiro – 23. února 1987, Setúbal) byl portugalský folkový zpěvák a skladatel, který ve své hudbě kombinoval tradiční portugalský styl fado s rockem a stal se symbolem odporu proti Salazarovu režimu. Natočil třicítku alb.\n\nV dětství strávil několik let v Angole a Mosambiku (tehdy portugalských koloniích), kde byl jeho otec soudcem. Po návratu do Portugalska se usadil v Coimbře, kde studoval a posléze i učil na místní univerzitě, než mu to bylo z politických důvodů znemožněno. Roku 1956 vydal první nahrávku \"Fados De Coimbra\". Od roku 1958 byla jeho hudba silně politická a levicová. K jeho nejznámějším písním patří \"Grandola, Vila Morena\" z roku 1972, která se stala symbolem Karafiátové revoluce roku 1974.\n\n"}
{"id": "1489244", "url": "https://cs.wikipedia.org/wiki?curid=1489244", "title": "Bildungs- und Wissenschaftszentrum der Bundesfinanzverwaltung", "text": "Bildungs- und Wissenschaftszentrum der Bundesfinanzverwaltung\n\nVzdělávací a výzkumné centrum Spolkové finanční správy (německy \"Bildungs- und Wissenschaftszentrum der Bundesfinanzverwaltung\"; BWZ) zajišťuje uvnitř Celní správy SRN vzdělávání a další vzdělávání, vypracovávání odborných posudků k sazebnímu zařazení zboží, rozbory odebraných vzorků, management znalostí a rozvoj nástrojů vnitřní kontroly.\n\nCentrum bylo v souvislosti s restrukturalizací německé celní správy integrováno k 1. lednu 2016 do nově zřízeného Generálního ředitelství cel, jako jeho Ředitelství IX. Vytvořeno ale bylo již předtím v rámci projektu Strukturální rozvoj celní správy (Projekt Strukturentwicklung Zoll; PSZ), a to sloučením několika dříve samostatných oddělení. Od té doby bylo centrum přímo podřízeno Spolkovému ministerstvu financí. S tehdejší restrukturalizací zanikla dřívější označení Celní vzdělávací ústav (Zollehranstalt; ZLA) a Celně technický zkušební a vzdělávací ústav (Zolltechnische Prüfungs- und Lehranstalt; ZPLA) používaná pro decentralizovaná pracoviště vzdělávání a odborné přípravy, odborného posuzování sazebního zařazení zboží a rozboru vzorků, stejně jako zaniklo dřívější označení Vzdělávací centrum (Bildungszentrum; BZ) pro pracoviště centrálního vzdělávání a odborné přípravy.\n\nVzdělávací a výzkumné centrum Spolkové finanční správy působí v následujících oblastech činností a městech.\n"}
{"id": "1489245", "url": "https://cs.wikipedia.org/wiki?curid=1489245", "title": "City Monitor", "text": "City Monitor\n\nCity Monitor je projekt a mobilní aplikace bratislavské společnosti QBSW (Quality Business Software) pro komunikaci veřejnosti se samosprávami měst, zejména pro hlášení poruch a závad, uživaný zejména na Slovensku. Bezplatná mobilní aplikace je určena pro vkládání podnětů ze strany veřejnosti, s omezenou funkčností je obdobné rozhraní k dispozici i na webové stránce. Součástí projektu je též webová aplikace pro správu podnětů ze strany samosprávy, resp. městských úřadů či technických správ. Vedlejší funkcí aplikace je též možnost push notifikací, kterými může město informovat uživatele aplikací například o dopravních omezeních, kulturních akcích a podobně. Mobilní aplikace existuje ve verzích pro iOS i Android. Na vývoji projektu údajně rok a půl intenzivně pracovalo 5 lidí. Spuštěna byla koncem roku 2013. Po roce 2015 projekt prakticky stagnuje.\n\nProjekt přijímá hlášení pouze pro ta města, která se do projektu zapojila. \n\nSlovenská stránka projektu uvádí k 8. dubnu 2019 celkem 38 měst a obcí zapojených do projektu. Podle článku z 10. července 2015 bylo do projektu zapojených 36 slovenských měst a obcí.\n\nČeská stránka k témuž datu uváděla pouze tři zapojená města, Kroměříž, Liberec a Ústí nad Labem, která se všechna připojila v roce 2015. V Liberci a Ústí nad Labem eviduje zanedbatelný počet podnětů počínaje rokem 2015, z většiny nevyřízených. Fakticky je projekt z českých měst výrazněji propagován pouze v Kroměříži, (kde byl spuštěn na začátku letních prázdnin 2015) a za 4 roky fungování od 27. 7. 2015 do 8. dubna 2019 je evidováno přes 209 podnětů, z toho 75 vyřešených. Starosta Kroměříže Jaroslav Němec se se systémem seznamil při návštěvě partnerského města Nitry.\n\nV roce 2014 provozovatele projektu oslovil partner z Argentiny a následně francouzský partner, od června 2015 projekt působí v Česku a společnost plánovala vstoupit na španělský trh.\n\nProjekt má běžné funkce obdobných projektů. Jako přílohu je možné přiložit jednu fotografii. \n\nPřehled nahlášených podnětů je možno zobrazit pro konkrétní vybrané město, přičemž lze volit mezi zobrazením v mapě a zobrazením náhledů v řazení podle data nahlášení. Uživatel vidí v přehledu všechny evidované podněty, nejen ty, které sám podal. \n\nV aplikace v sekci Moje hlášení uživatel vidí přehled svých vlastních podnětů, a z tohoto přehledu může aktualizovat či korigovat údaje v již zadaných podnětech nebo reagovat na komentáře pracovníka úřadu, resp. samosprávy. K evidovaným podnětům nemohou ostatní uživatelé přidávat žádné komentáře, doplňující informace o aktuálním stavu atd. \n\nLokalizaci systém standardně navrhuje podle GPS služby mobilního telefonu, je-li aktivována. V osobních nastaveních lze v mobilní aplikaci zvolit možnost automatického načítání GPS souřadnic z metadat fotografie, přičemž polohu lze pomocí mapy manuálně korigovat. Pro manuální výběr místa aplikace využívá Google mapy, ovšem bez možnosti vyhledávání adres nebo objektů pomocí textového vyhledávacího pole. \n\nPodnět je zadáván v podobě textu, vkladatel jej zařazuje do jedné z několika málo kategorií, např. smetí či osvětlení. Podle těchto kategorií je pak v přehledu lze filtrovat. Vložené podněty mohou mít statusový příznak evidován, v řešení, vyřešen nebo odmítnut, podle tohoto příznaku mohou být rovněž přehledy filtrovány. \n\nWebová verze formuláře neumožňuje veřejnosti registraci ani osobní nastavení, tj. není možno například ani využít souřadnice z EXIF metadat fotografie. Webová verze vůbec neumožňuje vložit osobní nebo kontaktní údaje odesílatele, tj. lze z ní podnět podat pouze anonymně. \n\n"}
{"id": "1489249", "url": "https://cs.wikipedia.org/wiki?curid=1489249", "title": "Psychoenergetická laboratoř", "text": "Psychoenergetická laboratoř\n\nPsychoenergetická laboratoř (zkratka PEL) bylo experimentální pracoviště pro vědecky podložený výzkum paranormálních (parapsychologických) jevů v působnosti pražských vysokých škol (ČVUT a VŠCHT). Pracoviště fungovalo od svého založení v roce 1978 až do svého zrušení na počátku 90. let dvacátého století. \n\nVznik Psychoenergetické laboratoře je spojen s osobou a s prací bývalého ministra školství, matematika profesora Františka Kahudy a proto je nutno začít historii Psychoenergetické laboratoře od 70. let dvacátého století. Profesor František Kahuda (kromě matematiky a fyziky) studoval možnosti pedagogiky a aspekty učení ve výchově a vzdělávání. V rámci státního úkolu řešil profesor František Kahuda (jako pracovník pedagogické fakulty University Karlovy v Praze) úlohu s názvem „Mentální zrání mládeže“. Výstupem tohoto výzkumu byla (jako příčina různosti individuálního myšlení mladých osob) uváděna existence tzv. mentálního času (oponentura v roce 1973). Při své práci došel profesor František Kahuda k poznatkům, které shrnul v díle „Dynamika sociologických a pedagogických aspektů ve výchově mládeže“. Na procesu výchovy a učení se (podle něj) významně podílí i neverbální činitelé (faktory), které byly (dle jeho názoru) hodny vědeckého výzkumu. Tuto problematiku se pokusil profesor František Kahuda řešit jako matematik (a fyzik), což jej vedlo nejprve k přesvědčení o existenci přírodovědě neznámých mentálních faktorů spojených s tzv. mentální energií a později i k formulaci hypotézy o existenci „mentální energie“. (obhájena v roce 1975). Své poznatky pečlivě sepisoval a publikoval v Časopise lékařů českých. \n\nPři Elektrotechnické fakultě ČVUT byla v roce 1978 zřízena Psychoenergetická laboratoř na podporu organizace a řešení této problematiky. Neoficiálně se zabývala výzkumem tzv. paranormálních jevů a její vedení bylo od počátku existence laboratoře svěřeno profesoru Františku Kahudovi. \n\nMinisterstvo školství Československé socialistické republiky (MŠ ČSR) svým výnosem z června roku 1979 rozhodlo o pokračování výzkumu (a řešení problematiky „mentální energie“) a začlenilo jej do fakultního úkolu ČVUT–2–04 (název úkolu: „Mentální energie a její využití v praxi“). \n\nŘešiteli výzkumných úkolů Psychoenergetické laboratoře byla skupina externích spolupracovníků, kterou tvořili různí odborníci: z fyziků to byli: Prof. RNDr. Jindřich Forejt, DrSc. děkan elektrotechnické fakulty; doc. RNDr. V. Vyšín, CSc.; Ing. Ladislav Šír, CSc.; Ing architekt J. K. Kořínek; z geologů: RNDr. G. Kačura, CSc. a Gerhard Štübiger; z lékařů: MUDr. Josef Smola; MUDr. Lubomír Oliva; MUDr. M. Pekárek; ze senzibilů Josef Zezulka; Milan Toušek a další jako Ing. Dr. F. Slonek; Ing. A. Rumler atd. Počet spolupracovníků Psychoenergetické laboratoře se v průběhu její existence rozšiřoval. Tato skupina zajišťovala aplikovaný výzkum, jenž poskytoval experimentální fakta potřebná pro oponentní jednání. (K datu zániku PEL dosahoval počet jejich spolupracovníků několika stovek.) \n\nÚvodní oponentní řízení k výzkumnému úkolu „Mentální energie a její využití v praxi“ se konalo 3. ledna 1980 s doporučením řešit práci na úrovni vyhledávacího úkolu tak, aby byl uzavřen závěrečným oponentním řízením do konce roku 1980. O dalším osudu prací profesora Františka Kahudy rozhodovalo koncilium odborníků svolané rektorem VŠCHT profesorem Jiřím Mosteckým.\n\nOponentní rada v roce 1980 konstatovala, že úkoly řešené v Psychoenergetické laboratoři jsou interdisciplinárního charakteru (medicína (neurologie, psychiatrie), biologie (neurologie, biochemie), psychologie, filosofie, ...) a pro další výzkum tudíž není ČVUT vhodnou platformou. Ministerstvo školství Československé socialistické republiky (MŠ ČSR) rozhodlo o přesunu řešitelského pracoviště Psychoenergetické laboratoře pod VŠCHT v Praze. \n\n„Přesun“ Psychoenergetické laboratoře z působnosti ČVUT do působnosti VŠCHT se uskutečnil k 1. lednu 1981. Psychoenergetická laboratoř se stala součástí VŠCHT Praha (jako jedna z kateder fakulty chemicko-inženýrské), byla pro ni zavedena zkratka PEL a výzkum pokračoval v rámci nového fakultního úkolu VŠCHT F–2290–922 „Fundamentální záření hmot“. Pod VŠCHT fungovala PEL až do svého zrušení na počátku 90. let dvacátého století.\n\nSkupina geologů a proutkařů spolupracovala s firmami při těžbě nerostných surovin (především při dobývání uhlí v Severočeské hnědouhelné pánvi), při indikaci zlomových tektonických míst a při určování podzemních chodeb (např. ve stavebnictví, v místech, kde dříve existovala podpovrchová těžba nerostů a k níž chyběla dokumentace). (Další skupina byla využívána pro práce na Ostravsku.) Psychoenergetická laboratoř měla uzavřeny hospodářské smlouvy o spolupráci s těžebními podniky, stavebními podniky i s dalšími organizacemi. Z výnosů byly hrazeny náklady na provoz PEL.\n\nV roce 1989 v Československu vedení VŠCHT Praha začalo namítat, že PEL provozuje šarlatánství, že se zabývá nevědeckým výzkumem anomálních jevů a že tato činnost nemá s vědou nic společného. Na zasedání akademické rady VŠCHT bylo dne 7. března 1989 (na doporučení několika odpůrců PEL) rozhodnuto o zrušení PEL jako obrany před šířením „pavědy“ na vysokých školách v Československé republice. Práce v PEL skončily na počátku 90. let 20. století.\n\nPsychoenergetickou laboratoř vedl (ve funkci ředitele) profesor František Kahuda od roku 1978 až do roku 1986. Spolu s dalšími vědci se snažil dokázat, že mentální energie může mít vliv na růst živých organismů a že jejím prostřednictvím lze též diagnostikovat a léčit. Mezi vědci se František Kahuda proslavil svéráznými představami, které za svého života prosazoval i do škol, například svojí teorií mentionů a psychonů, částic myšlení a mimosmyslové komunikace. \n\nV průběhu let spolupracovala s PEL řada osob. Byli jimi například: gynekolog a léčitel MUDr. Václav Vydra (*1. října 1941), akademický malíř a lidový léčitel Karel Kožíšek (spolupracovník moravské pobočky PEL, kterou vedl primář nemocnice v Hustopečích - MUDr. Lubomír Oliva), léčitel a etnograf Milan Calábek, psycholožka a regresní terapeutka Marta Foučková, astroložka a léčitelka Renata Lopourová anebo psychotronik Ing. Josef Schrötter.\nPo Kahudově smrti (7. února 1987) převzal vedení PEL Ing. Svatopluk Valent, CSc. Posledním ředitelem PEL se stal senzibil, diagnostik a léčitel Ing. Valdemar Grešík (*1962) PEL skončila svoji činnost na počátku 90. let 20. století. Na práci Kahudovy PEL navázala „Psychoenergetická společnost“, později přejmenovaná na „Českou psychoenergetickou společnost“ (ČEPES). \n\nAniž si to většina léčitelů (jakož i ostatních spolupracovníků PEL) v dobách totalitního Československa uvědomovala, kryla Psychoenergetická laboratoř jejich činnost už svou pouhou existencí. Přirozeně i v tomto případě byly osoby spolupracující s PEL předmětem zájmu Státní tajné bezpečnosti (StB).\n\nOznámení o zrušení PEL implikovalo diskuse o nutnosti a formách, kterak pokračovat v díle profesora Františka Kahudy a to v oblasti využívání psychoenergetického fenoménu především k posilování duchovního a fyzického zdraví lidí. Další program, který byl nastíněn, zahrnoval rozvoj Kahudových myšlenek, výzkumnou a osvětovou činnost. Předpokládalo se vydávání časopisu zabývajícího se problematikou psychoenergetiky, počítalo se s pořádáním přednášek, kurzů, seminářů a také s publikační činností. Tvůrci tohoto programu kontaktovali bývalé spolupracovníky profesora Františka Kahudy: např. RNDr. Jaroslava Zemana a jeho manželku Annu Zemanovou, Gerharda Stiibigera v Chomutově, akademického malíře Karla Kožíška, manžele Crhovi (Miroslava Crhu a Boženu Crhovou) v Brně, MUDr. Josefa Smolu v Ostravě, Karla Hrazdíru v Boskovicích, MUDr. Jana Doležala a další. \n\nDne 26. června roku 1990 se konala ustavující schůze, na které byla založena „Odborná skupina pro psychoenergetiku“ (OSP) (v rámci „Společenstva drobného podnikání“, zakládajícího člena „Českých vědeckých společností“). Ustavující schůze (kolem jednoho sta účastníků) zvolila vedení: Ing. Ahmed Obeid, CSc.; RNDr. Jan Zeman; Ing. Gerhard Stübiger; Ing. Ladislav Šír Csc.; Ing. Jan Abrahám; paní Hana Jägrová; Ing. Vlastimil Bažant; MUDr. Jan Doležal a pan Miroslav Crha. Výkonným předsedou byl zvolen Ing. Ahmed Obeid, Csc. a čestným předsedou ing. arch. Jan Kořínek. Ing. Ahmed Obeid zastával funkci předsedy až do roku 1993. Od roku 1993 je předsedou České psychoenergetické společnosti (ČEPES) Ing. Vlastimil Bažant. Až do roku 1997 byl vydáván časopis „Mandala“, který byl v roce 1997 přejmenován - nový název: „Psychoenergetika“ (a pod tímto názvem vychází až dosud, rok 2019).\n\nV roce 1980 (po IV. kongresu IAPR) bylo založeno Výzkumné pracoviště pro psychotroniku a juvenologii.. Pracoviště vedl doktor Zdeněk Rejdák, rovněž působilo při VŠCHT Praha a jeho činnost byla ukončena v roce 1992. \n\nMezi PEL profesora Františka Kahudy (sídlila v Komsomolské ulici na pražské Letné) a Výzkumným pracovištěm pro psychotroniku a juvenologii doktora Zdeňka Rejdáka (sídlilo ve Šlikově ulici na pražském Břevnově) panovala zvláštní rivalita, oba týmy (uznávané ve světě) se dlouhodobě nesnášely a vzájemnou spolupráci demonstrativně odmítaly.\n\nObě pracoviště byla „oficiálně kryta“ Dejvickou VŠCHT:\n"}
{"id": "1489256", "url": "https://cs.wikipedia.org/wiki?curid=1489256", "title": "Luis Gregorio López", "text": "Luis Gregorio López\n\nLuís Gregorio López Freites (* 14. března 1979 Cumaná) je bývalý venezuelský zápasník – judista.\n\nS judem začínal v 8 letech v Cumaná ve státě Sucre. V druhé polovině devadesátých let dvacátého století se dostal s bratrem Luisem René do reprezentačního výběru trenéra Humberta Soazy. V roce 2000 obsadil v polotěžké váze do 100 kg panamerickou kontinentální kvótu pro start na olympijských hrách v Sydney, kde prohrál v úvodním kole s Novozélanďanem Danielem Gowingem po nasazeném škrcení. Od roku 2002 se na významných mezinárodních turnajích neukazoval.\n\n\n"}
{"id": "1489257", "url": "https://cs.wikipedia.org/wiki?curid=1489257", "title": "Luis René López", "text": "Luis René López\n\nLuis René López Freites (* 27. února 1978 Cumaná) je bývalý venezuelský zápasník – judista.\n\nS judem začínal v 8 letech v Cumaná ve státě Sucre. V druhé polovině devadesátých let dvacátého století se dostal s bratrem Luisem Gregoriem do reprezentačního výběru trenéra Humberta Soazy. V roce 2000 obsadil ve střední váze do 90 kg panamerickou kontinentální kvótu pro start na olympijských hrách v Sydney, kde prohrál v úvodním kole s Portorikáncem Carlosem Santiagem na ippon technikou kata-guruma. Od roku 2002 se na významných mezinárodních turnajích neukazoval.\n\n\n"}
{"id": "1489262", "url": "https://cs.wikipedia.org/wiki?curid=1489262", "title": "Superbike", "text": "Superbike\n\nSuperbike je kategorie závodních motocyklů, které jsou velmi podobné sériovým, proti kterým jsou částečně upravené. V kontrastu motocykly závodící v třídě MotoGP jsou speciály postavené pouze za účelem závodu MotoGP. Mistrovství světa Superbike je oficiální série mistrovství světa, ačkoli národní šampionáty Superbike se konají v mnoha zemích, včetně Spojeného království, Spojených států amerických, Japonska, Austrálie a Kanady. Závody Superbike jsou obecně populární u výrobců, protože podporují propagaci jejich produktů, jak zachycuje slogan \"Win on Sunday; Sell on Monday\" (česky \"Vyhrej v neděli, prodej v pondělí\").\n\nZávodní motocykly třídy Superbike jsou odvozeny od standardních výrobních modelů, takže pro způsobilost motocyklu jej nejprve výrobce musí homologovat pro silniční provoz a vyrobit požadovaný počet sériových kusů. Zatímco pravidla se liší od série k sérii, obecně motocykly musí mít stejný profil jako jejich silniční protějšky, se stejným celkovým vzhledem. Kromě toho nelze upravovat rám. Týmy mohou modifikovat některé prvky motocyklu, včetně zavěšení, brzd, kyvného ramene a průměru a velikosti kol.\n\nMotocykly Superbike musí mít čtyřtaktní motory s objemem mezi 850 cm³ a 1200 cm³ pro dvouválce a mezi 750 cm³ a 1000 cm³ pro čtyřválcové stroje.\n\nOmezení výrobních modelů odlišuje závody superbike od závodů MotoGP, které používají prototypové stroje, které se jen málo podobají sériovým motocyklům. Toto je analogické rozdílu mezi sportovními automobily a vozy Formule 1 v automobilových závodech, i když výkonová mezera mezi výkony superbike a MotoGP je mnohem menší.\n"}
{"id": "1489264", "url": "https://cs.wikipedia.org/wiki?curid=1489264", "title": "Argentinka v New Yorku", "text": "Argentinka v New Yorku\n\nArgentinka v New Yorku (ve španělském originále Un argentino en New York) je argentinský komediální film z roku 1998, který natočil Juan José Jusid. V hlavní roli se představil Guillermo Francella, jenž se vydá z Buenos Aires do New Yorku, aby přesvědčil k návratu domů svoji dospívající dceru. Tu ztvárnila Natalia Oreiro, pro kterou to byla vůbec první filmová role. Snímek se v Argentině stal nejnavštěvovanějším filmem roku 1998.\n\nFranco De Ricci je rozvedený hudebník z Buenos Aires, hrající v orchestru na činely. Jeho sedmnáctiletá dcera Verónica právě odjíždí na tři měsíce na výměnný studentský pobyt do New Yorku. Franco, který se s ní má loučit na letišti, ale onen okamžik nestihne, neboť jeho spoluhráčka z orchestru musí jako těhotná akutně do nemocnice, protože se její dítě má každým okamžikem narodit. Činelista sice s nastávající matkou do porodnice dorazí a následně spěchá na letiště, tam se však s dcerou může pozdravit jen na dálku. Dospívající dívka je už poněkolikáté z otce zklamaná, navíc jej coby hráče na činely příliš neuznává; zdědila však po něm lásku k hudbě a ráda zpívá.\n\nPo třech měsících již Franco netrpělivě dceru očekává na letišti, Veróničina kamarádka, která s ní v USA byla, mu však předá vzkaz, ve kterém dívka otci píše, že se tam ještě nějakou dobu zdrží. Franco neví co má dělat, jeho bývalá žena ho ale požádá, aby ji přivedl. Po poradě se svým otcem se rozhodne, přestože sám anglicky neumí, do New Yorku odletět a dceru najít. Nejprve hledá ve strip baru, kde se setká s Mary Lee, kterou Verónica označila ve svém vzkazu jako kontaktní osobu. Ta však Argentinci řekne, že neví, kde momentálně dívka je. Franco poté zamíří na jedinou adresu, kterou má – dům, kde dcera při výměnnném pobytu bydlela. Ani tam však dívka není. Verónica se ve skutečnosti nechá zapírat, protože se s otcem nechce setkat. Když jej ale z okna vidí zničeného, rozhodne se a v Central Parku, kde Franco sedí smutný na lavičce, za ním přijde. Usmíří se a dívka otci ukáže zajímavá místa New Yorku. Když si povídají, Franco jí prozradí, že je tu jen proto, aby s ním odjela zpět domu, do Buenos Aires. Tím si ale dceru nezíská. Ta prozatím nechce opustit svoje nové kamarády, svoji skupinu The Veronikos, kterou tu založila, ani svého přítele.\n\nPo dalším neúspěchu zamíří Franco za Anou, neteří svého známého, kterému slíbil, že ji navštíví. Seznámí se i se Stevem, hráčem amerického fotbalu a Veróničiným přítelem. Následně dceři po telefonu předstírá, že odjel zpátky do Argentiny, stále je však v New Yorku a přemýšlí, co dál. V Aně získá nového spojence, následně je však kvůli účasti v pouliční rvačce, ve které chtěl jako náhodný kolemjdoucí chránit ženu, zatčen. Z vězení mu pomůže právě Steve, jenž se Francovi dříve jako sportovec nelíbil; nyní však najdou společnou řeč. Verónica se se svou skupinou chystá na své první veřejné vystoupení v klubu.\n\nAna se náhodně doslova srazí s Veróničiným bubeníkem, který spěchá na zkoušku a následný koncert. Protože se zabývá módou, vymyslí plán. Hudebníka pozve pod záminkou změny jeho image k sobě do bytu, kde ho zamkne. Mezitím Franco dorazí inkognito do klubu, aby viděl vystoupení své dcery. Přispěchá za ním i Ana. Bubeník stále nedorazil, proto kapela začne hrát bez něj a Ana poradí Francovi, aby jej zastoupil. Otec skutečně zasedne za bicí soupravu a za překvapení své dcery si s nimi zahraje. Po koncertu však okamžitě zmizí a zamíří na letiště, aby odletěl do Argentiny. Šokovaná Verónica jej nejprve hledá v klubu, následně se však taky vydá na letiště, protože ji napadne, že právě tam otec zamíří. Franca nakonec přece jenom dostihne u odbavení. Oba se usmíří a dívka slíbí, že i když chce nyní v New Yorku zůstat, na narozeniny, které zanedlouho má, určitě do Buenos Aires dorazí.\n\n\nNámět snímku pochází od herce Guillerma Francelly, který o něm přemýšlel asi čtyři roky. Jako člověk, který neumí anglicky, měl vlastní zkušenosti s cestami do Spojených států, kde se musel dorozumívat „rukama nohama“. Chtěl tak vytvořit film o cizinci v New Yorku, který se musí potýkat s odlišným jazykem a kulturou. K projektu se díky producentovi Carlosi Mentastimu dostal zkušený režisér Juan José Jusid, jenž nabídl rodinné téma – postavu dcery, kterou se její otec vydá do vzdáleného města hledat. Scénář napsaly Graciela Maglie a Cristina Civale, produkci zajistilo studio Argentina Sono Film ve spolupráci s televizí Telefe.\n\nPostava Franka, otce, jenž odjede do USA, byla od počátku zamýšlena pro Guillerma Francellu. Ten se na filmové plátno vrátil po šesti letech strávených v televizních produkcích. Po dlouhém castingu, v němž musela předvést nejen své herecké umění, ale i schopnost zpívat, získala roli jeho dcery Verónicy Natalia Oreiro. Pro mladou herečku to byla vůbec první filmová role, do té doby působila jen v televizi. Postavu Any, která ve městě pomůže Frankovi, ztvárnila Diana Lamas, vnučka americko-argentinského herce Ferdinanda Lamase. Pro ni to byl rovněž první film, navíc roli získala netradičně: v New Yorku byla na dovolené a procházela kolem skupiny Argentinců, kteří natáčeli. Producent Luis Scalella ji poznal a roli nabídl.\n\nNa konci ledna 1998 se režisér Juan José Jusid vypravil do New Yorku, aby tam zahájil přípravy a předprodukci snímku. V USA se z argentinských herců filmování zúčastnili pouze Francella, Oreiro a Lamas. Natáčení bylo v americkém městě zahájeno v první polovině února. Podíl natáčení v New Yorku činil asi 80 % z celkové produkce snímku. Jednalo se o první argentinský film, jenž byl z většiny natočen v New Yorku, filmaři zde strávili pět týdnů. Další dva týdny poté natáčeli v Buenos Aires a produkce byla ukončena koncem března.\n\nBěhem natáčení v New Yorku postihly kameramana Alda Lobótrica kardiorespirační problémy. Po převozu do nemocnice v první polovině března zemřel v 51 letech na zástavu srdce. Filmaři natáčeli na Manhattanu, kde využili různé lokace, jako Central Park, dům The Dakota, SoHo či Chinatown. Celkový rozpočet činil asi 4 milióny dolarů, na tehdejší poměry argentinského filmového průmyslu značně vysoká částka.\n\nScénickou hudbu napsal Juan Federico Jusid, režisérův syn, který žil v New Yorku. Po snímku \"Bajo bandera\" z roku 1997 to byla pro ně druhá spolupráce. Ve filmu debutovala Natalia Oreiro jako zpěvačka, pro snímek natočila ve studiu v Miami dvě písně, „Que si, que si“ a „Caminos“, které napsala dvojice Fernando López Rossi a Pablo Durand. Díky úspěšnému ohlasu následně podepsala smlouvu s nahrávací společností a začala pracovat na eponymním debutovém albu, jež vyšlo jen dva měsíce po vydání filmu.\n\nPíseň „Que si, que si“ vyšla v březnu 1998 jako promo singl, který byl hraný v rádiích. V hitparádě se byl určitou dobu na první příčce a z žebříčku TOP 100 vypadl až v listopadu 1998. K písni vznikl i videoklip, složený ze sestříhaných záběrů z filmu, které byly proloženy scénami z natáčení snímku i z nahrávání samotné písně.\n\nK filmu vyšel také soundtrack, jenž obsahuje obě písně, „Que si, que si“ (ve dvou verzích) a „Caminos“, a instrumentální scénické skladby.\n\nČeské znění vyrobila v roce 2002 společnost Saga TV pro Hollywood Classic Entertainment pod režijním vedením Antonína Navrátila a v překladu Eriky Houskové.\n\nDo argentinských kin byl film \"Argentinka v New Yorku\" uveden 21. května 1998. Ještě v roce 1998 byl snímek vydán v Argentině na VHS, roku 2004 pak na DVD.\n\nDíky popularitě Natalie Oreiro ve střední a východní Evropě začátkem 21. století byl film vydán v roce 2002 v lokalizovaných verzích na VHS také v Rusku a Česku. V případě těchto verzí byl originální název snímku (\"Un argentino en New York\" – doslova \"Argetinec v New Yorku\") přechýlen: ruská verze \"Аргентинка в Нью-Йорке\" (\"Argeninka v Ňu-Jorke\"), česká verze \"Argentinka v New Yorku\".\n\nBěhem prvního víkendu, respektive prvních pěti dní, zhlédlo film \"Argentinka v New Yorku\" jen v oblasti Gran Buenos Aires 144 248 diváků, což byl překvapivě vysoký počet, který se velmi přiblížil americkému filmu \"Titanic\", jenž v únoru 1998 odstartoval v Argentině se 157 tisíci diváky z metropolitní oblasti hlavního města. \"Argentinka v New Yorku\" se zároveň stala nejnavštěvovanějším argentinským filmem během úvodního víkendu.\n\nVe druhém týdnu byl film promítán 85 kinosálech a po jedenácti dnech promítání měl snímek na kontě 560 tisíc diváků. Film celkově v Argentině zhlédlo 1 634 702 diváků, čímž se stal nejnavštěvovanějším filmem roku 1998 a nejúspěšnějším snímkem v historii studia Argentina Sono Film.\n\nFernando López z deníku \"La Nación\" jej označil za sentimentální rodinnou komedii, která je vystavěna na popularitě Guillerma Francelly a nově objevené televizní hvězdě Natalii Oreiro. Pochválil dobře natočené newyorské exteriéry, pro argentinské filmy neobvyklé prostředí, ale také uvedl, že i přes silné obsazení dalších rolí chybí snímku pořádné postavy, zápletka a rytmus. Podle deníku \"Clarín\" nejde o klasickou komedii, která hýří vtipy, ale o sentimentální příběh o lásce a přátelství, nejen mezi Francem a jeho dcerou. Postavy však v dialozích vysvětlují očividné věci a kvůli nedostatku akce trpí samotné vyprávění příběhu. Celkově však jde o rodinný film, na nějž chodili prarodiče se svými vnoučaty.\n\n"}
{"id": "1489267", "url": "https://cs.wikipedia.org/wiki?curid=1489267", "title": "Rue Bailly", "text": "Rue Bailly\n\nRue Bailly je ulice v Paříži v historické čtvrti Marais. Nachází se ve 3. obvodu.\n\nUlice ve tvaru písmene „L“ vede od křižovatky s ulicí \"Rue Réaumur\" a končí na křižovatce s \"Rue Beaubourg\".\n\nPřed proražením ulic \"Rue de Turbigo\" a \"Rue Réaumur\" tvořily tuto ulici od konce 18. století dvě ulice na sebe kolmé. Původní \"Rue Bailly\", která dnes tvoří východo-západní část dnešní ulice, a \"Rue du Vieux-Marché-Saint-Martin\" (severo-jižní část ulice). Obě ulice byly spojeny v roce 1878 pod názvem \"Rue Bailly\". Její název je odvozen od pojmu \"bailli\", který znamenal vyššího správce (v tomto případě kláštera Saint-Martin-des-Champs).\n\n"}
{"id": "1489273", "url": "https://cs.wikipedia.org/wiki?curid=1489273", "title": "Vance Joy", "text": "Vance Joy\n\nJames Gabriel Keogh (* 1. prosince 1987 v Melbourne), známý pod uměleckým jménem Vance Joy, je australský zpěvák a skladatel.\n\nV roce 2013 podepsal smlouvu s Atlantic Records o pěti albech. Jeho debutové EP \"God Loves You When You're Dancing\" vydal v březnu roku 2013. Jeho píseň \"Riptide\" byla zvolena číslem 1 v australské hitparádě rádia Tripple J v roce 2013. Vydal své debutové album \"Dream Your Life Away\" 5. září 2014 v Austrálii a 9. září i jinde. Na hudebních cenách ARIA Music Awards vyhrál cenu \"Nejlepšího mužského umělce\".\n\nJeho tvorba se řadí do žánru indie popu či indie folku. Typická je pro něj hra na ukulele, hraje také na kytaru či klavír. Vytvořil dvě alba \"Dream Your Life\" a \"Nation Of Two\". Uspořádal zatím tři turné. První uskutečnil v roce 2013 až 2014 s názvem \"Dream Your Life Away Tour\", druhé \"The Fire and the Flood Tour\" v roce 2016 a poslední \"Nation of Two World Tour\" v roce 2018. Mezi jeho nejznámější písně patří již zmiňovaná \"Riptide\" a další jeho písně jsou například \"Mess is Mine\", \"I'm with You\", \"Like Gold\", \"Lay It on Me\" nebo \"Saturday Sun\". \n\nChodil do základní školy St. Patricks, Murrumbeena v Melbourne. Poté dokončil střední školu St. Kevin's College v Tooranu v roce 2005. Vystudoval také vysokou školu, dokončil bakalářské studium umění a práv na Moonash univerzitě v Melbourne. Dříve se věnoval i australskému fotbalu. Mezi lety 2008 a 2009 hrál za fotbalový klub Coburg (poté zvaný Coburg Tigers) a jako klíčový obránce ve viktoriánské fotbalové lize. Jeho slibná fotbalová kariéra ho však nenaplňovala a myslí si, že dosáhl svého potenciálu jako fotbalista. Stále však podporuje svůj klub.\n"}
{"id": "1489281", "url": "https://cs.wikipedia.org/wiki?curid=1489281", "title": "Stupnice intenzity tropických cyklón", "text": "Stupnice intenzity tropických cyklón\n\nStupnice intenzity tropických cyklón jsou škály používané ke klasifikaci tropických cyklón podle jejich intenzity. Používaných stupnic je několik, v různých oblastech tvorby tropických cyklón jsou používány různé stupnice. Základním údajem, ze kterého všechny stupnice vycházejí, je maximální naměřený průměr rychlostí větrů za určitý časový úsek.\n\nAsi nejznámější škálou je Saffirova–Simpsonova stupnice. Ta je používána primárně pro klasifikaci hurikánů v Atlantiku, v severovýchodním a středním Pacifiku. Za monitoring tropických cyklón v severním Atlantiku a v severovýchodním Pacifiku zodpovídá americké Národní centrum pro hurikány (National Hurricane Center, NHC) se statusem regionálního specializovaného meteorologického centra a sídlem v Miami (RSMC Miami). Za monitoring tropických cyklón ve středním Pacifiku pak zodpovídá Středopacifické centrum pro hurikány (Central Pacific Hurricane Center, CPHC), se sídlem v Honolulu a také se statusem RSMC (RSMC Honolulu). Kritériem pro klasifikaci hurikánu je maximální naměřený průměr rychlostí větrů za dobu 1 minuty.\n\nVzhledem k tomu, že Joint Typhoon Warning Center (JTWC) monitoruje pro potřeby amerických státních institucí tropické cyklóny v západním a jižním Pacifiku i v Indickém oceánu, přičemž zveřejňované údaje počítají právě s rychlostí přetrvávajících větrů po dobu 1 minuty, lze většinu současných tropických cyklón klasifikovat podle této stupnice. Regionální specializovaná meteorologická centra (RSMC) a místní meteorologické agentury však v těchto oblastech používají vlastní stupnice, od kterých odvozují své vlastní systémy varování.\n\nTato stupnice je používána pro klasifikaci tropických cyklón v severozápadním Pacifiku. Za monitorování cyklón v této oblasti je zodpovědné regionální specializované meteorologické centrum v Tokiu (RSMC Tokio). Kritériem pro klasifikaci tropické cyklóny je maximální naměřený průměr rychlostí větrů za dobu 10 minut. Nejvyšší stupeň na této stupnici, cyklóna s větry přes 118 km/h, je označován jako tajfun. Další dělení této kategorie základní stupnice nemá, ale regionální meteorologické agentury – čínská, hongkongská, filipínská i japonská – používají pro \"tajfuny\" každá vlastní podrobnější dělení, od kterých následně odvozují úrovně svých varování.\n\nAmerické Joint Typhoon Warning Center používá pro oblast severozápadního Pacifiku vlastní klasifikaci, která používá maximální naměřený průměr rychlostí větrů za dobu 1 minuty a je tedy srovnatelná se Saffirovou–Simpsonovou stupnicí. Tropické cyklóny s rychlostí větru 119–239 km/h jsou v této klasifikaci označovány jako tajfuny (toto označení tedy odpovídá tropické cyklóně kategorií 1-3, či slabší tropické cyklóně kategorie 4 na Saffirově–Simpsonově stupnici), tropická cyklóna o rychlosti větrů vyšší než 240 km/h je supertajfun (odpovídá silnější tropické cyklóně kategorie 4 nebo tropické cyklóně kategorie 5 na Saffirově–Simpsonově stupnici).\n\nZa monitorování cyklón v severním Indickém oceánu je zodpovědná Indická meteorologická agentura (IMD), konkrétně pak regionální specializované meteorologické centrum v Novém Dillí (RSMC New Delhi). Kritériem pro klasifikaci tropické cyklóny je maximální naměřený průměr rychlostí větrů za dobu 3 minut.\n\nMétéo-France, konkrétně jeho pobočka na ostrově Réunion, Regionální meteorologické centrum La Reunion (RSMC La Reunion), zodpovídá za monitorování tropických cyklón v jihozápadním Indickém oceánu. Kritériem pro klasifikaci tropické cyklóny je maximální naměřený průměr rychlostí větrů za dobu 10 minut.\n\nTato stupnice je primární stupnicí používanou pro klasifikaci tropických cyklón v jižním Pacifiku a v jihovýchodním Indickém oceánu. Používají jí tedy meteorologické agentury Indonésie, Austrálie či Fidži a příslušná RSMC/TCWC (TCWC Jakarta, TCWC Perth, TCWC Darwin, TCWC Brisbane, TCWC Port Moresby, RSMC Nadi). Kritériem pro klasifikaci tropické cyklóny je maximální naměřený průměr rychlostí větrů za dobu 10 minut.\n\n\n\n\n"}
{"id": "1489282", "url": "https://cs.wikipedia.org/wiki?curid=1489282", "title": "Betsi Cadwaladr", "text": "Betsi Cadwaladr\n\nBetsi Cadwaladr (24. května 1789 Llanycil – 17. července 1860 Londýn), známá také jako Beti Cadwaladr nebo Beti Davis byla britská zdravotní sestra, která spolupracovala s Florence Nightingalovou během krymské války. Mezi oběma ženami však docházelo k neustálým neshodám. V roce 2016 byla vyhlášena jednou z \"„50 z největších velšských osobností všech dob“\" a její jméno je také spojováno s \"Betsi Cadwaladr University Health Board\" (: \"Bwrdd Iechyd Prifysgol Betsi Cadwaladr\"), jednou z největších zdravotních organizací ve Walesu.\n\nPocházela z šestnácti dětí a narodila se v Llanycilu nedaleko Bala ve Walesu metodistiskému kazateli Dafyddu Cadwaladrovi. Vyrůstala na \"Pen Rhiw Farm\" v Llanycilu a ve věku pěti let přišla o matku. Krátce nato dostala od Thomase Charlese, velšského kalvinistického metodistického kněze, bibli. Tohoto gesta si Betsi Cadwaladr velice vážila a našla v ní smysl svého života.\n\nZpočátku pracovala jako služebná v \"Plas yn Dre\", kde se naučila domácím pracím, hovořit anglicky a také hře na harfu. Ve službě však nebyla šťastná a ve věku 14 let utekla. Poté pracovala jako služebná v Liverpoolu. V té době si také změnila své příjmení na Davis, kvůli snazší výslovnosti. Některé prameny však uvádějí, že se ve skutečnosti jako Elizabeth Davis narodila.\n\nPozději se vrátila do Walesu, který však z důvodu, aby se vyhnula manželství, opětovně opustila a odešla do Londýna, kde žila u své sestry. Zde také poprvé navštívila divadlo, které ji nadchlo.\n\nPoté pracovala jako služebná. Tato práce ji umožnila cestovat po světě, což v ní probudilo zálibu v cestování. Během bitvy u Waterloo pobývala ve Francii a měla tak možnost bojiště navštívit. Zde však byla otřesena velmi špatnou péčí o zraněné.\n\nV roce 1820, ve věku 31 let, se znovu vrátila do Baly, kde se však nudila a nechala se proto zaměstnat jako služebná lodního kapitána a léta pak cestovala. Během té doby navštívila Ameriku, Afriku a Austrálii. Kromě práce služebné se na palubě lodi během cest starala o nemocné a také pomáhala při porodech. I přes její tvrdohlavou a nezávislou povahu ji více jak 20 mužů požádalo o ruku.\n\nPo návratu do Spojeného království se rozhodla stát kvalifikovanou zdravotní sestrou a nastoupila jako praktikantka v \"Guy's Hospital\" v Londýně. Po dokončení výcviku, ve věku 65 let, se přidala k vojenské ošetřovatelské službě. Měla v úmyslu pracovat na Krymu, i přesto, že se jí od toho její sestra Bridget snažila odradit. S jejím odjezdem na Krym nesouhlasila ani Florence Nightingalová, která pocházela z vyšších společenských kruhů. Nightingalové vadil nejen její nízký dělnický původ, ale také skutečnost, že pocházela z Walesu. Přesto Cadwaladr v Turecku několik měsíců působila v nemocnici, kterou vedla Nightingalová. Ovšem mezi oběma ženami docházelo k neustálým třenicím vycházejícím jak z jejich velmi odlišného sociální původu, tak také výrazného věkového rozdílu, kdy je od sebe dělilo 31 let. Nightingalová také více lpěla na dodržování pravidel a na byrokracii a také řadu pravidel sama zaváděla. Cadwaladr často pravidla překračovala a reagovala více intuitivně podle neustále se měnících potřeb zraněných vojáků. A přestože Nightingalová později ocenila její zásluhy při zlepšování nehygienických podmínek, dostal se jejich vztah na takovou úroveň, že se Betsi Cadwaladr rozhodla odejít do nemocnice v Balaklavě, která se nacházela blíže frontové linii. Zde kromě samotné ošetřovatelské práce také dohlížela na táborovou kuchyni a ve snaze zajistit potřebné zásoby i nadále bojovala proti byrokracii.\n\nPodmínky na Krymu se však velmi podepsaly na jejím zdraví a v roce 1855 se vrátila do Spojeného království. V té době trpěla cholerou a úplavicí. Po návratu žila v Londýně v domě své sestry, kde také napsala své paměti. Zemřela v roce 1860 a byla pohřbena na londýnském hřbitově Abney Park Cemetery.\n\nV srpnu 2012 byl na její hrob umístěn nový náhrobní kámen.\n"}
{"id": "1489287", "url": "https://cs.wikipedia.org/wiki?curid=1489287", "title": "Gošogawara", "text": "Gošogawara\n\nGošogawara () je město v prefektuře Aomori v Japonsku. K roku 2018 v ní žilo přes dvaapadesát tisíc obyvatel.\n\nGošogawara leží u severního konce největšího japonského ostrova Honšú, západně od Aomori a severně od Hirosaki. Vede přes ni železniční trať Inakadate – Noširo, na které provozuje vlaky Východojaponská železniční společnost.\n\nStatus města (\"ši\") získala Gošogawara 1. října 1954, když byla sloučena s dalšími šesti obcemi.\n\n"}
{"id": "1489288", "url": "https://cs.wikipedia.org/wiki?curid=1489288", "title": "Koncentrační tábor Neuengamme", "text": "Koncentrační tábor Neuengamme\n\nKoncentrační tábor Neuengamme byla síť německých nacistických koncentračních táborů, která sestávala z hlavního tábora v Neuengamme a 85 pobočných táborů, z nichž 24 bylo určeno ženám. Tábor byl založen v roce 1938 nedaleko vesnice Neuengamme v hamburském předměstí Bergedorf a stal se největším koncentračním táborem na severozápadě Německa. Prošlo jím více než 100.000 lidí a doložený počet mrtvých dosáhl 42.900 (14.000 v hlavním táboře, 12.800 v pobočných táborech a 16.100 během pochodů smrti).\n\nPo porážce Německa v roce 1945 tábor využila britská armáda k internaci příslušníků Waffen-SS a dalších zajatců. V roce 1948 byl tábor předán Hamburku, který následně nechal zbořit dřevěné baráky a postavit místo nich vězeňský blok. Vězení pak bylo městem spravováno v letech 1950 až 2004. Po protestech různých organizací jak přeživších z koncentračního tábora, tak z řad spojenců, bylo místo ležící 15 km od centra Hamburku přeměněno na památník.\n\nAdolf Hitler v roce 1937 představil plán o přeměně pěti německých měst na tzv. Führerova města (: \"Führerstädte\"). Jedním z těchto měst byl i Hamburk. Hamburské břehy Labe byly díky velkému přístavu Němci považovány za \"„bránu do světa“\". Město mělo být přestavěno ve stylu německého expresionismu s využitím speciálního typu cihel, \"tzv. Klinker\". Aby bylo zajištěno zásobování těmito cihlami, zakoupila v září 1938 firma \"Deutsche Erd-und Steinwerke (DESt)\", v té době v majetku SS, nefunkční cihelnu a také pozemek v Neuengamme o rozloze 500.000 m.\n\nTábor byl jednotkami SS založen 13. prosince 1938. V té době šlo o pobočný tábor koncentračního tábora Sachsenhausen. Následně sem bylo transportováno 100 vězňů, jejichž úkolem bylo vybudování tábora a práce v cihelně.\n\nTábor v lednu 1940 navštívil Heinrich Himmler, který se domníval, že místní produkce cihel nedosahuje požadovaného standardu. V dubnu téhož roku pak město Hamburk podepsalo s Waffen-SS smlouvu o vybudování větší, modernější cihelny. Město si tak zajistilo zásobování jak materiálem nutným k probíhajícím přestavbám, tak také pracovní silou vězňů, kteří byli do stavebních prací zapojeni.\n\n4. června 1940 se koncentrační tábor Neuengamme stal nezávislým táborem (: \"Stammlager\") a začaly do něj přijíždět první transporty z celého Německa a brzy poté i z dalších částí Evropy. V letech 1940 až 1942 narůstal počet mrtvých, a tak bylo v táboře zbudováno krematorium. Ve stejné době také v sousedství tábora vznikaly civilní zbrojní závody (například závody firem Jastram nebo Messap), které využívaly levné pracovní síly vězňů koncentračního tábora a také sovětských válečných zajatců, kteří se stali největší skupinou vězňů v táboře a se kterými stráže Waffen-SS obzvlášť brutálně zacházeli.\n\nPrvním pobočným táborem se stal tábor Drütte, který byl založen v Salzgitteru. Po něm bylo založeno dalších téměř 80 pobočných táborů za méně než rok. V táboře i nadále vzrůstala úmrtnost, která na konci roku 1942 dosáhla 10 % měsíčně. V roce 1943 pak byl založen pobočný tábor na ostrově Alderney na Normanských ostrovech. V červenci 1944 byla v táboře zprovozněna speciální sekce pro prominentní francouzské vězně. Tuto skupinu tvořili francouzští političtí oponenti a odbojáři proti německé okupaci Francie. Mezi těmito vězni byl i John William, který se podílel na sabotážích a bombových útocích na vojenské továrny v Montluçonu. Na konci roku 1944 vzrostl celkový počet vězňů na přibližně 49.000 (12.000 v hlavním táboře a 37.000 v pobočných táborech), z nichž bylo skoro 10.000 žen.\n\nDne 15. března 1945 začal transfer všech skandinávských vězňů z ostatních německých táborů do Neuengamme, v rámci tzv. „programu bílých autobusů“ (: \"Weißen Busse\"). Tuto operaci prováděla dánská vláda a švédský červený kříž. Jejím cílem bylo zachránit vězně z koncentračních táborů a dopravit je do Švédska, které bylo neutrální zemí. Operace byla nejdříve zaměřena na záchranu vězňů skandinávského původu, ale brzy se rozšířila i na další, například na Poláky či Francouze.\n\nPozději téhož měsíce byly vyprázdněny pobočné tábory a vězni posláni na pochod smrti do Bergen-Belsenu a Osnabrücku. Během těchto evakuačních akcí byl 8. dubna 1945 podniknut letecký nálet na vězeňský vlakový transport v Celle. Někteří vězni zemřeli přímo při náletu a další pak byli zabiti Němci. 19. dubna 1945 byl vydán rozkaz k evakuaci hlavního tábora. Od toho dne do 26. dubna bylo z Neuengamme odvedeno přes 9.000 lidí a naloděno na čtyři lodi: osobní parník \"Deutschland\" a \"Cap Arcona\" a dva velké parníky \"SS Thielbek\" a \"Athen\". Vězni byli na lodích drženi několik dní bez jídla a vody.\n\nDne 3. května 1945 piloti RAF přesvědčení o tom, že na lodích jsou vysocí němečtí představitelé snažící se uniknout do Norska, na parníky \"Thielbek\", \"Cap Arcona\" a \"Deutschland\" zaútočili. Ti z přeživších, kteří naskákali do vody čelili palbě z kanónů britských Hawker Typhoon stejně jako střelbě německých vojáků. Tisíce mrtvých byly následně vyplaveny na břehy, které těsně před tím obsadily spojenecké síly. Britští vojáci pak donutili německé válečné zajatce i civilisty, aby vykopali hromadné hroby a mrtvé pohřbili. Během útoku zemřelo přibližně 7.100 lidí, přežilo pouze 450 vězňů.Původní rozkaz k nalodění vězňů na lodi přišel z Hamburku od \"Gauleitera\" Karla Kaufmanna, který se sám řídil rozkazy z Berlína. Ačkoliv později před tribunálem pro válečné zločiny tvrdil, že vězni měli být posláni do Švédska, velitel hamburského Gestapa Georg-Henning Graf von Bassewitz-Behr před stejným soudem dosvědčil, že vězni měli být na základě Himmlerových rozkazů zabiti. Plánem bylo potopení lodí i s vězni na jejich palubách.\n\nV hlavním táboře zůstalo asi 600 až 700 vězňů, kteří měli z rozkazu SS zničit všechny inkriminující dokumenty, zničit značnou část tábora a oblast uklidit. 2. května pak stráže SS s posledními vězni opustili tábor. O den později do tábora dorazili první britští vojáci, kteří však tábor našli již zcela opuštěný.\n\nV prvních měsících po válce byl tábor používán k ubytování vysídlených osob ze Sovětského svazu a v oddělené části k internaci německých válečných zajatců. Britové pak v červnu 1945 začali tábor využívat jako internační pro svědky z řad příslušníků SS a úředníků z dob třetí říše. Tábor v té době nesl označení Civilní internační tábor č. 6 (: \"Civil Internment Camp No. 6\"). Tábor byl uzavřen 13. srpna 1948 a oblast byla předána Hamburku, který nechal strhnout původní dřevěné baráky a na jejich místě postavit vězení, které bylo v provozu od roku 1950. Několik původních táborových budov bylo využito k různým účelům. Tento stav setrval do roku 2006, kdy bylo vězení uzavřeno.\n\nDne 13. března 1946 stanulo 14 úředníků z hlavního tábora v Neuengamme kvůli válečným zločinům před britským vojenským soudem, který se konal v budově \"Curiohaus\" v Hamburku a byl prvním z 33 soudů, které se v následujících dvou letech uskutečnily a během kterých byli souzeni lidé podílející se na chodu hlavního či některého z pobočných táborů Neuengamme. Dřívější táboroví vězni z šesti zemí podali během soudního líčení svědectví o popravách, ke kterým v táboře docházelo, včetně popravy sovětských válečných zajatců plynem, dále o „medicínských“ pokusech prováděných na vězních, o brutálním zacházení i o otřesných podmínkách vězňů obecně.\n\nObvinění byli shledáni vinnými a dne 3. května 1946 bylo 11 z nich odsouzeno k smrti a zbylí tři k vězení o délce 10 až 20 let. Poprava oběšením byla provedena dne 8. října 1946 britským popravčím Albertem Peirrepointem. Těmito popravenými byli dřívější velitel tábora Max Pauly, lékař SS Bruno Kitt, Anton Thumann, Johann Reese, Willy Warnke, lékař SS Alfred Trzebinski, Heinrich Ruge, Wilhelm Bahr, Andreas Brems, Wilhelm Dreimann a Adolf Speck.\n\nVzhledem ke skutečnosti, že místo bývalého koncentračního tábora bylo i po válce nadále využíváno jako internační tábor a věznice, jeho temná historie nejen v Německu, ale i v samotném Hamburku, upadala do zapomnění. Záměr vztyčit na tomto místě památník se setkal s nesouhlasem obyvatel města i hamburské městské rady a jeho vztyčení tak bylo zdlouhavým procesem.\n\nNejdříve měl památník jednoduchou podobu a nacházel se na místě, kde byl dříve rozptylován popel z táborového krematoria. Díky silnému tlaku organizace \"Amicale Internationale de Neuengamme\", která je hlavní organizací reprezentující bývalé táborové vězně, se památník v roce 1965 podařilo rozšířit. V roce 1981 pak byla postavena budova pro umístění stálé expozice (: Dokumentenhaus) a byla tak otevřena první expozice zabývající se historií tohoto tábora.\n\nZáměr zbourat původní cihelnu a několik historických budov vyvolal v roce 1984 protesty. Od zbourání bylo tedy ustoupeno a budovy byly prohlášeny za kulturní památku. V roce 1995 byla původní zbrojařská továrna \"Walther\" přeměněna na stálou expozici a \"Dokumentenhaus\" byl předělán na \"Dům vzpomínek\". Nové muzeum bylo otevřeno v roce 2005.Díky tlaku přeživších koncentračního tábora i dalších aktivistů bylo dosaženo uzavření dvou věznic stojících na místě bývalého tábora. Věznice byly oficiálně přestěhovány v roce 2003 a v roce 2006. Celá oblast pak v roce 2007 byla začleněna do památníku. Plocha, na které se památník rozkládá, se tak zvětšila na 57 hektarů a patří k jedněm z největších památníků svého druhu v Německu.\n\nPamátník koncentračního tábora Neuengamme (: \"KZ-Gedenkstätte Neuengamme\") otevřený v roce 2008 se nachází ve čtvrti Bergedorf na ulici Jean-Dolidier-Weg 75, ulice pojmenované po francouzském aktivistovi, který se o založení památníku významně zasloužil. Původně se ulice jmenovala \"Táborová\" (: \"Lager Strasse\").\n\nTaké tři z pobočných táborů slouží jako památníky. Jsou jimi \"Bullenhuser Damm\", \"Poppenbüttel\" a \"Fuhlsbüttel\". První z jmenovaných je památníkem na 20 zavražděných dětí během „lékařských“ pokusů v hlavním táboře. Druhý památník připomíná pobočný tábor \"Hamburk-Sasel\". Do tohoto tábora byly transportovány ženy z lodžského gheta. Třetí ze zmíněných památníků se nachází uvnitř domku za bránou v káznici ve Fuhlsbüttelu. Části tohoto komplexu sloužily jako koncentrační tábor pro komunistické vězně, odpůrce režimu a mnoho dalších skupin vězňů během nacistického režimu. Také zde bylo zavražděno okolo 450 lidí.\n\nRozhodujícím faktorem v životě táborových vězňů byl všudepřítomný hlad. Zásobování jídlem bylo natolik nedostatečné, že většina vězňů umírala během prvních třech měsíců po příjezdu do tábora. Vězni dostávali pouze malé příděly, které navíc měly velmi špatnou kvalitu a často byly nepoživatelné. Mnoho vězňů se proto pokoušelo získat jídlo nelegálně. Jiným se dařilo přežívat díky balíčkům od příbuzných a také balíčkům Červeného kříže. Tato výsada však byla dostupná pouze určitým skupinám vězňů. Život v táboře byl každodenním bojem o život. Téměř jediným majetkem vězňů byly misky na jídlo, které byly často rezavé a bylo je možné umývat pouze ve studené vodě. Z nemocí byl v táboře největším zabijákem průjem.\n\nZpočátku fungování tábora vězni spali na zemi v přeplněných dřevěných barácích. V roce 1941 byly do baráků přidány třípatrové postele. Od roku 1944 se o jednu postel dělili dva až tři lidi. Vězeňské baráky byly obehnány ostnatým drátem, který byl v noci pod elektrickým napětím.\n\nCílem koncentračního tábora Neungamme bylo naplňovat plán Waffen-SS, kterým bylo vyhlazovat vězně prací (: Vernichtung durch Arbeit). Vězni pracovali 10 až 12 hodin denně a umírali jak kvůli nelidským podmínkám v táboře, tak i na následkem násilí, kterého se jim dostávala z rukou stráží. Namáhavá otrocká práce v kombinaci s nedostatkem výživy, extrémně nehygienickými podmínkami, podporujícími šíření nemocí, a také s libovolně brutálními tresty strážných vedla ke smrti 42.900 vězňů. A ačkoliv v táboře existovala nemocnice, léky zde byly vzácností a dostat se do nemocnice bylo téměř vždy rozsudkem smrti. Nemocniční personál tvořili víceméně lidé bez lékařského a zdravotního vzdělání. To se změnilo až v roce 1942, kdy epidemie tyfu přiměla SS, aby umožnila v nemocnici pracovat uvězněným lékařům. Nemocnice byla také místem hromadných vražd velkých skupin zesláblých sovětských zajatců. Těmto lidem byla aplikovány smrtící injekce.\n\nV první polovině války vězni v hlavním táboře pracovali zejména v cihelně. Také budovali kanály na přítoku Labe, které protékalo nedaleko tábora, aby po něm mohl být transportován materiál. Vězni byli nuceni hloubit kanál v těžké rašelinové půdě s nedostatečným vybavením, bez ohledu na počasí nebo jejich zdravotní stav. Jakmile byla v roce 1942 dokončena nová cihelna, pracovalo nejvíce vězňů v dole na jíl. Stavba kanálu, kopání jílu a transport zeminy, tyto tři činnosti byly přezdívány jako „tři smrtící komanda“. Kvalifikovanější práce byla ve většině případů svěřována vězňům, nacházejícím se na horních příčkách nacistické hierarchie.\n\nOd roku 1942 až do konce války se hlavní táborovou produkcí stal zbrojní průmysl. Několik zbrojařských továren, včetně \"Messap\", \"Jastram\", \"Walter-Werke\" a také firmy \"Deutsche Ausrüstungswerke (DAW)\", která byla v majetku SS, vybudovaly své továrny uvnitř tábora a finančně profitovaly z práce vězňů. Továrna Walther zde vyráběla samonabíjecí pušky Gewehr 43. A i když podmínky vězňů pracujících v těchto továrnách byly o něco lepší, i oni pracovali pod neustálou hrozbou, že budou přeřazeni do „smrtícího komanda“. Podle svědectví Wilhelma Bahra, bývalého sanitáře, které poskytl během soudu proti Brunu Teschovi, bylo v roce 1942 v táboře zplynováno 200 ruských válečných zajatců. Ve stejném roce bylo v táboře také vybudováno krematorium. Před jeho dokončením byla těla vězňů převážena do hamburského krematoria.\n\nKvůli likvidaci inkriminujících dokumentů na konci války, se jich z doby existence tábora dochovalo asi jen 10 %. Z těchto dokladů byli historici schopni zjistit přesné počty vězňů v některých měsících z období od založení tábora až do jeho opuštění v roce 1945. Na konci roku 1940 bylo v táboře uvězněno 2.900 lidí a počet mrtvých přesahoval 432. V roce 1941 vězni dokončili stavbu baráků a do tábora dorazily transporty z Auschwitzu, které do tábora přivezly 1.002 vězňů. Přijely také transporty s 1.000 sovětských válečných zajatců. Celkový počet vězňů tak vzrostl na 4.500. V roce 1941 máme doloženou smrt 495 lidí.\n\nDo konce roku 1940 pocházela většina táborových vězňů z Německa a šlo o \"asociály\", politické odpůrce a různé národnostní menšiny. Po osamostatnění tábora se rozrostla i různorodost místních vězňů. Největší skupinu tvořili sovětští váleční zajatci. Druhou největší skupinou byli vězni pocházející z Polska. Celkem tu byli vězněni lidé 28 národností: Sověti (34.350), Poláci (16.900), Francouzi (11.500), Němci (9.200), Holanďané (6.950), Belgičani (4.800) a Dánové (4.800). Šlo jak o lidi z místních židovských komunit, tak o komunisty, prostitutky, cikány, Svědky Jehovovi, válečné zajatce a mnoho dalších skupin. Z celkového počtu 106.000 vězňů jich téměř polovina zemřela. V památníku v \"Domě vzpomínek\" je zaznamenáno 23.394 jmen obětí tohoto tábora. Skutečný počet mrtvých se odhaduje na 26.800 a dalších 17.000 lidí, kteří zemřeli během pochodů smrti. Doložený počet obětí je tak 42.900, i když jména mnohých z nich se nedochovala.\n\nPodle svědectví Wilhelma Bahra bylo 197 sovětských válečných zajatců dne 25. září 1942 zabito cyklonem B ve vězeňském bunkru. O čtyři týdny později bylo plynem zabito dalších 251 zajatců. Do tábora bylo také speciálně přivezeno 20 židovských dětí z Osvětimi, aby na nich byl proveden „lékařský“ experiment, který provedl doktor Kurt Heißemeyer z Berlína.\n\nVelitel tábora (: Lagerführer) velel celé síti táborů spadajících pod koncentrační tábor Neuengamme. Během let se v této funkci vystřídali tři muži a jak rostl počet vězňů, rostl i počet lidí sloužících v táboře. Ten nakonec vzrostl až na počet 4.500, z nichž se asi 500 lidí staralo o administrativu.\n\nSS-Sturmbannführer Walter Eisfeld a od dubna 1940 SS-Hauptsturmführer Martin Gottfried Weiß veleli táboru v době, kdy spadal pod koncentrační tábor v Sachsenhausenu. Weiß velel táboru i po jeho osamostatnění a to až do září 1942. Poté velení převzal SS-Obersturmbannführer Max Pauly.\n\nHlavní tábor také sloužil k výcviku dozorkyň SS, které však v táboře nesloužily trvale, ale po výcviku byly posílány do pobočných ženských táborů. Patřily mezi ně Käthe Beckerová, Erna Dickmannová, Johanna Frendová, Angelika Grassová, Loni Gutzeitová (přezdívaná „dračice z Wandsbeku“), Gertrud Heiseová, Frieda Ignatowitzová, Gertrud Möllerová, Lotte Johanna Radtkeová a Inge Marga Marggot Weberová. Mnoho z těchto žen později sloužilo v různých ženských pobočných táborech v severním Německu. Pouze několik z nich bylo po válce souzeno tribunálem pro válečné zločiny. Mezi souzenýma byla Gertrud Heiseová a Anneliese Kohlmannová.\n\nVětšina příslušníků SS přicházela do přímého kontaktu s vězni a pro mnohé se stalo každodenní rutinou páchání násilí.\nDo sítě koncentračního tábora Neuengamme patřilo více jak 80 pobočných táborů. První pobočný tábor byl otevřen v roce 1942, kdy byli vězni z Neungamme transportováni do tábora Arbeitsdorf. Počet vězňů v jednotlivých pobočných táborech se značně lišil. V některých bylo 3.000 vězňů, v jiných méně než 10 lidí. Ke konci války bylo v pobočných táborech třikrát více vězňů než v hlavním táboře.\n\nVězeňské záznamy uvádějí první vězeňkyně na konci roku 1943, nejpravděpodobněji v listopadu. Téměř všechny ženy byly umístěny v pobočných táborech. V létě 1944 do tábora dorazilo mnoho ženských transportů, především z Osvětimi, ale i z dalších táborů ležících na východě.\n\nNěkolik z dřívějších vedlejších táborů bylo po válce přeměněno na památníky nebo je na nich alespoň umístěna pamětní tabulka. V roce 2000 však 28 lokalit nebylo označeno ani touto malou upomínkou na bývalý tábor.\n\nNormanské ostrovy byly jediným územím britského Commonwealthu, které bylo okupováno nacistickým Německem během druhé světové války. Němci zde vybudovali čtyři tábory, z nichž dva později spadaly pod koncentrační tábor Neuengamme. Názvy jednotlivých táborů na ostrově Alderney byly odvozeny od Fríských ostrovů: Lager Norderney, Lager Borkum, Lager Sylt a Lager Helgoland. Tyto tábory byly řízeny paramilitantní jednotkou Organizací Todt (: \"Organisation Todt\"), která se zabývala výstavbou strategických objektů v nacistickém Německu. Vězni na ostrově budovali bunkry, opevněné posty pro děla, protiletecké kryty a betonové opevnění. Celkově v táborech bylo 6.000 vězňů.\n\nV táboře Norderney byli především nuceně nasazení pracovníci z východní Evropy. Tito vězni spolu s vězni z tábora Sylt byli nuceni budovat vojenské opevnění, které bylo budováno po celém ostrově. V táboře Sylt byli židovští vězni. Tábor Borkum byl využíván německými techniky a dobrovolníky z různých koutů Evropy. V táboře Helgoland byli ruští dělníci Organizace Todt.\n\nTábor Norderney se sovětskými a polskými válečnými zajatci a tábor Sylt s židovskými vězni se v březnu 1943 dostal pod kontrolu SS-Hauptsturmführera Maxe Lista. Během jeho velení zemřelo na 700 dělníků během necelého roku. Později byly tábory uzavřeny a vězni v roce 1944 transportováni do Německa.\n\n\nKvůli vyklizení tábora na konci války, zničení velké části dokumentů příslušníky SS a transportu vězňů do pobočných táborů v roce 1945 je práce historiků složitá a výzkum stále probíhá. Například v roce 1967 německý spolkový ministr spravedlnosti řekl, že tábor existoval od 1. září 1938 do 5. května 1945. Ovšem \"United States Holocaust Memorial Museum\" udává jeho existenci od 13. prosince 1938 do 4. května 1945.\n\n\n"}
{"id": "1489290", "url": "https://cs.wikipedia.org/wiki?curid=1489290", "title": "Vladimír Urban", "text": "Vladimír Urban\n\nVladimír Urban (7. srpna 1958 – 1989) byl slovenský hokejista, obránce. \n\nV československé lize hrál za Slovan Bratislava CHZJD a během vojenské služby za Duklu Trenčín. V roce 1979 získal mistrovský titul. V letech 1977 a 1978 reprezentoval Československo na mistrovství světa juniorů do 20 let, v roce 1977 získal s týmem bronzovou medaili za 3. místo.\n\n"}
{"id": "1489291", "url": "https://cs.wikipedia.org/wiki?curid=1489291", "title": "Joaquim de Almeida", "text": "Joaquim de Almeida\n\nJoaquim de Almeida (15. března 1957, Lisabon) je portugalský herec. Od mládí žije ve Spojených státech a prosadil se v americkém televizním průmyslu (\"24 hodin\"), Holywoodu (\"Desperado\", \"Rychle a zběsile 5\", \"Jasné nebezpečí\", \"Za nepřátelskou linií\", \"Planina v ohni\", \"Vítězství je naše\", \"Zabiják & bodyguard\"), ale i v produkcích jihomaerických (\"Sandino\") či evropských (\"Dobrý den, Babylónie\", \"Ohromený král\", \"Jak tvrdí Pereira\", \"Lásky v Lisabonu\", \"Konspirace v El Escorialu\", \"Che Guevara: Partyzánská válka\").\n\n"}
{"id": "1489292", "url": "https://cs.wikipedia.org/wiki?curid=1489292", "title": "Kalidlo", "text": "Kalidlo\n\nKalidlo je látka přidávaná do materiálu, aby byl neprůhledný. Příkladem chemického kalidla je oxid titaničitý (TiO) používaný v barvách, papíru a plastech. Má velmi vysoký index lomu (rutil 2,7 a anatas 2,55) a optimální refrakce se získá při velikosti krystalů kolem 225 nanometrů. Nečistoty v krystalu mění optické vlastnosti. Používá se také k zakalení glazur a mléčného skla. Dalším kalidem je kostní popel.\n"}
{"id": "1489294", "url": "https://cs.wikipedia.org/wiki?curid=1489294", "title": "Nemzeti bajnokság I 1967", "text": "Nemzeti bajnokság I 1967\n\nNemzeti bajnokság I 1967 byla nejvyšší maďarskou fotbalovou soutěží v roce 1967. \n\nVítězem se stal a do Poháru mistrů evropských zemí 1968/69 se kvalifikoval tým Ferencvárosi TC, Veletržní pohár 1968/69 hrál tým Újpest Dózsa. Účast v Poháru vítězů pohárů 1968/69 si zajistil vítěz maďarského poháru Vasas Győr.\n\nLigy se zúčastnilo celkem 16 celků, soutěž se hrála způsobem každý s každým doma—venku (celkem tedy 30 kol) systémem jaro—podzim. Poslední dva celky přímo sestoupily.\n\nNejlepším střelcem tohoto ročníku se stal útočník Antal Dunai. Hráč Újpest Dózsa dal 36 gólů.\n\n\n"}
{"id": "1489301", "url": "https://cs.wikipedia.org/wiki?curid=1489301", "title": "Sofia Open 2019", "text": "Sofia Open 2019\n\nSofia Open 2019 byl tenisový turnaj mužů na profesionálním okruhu ATP Tour, hraný v místním areálu na krytých dvorcích s tvrdým povrchem. Probíhal mezi 4. až 10. únorem 2019 v bulharské metropoli Sofii jako čtvrtý ročník turnaje.\n\nTurnaj se řadil do kategorie ATP Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 5861 140 eur. Nejvýše nasazeným hráčem ve dvouhře se stal šestnáctý tenista světa Karen Chačanov z Ruska, jenž dohrál ve druhém kole na raketě Berrettiniho. Posledním přímým účastníkem v hlavní singlové soutěži byl 93. hráč žebříčku Srb Laslo Djere. \n\nČtvrtou singlovou trofej na okruhu ATP Tour vybojoval Rus Daniil Medveděv. První společný titul ve čtyřhře ATP si odvezl chorvatsko-rakouský pár Nikola Mektić a Jürgen Melzer. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1489307", "url": "https://cs.wikipedia.org/wiki?curid=1489307", "title": "Douglas Cardozo", "text": "Douglas Cardozo\n\nDouglas Vicente Cardozo Jackson (* 8. září 1970 La Guaira) je bývalý venezuelský zápasník – judista.\n\nV národních soutěžích reprezentoval venezuelský stát Vargas. Ve venezulské mužské reprezentaci se prosadil v 29 letech v těžké váze nad 100 kg. V roce 2000 obsadil panamerickou kontinentální kvótu pro start na olympijských hrách hrách v Sydney. Nedostavil se však na předzápasové vážení a nebyl do turnaje vpuštěn. V roce 2004 prohrál nominaci na olympijské hry v Athénách s Leonelem Ruizem a vzápětí ukončil sportovní kariéru. Věnuje se trenérské a funkcionářské práci.\n\n\n"}
{"id": "1489314", "url": "https://cs.wikipedia.org/wiki?curid=1489314", "title": "Córdoba Open 2019", "text": "Córdoba Open 2019\n\nCórdoba Open 2019 byl tenisový turnaj mužů na profesionálním okruhu ATP Tour, hraný v areálu Estadio Mario Alberto Kempes na otevřených antukových dvorcích. Probíhal mezi 4. až 10. únorem 2019 v argentinské Córdobě jako premiérový ročník turnaje. V kalendáři nahradil antukový Ecuador Open Quito a nahradil jej ve čtyřdílné jihoamerické sérii Golden Swing.\n\nTurnaj se řadil do kategorie ATP Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 589 680 eur. Nejvýše nasazeným hráčem ve dvouhře se stal patnáctý tenista světa Fabio Fognini z Itálie, jenž dohrál ve druhém kole na raketě Bedeneho. Jako poslední přímý účastník do singlové soutěže nastoupil 107. hráč žebříčku Ital Lorenzo Sonego. \n\nPremiérový titul na okruhu ATP Tour vybojoval 25letý Argentinec Juan Ignacio Londero, který v předchozí kariéře odehrál jen tři hlavní soutěže turnajů ATP v Bogotě 2013 a 2014 a Bastadu 2018, a vždy prohrál v úvodním kole. Druhou společnou trofej ze čtyřhry ATP si odvezl česko-argentinský pár Roman Jebavý a Andrés Molteni.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1489323", "url": "https://cs.wikipedia.org/wiki?curid=1489323", "title": "Saules meita", "text": "Saules meita\n\nSaules meita „dcera Slunce, dívka Slunce, nevěsta Slunce“ je lotyšská bohyně, dcera bohyně slunce Saule, objevující se v mýtu o nebeské svatbě a udržující blízký vztah s Dieva dēli – Dievsovými syny. Někdy vystupuje jako dvojice, trojice či více bohyň, v jiných případech zaujímá její místo sama Saule a její jméno lze také chápat jako označení Slunce jako mladé dívky, nikoliv samostatné postavy. Saules meita odpovídá litevská Sáulės dukrýtė „dcera Slunce“ , zdroje o ní jsou však velmi chudé. V širším kontextu je analogická védské Súrje, známé svým vztahem s Ašviny, a řecké Heleně, sestře Dioskúrů, a náleží tak k indoevropskému archetypu „dcery Slunce“. Zajímavou paralelu představuje narození husího vejce přisuzované řecké Heleně, ale také krásné dívce z estonské mytologie zvané Salme o jejíž ruku se ucházelo Slunce, Měsíc a nejstarší syn hvězd, a která je nejspíše převzata právě od Baltů.\n\nSaules meita představuje archetypální nevěstu a vzor dokonalé mladé ženy s hezkým oděvem a šperky. Její vztah s Dieva dēli je povětšinou přátelský a hrají si spolu jako děti či jim topí v lázni, objevují se však i zmínky o konfliktu když Božští synové převrátí Dcerám slunce sáně nebo různé sexuální narážky – sejmutí věnečku či prstenu, nebo naopak když Saules meita roztříští jejich meč. Odkazem na ochranitelskou funkci Dieva dēli může být příběh o záchraně Saules meita tonoucí v moři, z které byla vidět už jen její koruna. Motiv jejich zdravení o svatojánské noci může být narážkou na namlouvání. Počátek léta byl také nejspíše dobou, kdy se měla odehrávat nebeská svatba, při které o ruku Saules meita soupeří Dieva dēli s Mēnessem-Měsícem a Auseklisem-Jitřenkou.\n"}
{"id": "1489326", "url": "https://cs.wikipedia.org/wiki?curid=1489326", "title": "ABN AMRO World Tennis Tournament 2019", "text": "ABN AMRO World Tennis Tournament 2019\n\nABN AMRO World Tennis Tournament 2019 byl tenisový turnaj pořádaný jako součást mužského okruhu ATP Tour, který se odehrával v aréně Ahoy Rotterdam na krytých dvorcích s tvrdým povrchem GreenSet. Konal se mezi 11. až 17. únorem 2019 v nizozemském Rotterdamu jako čtyřicátý sedmý ročník turnaje.\n\nTurnaj s rozpočtem 2 098 480 eur patřil do kategorie ATP Tour 500. Nejvýše nasazeným hráčem ve dvouhře se stal sedmý tenista světa Kei Nišikori z Japonska, jenž dohrál v semifinále na raketě Wawrinky. Jako poslední přímý účastník hlavní singlové soutěže nastoupil 53. hráč žebříčku Kazach Michail Kukuškin. \n\nOsmý singlový titul na okruhu ATP Tour a druhý v kategorii ATP 500 vybojoval 32letý Francouz Gaël Monfils. Premiérovou společnou trofej ze čtyřhry ATP si odvezl francouzsko-finský pár Jérémy Chardy a Henri Kontinen.\n\nNa programu byly také soutěže dvouhry a čtyřhry vozíčkářů, turnaje kategorie ITF 1 okruhu UNIQLO Tour. V singlu triumfoval Francouz Stéphane Houdet, jenž získal i deblovou trofej v páru s krajanem Nicolasem Peiferem.\n\nNásledující hráči obdrželi divokou kartu do hlavní soutěže:\n\nNásledující hráč nastoupil pod žebříčkovou ochranou:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující páry postoupily z kvalifikace jako tzv. šťastné poražené:\n\n\n\n"}
{"id": "1489328", "url": "https://cs.wikipedia.org/wiki?curid=1489328", "title": "Belmont-sur-Yverdon", "text": "Belmont-sur-Yverdon\n\nBelmont-sur-Yverdon je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2017 žilo v obci 378 obyvatel. K obci patří i osada Le Villaret.\n\nObec je poprvé zmiňována v roce 1154 jako castrum Bellimontis, v roce 1220 je uváděna jako burgum Bellimontis. Osada Le Villaret je poprvé zmiňována roku 1164 jako Villars-Frelon. Do konce roku 1996 byla obec součástí distriktu Yverdon-les-Bains, od roku 1997 se stala částí nového distriktu Jura-Nord Vaudois. Obec je na jih od Yverdon-les-Bains.\n\nV roce 2000 hovořilo 96,8% obyvatel obce francouzsky. Ke švýcarské reformované církvi se ve stejném roce hlásilo 67,2% obyvatel, k církvi římskokatolické 9,3% obyvatel.\n\n\n"}
{"id": "1489329", "url": "https://cs.wikipedia.org/wiki?curid=1489329", "title": "Grand Prix Malajsie 2014", "text": "Grand Prix Malajsie 2014\n\nGrand Prix Malajsie 2014 (oficiálně 2014 Formula 1 Petronas Malaysia Grand Prix) se jela na okruhu Sepang nedaleko hlavního města Kuala Lumpur v Malajsii dne 30. března 2014. Závod byl druhým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489332", "url": "https://cs.wikipedia.org/wiki?curid=1489332", "title": "Leonel Ruiz", "text": "Leonel Ruiz\n\nLeonel Wilfredo Ruiz Carmona (* 27. října 1975) je bývalý venezuelský zápasník – judista.\n\nPřipravoval se v Barquisimetu ve státě Lara. Ve venezuelské mužské reprezentaci se pohyboval s přestávkami od roku 1996 v těžké váze nad 100 kg. V roce 2004 vybojoval panamerickou kontinentální kvótu pro start na olympijských hrách v Athénách, kde prohrál v úvodním kole s domácím Babisem Papaionuem před časovým limitem nasazeným držením. Sportovní kariéru ukončil po nevýrazných výsledcích v roce 2008. \n\n\n"}
{"id": "1489333", "url": "https://cs.wikipedia.org/wiki?curid=1489333", "title": "Black Angels", "text": "Black Angels\n\nBlack Angels (psáno v kapitálkách jako BLACK ANGELS) je pražský florbalový klub založený v roce 2006.\n\nMužský A tým hraje od sezóny 2019/20 Superligu florbalu po té co poprvé postoupil z 1. ligy po vítězství v předchozím ročníku. V ročníku 2019 tým zvítězil v turnaji Czech Open v kategorii Pro.\n\n"}
{"id": "1489337", "url": "https://cs.wikipedia.org/wiki?curid=1489337", "title": "New York Open 2019", "text": "New York Open 2019\n\nNew York Open 2019 byl tenisový turnaj pořádaný jako součást mužského okruhu ATP Tour, který se odehrával na tvrdém povrchu arény Nassau Veterans Memorial Coliseum. Konal se mezi 11. až 17. února 2019 v americkém městě Uniondale, ležícím ve státě New York, jako druhý ročník turnaje.\n\nTurnaj s rozpočtem 777 385 dolarů patřil do kategorie ATP Tour 250. Nejvýše nasazeným hráčem ve dvouhře se stal devátý hráč světa John Isner ze Spojených států, jenž dohrál v semifinále. Jako poslední přímý účastník do hlavní singlové soutěže nastoupil 127. hráč žebříčku Jihoafričan Lloyd Harris. \n\nPrvní singlový titul na okruhu ATP Tour vybojoval 21letý Američan Reilly Opelka. V newyorském semifinále zahrál 43 es a jeho poražený soupeř Isner 38 takových servisů. V součtu 81 es znamenalo nový rekord na okruhu ATP Tour v rámci utkání na dva vítězné sety. Premiérové trofeje na túře ATP si odvezli vítězové čtyřhry Kevin Krawietz a Andreas Mies z Německa.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťaatný poražený:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\n"}
{"id": "1489338", "url": "https://cs.wikipedia.org/wiki?curid=1489338", "title": "Turistická značená trasa 7387", "text": "Turistická značená trasa 7387\n\nTuristická trasa má svůj počátek v centru Žernova na rozcestí s modře značenou trasou 1839 spojující Olešnici s Chvalkovicemi. Městys opouští po místní komunikaci jihovýchodním směrem a napojuje se na silnici do Zlíče. U autobusové zastávky \"Žernov, odb. Ratibořice\" silnici opouští a klesá k jihozápadu nejprve polní cestou a posléze pěšinou k toku Úpy, kterou po lávce překonává. Poté pokračuje pěšinou přes louku a kolem Rudrova mlýna k pomníku Babičky s vnoučaty, kde končí na rozcestí s červeně značenou Cestou Boženy Němcové ze Rtyně v Podkrkonoší do České Skalice, zeleně značenou trasou 4224 z Větrníku do České Čermné a s naučnými stezkami Babiččino údolí a Po stopách erbu zlatého třmene.\n\n"}
{"id": "1489341", "url": "https://cs.wikipedia.org/wiki?curid=1489341", "title": "Willis García", "text": "Willis García\n\nWillis Bernardo Gacía García (* 29. července 1970) je bývalý venezuelský zápasník – judista.\n\nS judem začínal v Naguanaguaze ve státě Carabobo pod vedením Alejandra Guevary. Ve venezuelské mužské reprezentaci se pohyboval od roku 1990 v neolympijské muší váze do 56 kg. V roce 1992 uspěl ve venezuelské olympijské kvalifikaci v superlehké váze do 60 kg na úkor Rogera Durána a startoval na olympijských hrách v Barceloně. Ve třetím kole podlehl na ippon technikou sasae-curikomi-aši Jihokorejci Jun Hjonovi a přes opravy obsadil konečné 7. místo. Na tento výsledek v dalších letech nenavázal. Sportovní kariéru ukončil po nevydařené kvalifikaci na olympijské hry v Atlantě v roce 1996. Věnuje se trenérské práci.\n\n\n"}
{"id": "1489343", "url": "https://cs.wikipedia.org/wiki?curid=1489343", "title": "Turistická značená trasa 7271", "text": "Turistická značená trasa 7271\n\nTuristická trasa má svůj počátek v Babiččině údolí u Bílého mostu přes Úpu na rozcestí se zeleně značenou trasou 4224 z České Čermné do Větrníku a červeně značenou Cestou Boženy Němcové z České Skalice do Rtyně v Podkrkonoší. S ní vede z počátku v krátkém souběhu. Po jeho skončení na protější straně údolí stoupá po asfaltové komunikaci k severu. Na horní hraně svahu jí opouští stejně jako dosud společně vedoucí naučnou stezku Po stopách erbu zlatého třmene a po lesní pěšině pokračuje na rozcestí s modře značenou trasou 1839 z Olešnice do Chvalkovic, kde končí.\n\nTrasa dříve neopouštěla asfaltovou komunikaci a pokračovala po ní do osady Rýzmburk pod stejnojmenný hrad.\n"}
{"id": "1489344", "url": "https://cs.wikipedia.org/wiki?curid=1489344", "title": "Heinrich Friedjung", "text": "Heinrich Friedjung\n\nHeinrich Friedjung (18. ledna 1851, Roštín – 14. července 1920, Vídeň) byl rakouský historik a novinář narozený na Moravě.\n\nFriedjung se narodil do židovské rodiny v moravském Roštíně ( \"Roschtin\"), tehdejším Rakouském císařství. Vyrůstal ve Vídni a studoval historii v Praze a Berlíně u profesorů Theodora Mommsena a Leopolda von Rankeho. \n\nPozději, v letech 1873 až 1879, vyučoval historii a německý jazyk na Obchodní akademii (\"Handelsakademie\") ve Vídni. V roce 1879 byl vyloučen za své kritizování vlády. Poté se stal aktivním v politice, byl znám svými liberálními a německými nacionalistickými postoji a podporou pangermánského řešení tzv. německé otázky.\n\nFriedjung zemřel ve Vídni 14. července 1920.\n\n"}
{"id": "1489351", "url": "https://cs.wikipedia.org/wiki?curid=1489351", "title": "Jon Østeng Hov", "text": "Jon Østeng Hov\n\nJon Østeng Hov (23. ledna 1936 – 29. března 2019) byl norský fotograf a spisovatel. Byl známý svými fotografiemi květin a přes třicet let působil jako fejetonista v novinách \"Adresseavisen\".\n\nHov byl čestným členem Norské společnosti pro ochranu přírody a v roce 2005 byl vyznamenán titulem rytíř I. třídy řádu svatého Olafa.\n\nJon Østeng Hov zemřel 29. března 2019 ve věku 83 let.\n\n"}
{"id": "1489352", "url": "https://cs.wikipedia.org/wiki?curid=1489352", "title": "Turistická značená trasa 6917", "text": "Turistická značená trasa 6917\n\nTuristická trasa má svůj počátek v údolí Dlouhé Bělé na rozcestí s červeně značenou trasou 0312 z Hřenska na Pravčickou bránu. Zpočátku stoupá po lesní \"Malé mlýnské cestě\" severním svahem Kobylky na rozcestí s \"Mlýnskou cestou\", po které pokračuje dále. Jedná se o asfaltovou komunikaci, po níž trasa dále stoupá východním směrem, poté se stočí k jihozápadu. Konec trasy se nachází ve středu Mezné na rozcestí se zeleně značenou trasou 3950 ze soutěsky Kamenice do Zadních Jetřichovic.\n"}
{"id": "1489355", "url": "https://cs.wikipedia.org/wiki?curid=1489355", "title": "Grand Prix Bahrajnu 2014", "text": "Grand Prix Bahrajnu 2014\n\nGrand Prix Bahrajnu 2014 (oficiálně 2014 Formula 1 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 6. dubna 2014. Závod byl třetím v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489359", "url": "https://cs.wikipedia.org/wiki?curid=1489359", "title": "IIHF Challenge Cup of Asia 2019", "text": "IIHF Challenge Cup of Asia 2019\n\nIIHF Challenge Cup of Asia 2019 byl turnaj v ledním hokeji, který se konal od 1. do 9. března 2019 v Malaysia National Ice Skating Stadium v Kuala Lumpur v Malajsii. Turnaje se zúčastnilo sedm mužstev, která byla rozdělena do dvou výkonnostních skupin. V silnější nasazené skupině A spolu hrála čtyři družstva každé s každým jedenkrát a ve slabší skupině B tři družstva každé s každým dvakrát. Poté se v předkole vyřazovací části střetl třetí a čtvrtý celek skupiny A s prvním a druhým celkem skupiny B. Do semifinále se poté zapojily i celky z prvního a druhého místa ve skupině A. V turnaji nenastala ani jedna remíza a tak nedošlo na prodloužení. Vítězství si připsali hráči Mongolska před hráči Filipín a hráči Singapuru.\n"}
{"id": "1489360", "url": "https://cs.wikipedia.org/wiki?curid=1489360", "title": "Loutky v nemocnici", "text": "Loutky v nemocnici\n\nLoutky v nemocnici jsou nezisková organizace, která se věnuje dramaterapii a muzikoterapii a aktivitám v oblasti psychosociální péče. Prostřednictvím divadelních představení a písniček se snaží pomoci v procesu uzdravování. Snaží se pomáhat nejen dětem, ale také dospělým.\n\nSpolek pomáhá v nemocnicích a léčebnách po celé České republice. Každý rok realizuje stovky návštěv zdravotnických zařízení. Za rok navštíví v průměru 15 000 dětí. Při práci spolupracuje i s ošetřujícími lékaři, herními terapeuty či rodinnými příslušníky pacientů. Organizace také navštěvuje tábory pro chronicky nemocné či handicapované děti a realizuje projekty, během kterých s dětmi vytváří společně divadelní představení, které na závěr programu odehraje ostatním pacientům, rodičům a lékařskému personálu.\n\nDramaturgie souboru je tvořena tak, aby odpovídala různým věkovým skupinám a specifickému prostředí. Jednotlivá představení jsou upravena dle konkrétní diagnózy pacientů a jejich situace. Voleny jsou často příběhy o odvaze a statečnosti, překonání útrap, příběhy o jinakosti či příběhy, o kterých je potřeba si po představení trochu povídat. Uměleckou vedoucí souboru je Marka Míková, česká spisovatelka a hudebnice.\n\nSpolek má aktuálně (v roce 2019) 22 členů a stálých spolupracovníků. Spolupracuje se sesterskou organizací na Slovensku Bábky v nemocnici.\n"}
{"id": "1489371", "url": "https://cs.wikipedia.org/wiki?curid=1489371", "title": "Arsène Auguste", "text": "Arsène Auguste\n\nArsène Auguste (3. února 1951, Port-au-Prince – 30. března 1993, Miami) byl haitský fotbalový obránce. \n\nByl členem haitské reprezentace na Mistrovství světa ve fotbale 1974, nastoupil ve 2 utkáních. Za reprezentaci Haiti nastoupil v letech 1973–1981 v 17 utkáních a dal 2 góly. Na klubové úrovni hrál na Haiti za Racing Club Haïtien a v USA za Tampu Bay Rowdies, New York Cosmos, Fort Lauderdale Strikers a Pittsburgh Spirit.\n\n"}
{"id": "1489373", "url": "https://cs.wikipedia.org/wiki?curid=1489373", "title": "Grand Prix Číny 2014", "text": "Grand Prix Číny 2014\n\nGrand Prix Číny 2014 (oficiálně 2014 Formula 1 UBS Chinese Grand Prix) se jela na okruhu Shanghai International Circuit v Šanghaji v Číně dne 20. dubna 2014. Závod byl čtvrtým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489375", "url": "https://cs.wikipedia.org/wiki?curid=1489375", "title": "Charles Griffith", "text": "Charles Griffith\n\nCharles Densil Griffith Mahón (* 18. února 1963) je bývalý venezuelský zápasník – judista.\n\nPřipravoval se v univerzitním klubu UCLA v Barquisimetu ve státě Lara pod vedením José Antonia Sanoji. Ve venezuelské mužské reprezentaci se pohyboval od počátku osmdesátých let dvacátého století ve střední váze do 86 kg. V roce 1988 startoval na olympijských hrách v Soul, kde vypadl ve druhém kole s Číňanem Liou Ťün-linem. Od roku 1991 přestoupil do vyšší polotěžké váhy do 95 kg, ve které se v roce 1992 a 1996 na olympijské hry nekvalifikoval. Pracuje je vysoký důstojník u venezuelské armády ve státě Miranda.\n\n\n"}
{"id": "1489397", "url": "https://cs.wikipedia.org/wiki?curid=1489397", "title": "Mikoláš Axmann", "text": "Mikoláš Axmann\n\nMikoláš Axmann (* 24. února 1955 Prostějov) je český grafik a univerzitní pedagog. V letech 1978–1983 studoval na pražské Akademii výtvarných umění u profesora Ladislava Čepeláka. Jako pedagog působil na Českém vysokém učení technickém v Praze (1990–1992), na pražské Vysoké škole uměleckoprůmyslové (1992–1997), na Západočeské univerzitě v Plzni (1999–2001), kde založil a vedl dílnu klasického kamenotisku a od roku 2004 zde působil na Ústavu umění a designu. Od roku 2014 vede ateliér Ilustrace Grafika na Fakultě designu a umění Ladislava Sutnara. V roce 2016 byl jmenován profesorem na Akademii výtvarných umění. Je členem skupiny Corpora S. \n\n\n\n\n"}
