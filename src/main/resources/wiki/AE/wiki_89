{"id": "736500", "url": "https://cs.wikipedia.org/wiki?curid=736500", "title": "Genuine", "text": "Genuine\n\nGenuine, (dženjuin) (angl. „\"pravý\"“, „\"autentický\"“, „\"nefalšovaný\"“) je termín, který výrobci některých značkových produktů používají v podobě dovětku v obchodní komunikaci se zákazníky. Snaží se tím zdůraznit pravost svého produktu. Často jsou s tímto dovětkem komunikovány produkty, které jsou ze strany konkurence předmětem různého napodobování, nebo u nichž ze strany konkurence dochází k parazitování na značce. Dovětek genuine může být také prostým zdůrazněním značkové exkluzivity. Někdy se dovětek genuine stává i součástí značky (brandu).\n\nGenuine ve smyslu pravý apod. se v marketingu používá především v případech, kdy se výrobce chce vymezit vůči jinému výrobku jako protiklad k padělku či napodobenině:\n\n\nV těchto souvislostech nelze slovo \"pravý\" příliš dobře nahradit slovem \"původní\" (\"originální\"), protože nepůvodní šampaňské prostě neexistuje. Buď je vyrobeno podle původní receptury v oblasti Champagne-Ardenne a je to šampaňské, nebo je některý z těchto dvou atributů (způsob výroby a místo výroby) porušen a nejedná se tudíž o šampaňské.\n\nAnglické slovo \"original\" („\"původní\"“, „\"originální\"“) je zdánlivě velice podobné, oproti pravosti (genuine) však zdůrazňuje originalitu. V některých dalších případech zjednodušená marketingová komunikace mezi slovy genuine a original samozřejmě nerozlišuje a používá slovo original i tam, kde by se z logiky věci spíše hodilo slovo genuine.\n\nMicrosoft – Genuine Microsoft Software, Windows Genuine Advantage (softwarové ověření pravosti Windows), Genuine Microsoft Licence.\nV českých marketingových materiálech je anglický termín genuine většinou trochu paradoxně překládán jako originální software. \n\nFlashlube – Firemní brand pro značková motorová aditiva byl v průběhu roku 2011 doplněn o dovětek genuine jako reakce na napodobeniny, které se konkurenci Flashlube snažili v různých zemích prodávat jako „něco jako Flashlube“.\n\nJim Beam – S logem Jim Beam Genuine se prodává veškerý sortiment této značky. Bourbon, omáčky, ale i nejrůznější firemné marketingové produkty, určené pro podporu značky (kšiltovky, trička, zapalovače apod.).\n\nTeam Fortress 2 - Předměty v počítačové hře Team Fortress 2 jsou označovány jako genuine, pokud byly uděleny např. za předobědnání určité hry službou Steam. \n\nJe samozřejmé, že produkty označované jako genuine jsou pravé a nefalšované i v okamžiku, kdy takto explicitně označovány nejsou. Použití slova genuine je čistě pro zdůraznění hodnoty produktu v komunikaci se zákazníky. Má chránit spotřebitele před nekalou konkurencí, respektive je vést k obezřetnosti.\n"}
{"id": "736510", "url": "https://cs.wikipedia.org/wiki?curid=736510", "title": "Zdeněk Gintl", "text": "Zdeněk Gintl\n\nZdeněk Gintl (13. října 1878, Hořovice – 25. dubna 1936, Praha) byl český knihovník, překladatel a spisovatel. Publikoval též pod pseudonymy Justus a Zdeněk Grygar.\n\nPo dokončení reálky v Praze (1891) se stal posluchačem ČVUT, avšak studia nedokončil. V roce 1905 se stal úředníkem Magistrátu hl. m. Prahy a od roku 1921 pracoval v pražské městské knihovně, o jejíž vybudování se zasloužil a nakonec se stal ředitelem jejího literárního oddělení. V roce 1929 si nechal postavit vilu v Dejvicích, kde žil se svou manželkou Marií (po její smrti začátkem 60. let 20. století připadl dům státu); jeho manželství však zůstalo bezdětné. Řadu let trávil svou dovolenou v Nové Včelnici, kde oceňovali jeho upřímnou, bodrou povahu a nenucené společenské chování.\n\n\n\n"}
{"id": "736512", "url": "https://cs.wikipedia.org/wiki?curid=736512", "title": "Els Quatre Gats", "text": "Els Quatre Gats\n\nEls Quatre Gats (v katalánštině „Čtyři kočky“) byla mezi lety 1897 a 1903 kavárna a kabaret v Barceloně. Mezi pravidelné návštěvníky patřili Pablo Picasso a Isidre Nonell.\n\nEls Quatre Gats založil Pere Romeu 12. června 1897 jako kavárnu, brassérii a kabaret. Nacházela se v přízemí secesní budovy \"Casa Martí\", navržené architektem Josepem Puigem i Cadafalchem v centru Barcelony na \"Carrer de Montsió\".\n\nPodnik byl financován zpočátku díky příspěvku místního bankéře Manuela Girony a později z větší části umělcem Ramonem Casasem. Jméno odkazuje na uměleckou kavárnu Le Chat Noir v Paříži, kde Pere Romeu pracoval jako číšník. Byl místem uměleckých výstav, literárních a hudebních vystoupení i loutkových představení.\n\nEls Quatre Gats se stal místem setkávání zástupců modernismu. Mezi nejznámější patřili Santiago Rusiñol, Ramon Casas i Carbó a Miquel Utrillo. Následovalo je mnoho mladých umělců, jako například Pablo Picasso, který zde měl v roce 1900 první samostatnou výstavu. Stejně tak Julio González, Pablo Gargallo, Carlos Casagemas a Jaime Sabartés. Ale také se tu setkávali hudebníci a skladatelé: Enric Granados, Isaac Albéniz nebo Lluís Millet. V roce 1899 zde bylo vydáno asi 15 čísel uměleckého časopisu \"Quatre Gats\".\n\nV roce 1903 byl podnik uzavřen a v roce 1978 byla na jeho místě otevřena nová restaurace.\n"}
{"id": "736528", "url": "https://cs.wikipedia.org/wiki?curid=736528", "title": "Sonorasaurus", "text": "Sonorasaurus\n\nSonorasaurus (\"ještěr z pouště Sonora\") byl rod sauropodního brachiosauridního dinosaura, popsaného v roce 1998 z Arizony v USA. Fosilie tohoto velkého býložravého dinosaura byly objeveny v roce 1995 studentem geologie Richardem Thompsonem (odtud druhové jméno dinosaura) v poušti Chihuahua (součást Sonoranské pouště).\n\nO tři roky později byl nový rod popsán paleontologem Ratkevichem jako první brachiosaurid, známý z přelomu spodní a svrchní křídy na území USA. Fosilie pochází z konce spodní až počátku svrchní křídy, jsou tedy staré asi 105 až 100 milionů let. Tento brachiosaurid byl podstatně menší než rod \"Brachiosaurus\", dosahoval délky asi 15 metrů a výšky kolem 8 metrů. Mohl vážit zhruba 10 až 15 metrických tun.\n\nV dubnu 2018 bylo rozhodnuto, že se tento rod sauropoda stane oficiálně arizonským státním dinosaurem.\n\n\n"}
{"id": "736531", "url": "https://cs.wikipedia.org/wiki?curid=736531", "title": "Carská vrata", "text": "Carská vrata\n\nCarská vrata nebo též Královská nebo Svatá brána a podobně, rusky Царские врата (\"Carskije vrata\") je dvoukřídlá branka ležící proti prestolu v oltáři. Jsou to de facto hlavní dveře ikonostasu v pravoslavném nebo řeckokatolickém chrámu. Carská brána vede do oltářní části chrámu a symbolizuje rajskou bránu. Carskými vraty může procházet pouze kněz.\n\nVe starokřesťanských a středověkých chrámech bylo kněžiště vždy odděleno od kostelní lodi zvláštní chórovou přepážkou, tzv. templonem nebo lettnerem. Po Tridentském koncilu byla přepážka z katolických kostelů odstraněna, zachovala se pouze v pravoslavné církvi (resp. později též v církvi řeckokatolické). \n\nPostupem času se přepážka přeměnila v ikonostas s carskými vraty. Na templon byly postaveny sloupy s architrávy, na nějž se zavěšovaly ikony. Ve vrcholném středověku se templon zvýšil a zhotovoval se jak z kamene, tak ze dřeva – ikonostas.\n\nZpravidla bývají na carských vratech zobrazeni čtyři evangelisté a Zvěstování Panny Marie, jako symbol toho, že se rajská brána znovu otevřela pro smrtelníky. Jako druhá po pravé straně carských vrat se obvykle vyobrazuje ikona svatého (svatých), jemuž je chrám zasvěcen.\n\nCarská vrata mají v pravoslavné bohoslužbě veliký symbolický význam. Samotný název „carská vrata («Царские врата» nebo „svatá vrata“ «Святые врата») vychází z toho, že přes ně symbolicky vchází Král slávy Pán Ježíš Kristus při podávání Svatých darů, a sestupuje jimi při přijímání věřících. Na rozdíl od severních a jižních vrat ikonostasu (tzv. diákonská vrata), otevírají se Carská vrata pouze při slavnostních procesích nebo jiných částech bohoslužby, popsaných v typikonu.\n\nKdyž při bohoslužbě jerej nebo diákon otevírá Carská vrata, přítomný lid se uklání. Rovněž pak se věřící obvykle pokřižují a pokloní, kdykoli procházejí okolo vrat. Při archijerejské bohoslužby je povoleno Carská vrata otevírat i zavírat hypodiákonům a dokonce i ponomarům, ačkoli ti při tom mohou stát pouze z boku, nikoli před samotným prestolem.\n\nDo Carských vrat smí vstupovat pouze kněz, a i ten pouze v době bohoslužby. Mimo dobu bohoslužby a bez služebního roucha smí do oltáře či z oltáře přes Carská vrata vstupovat pouze achijerej.\n\nUvnitř oltáře za Carskými dveřmi je specilání závěs – katapetasma, která se zcela nebo částečně otevírá v určité části bohoslužby dané stanovami.\n\n"}
{"id": "736538", "url": "https://cs.wikipedia.org/wiki?curid=736538", "title": "Vyšehradští jezdci", "text": "Vyšehradští jezdci\n\nVyšehradští jezdci (někdy též známí jako Královští Vyšehradští jezdci) byl pouliční gang pražské mládeže v první polovině 50. let 20. století, skupina mladých pražských delikventů, původně z řad tzv. pásků. Jejich exemplární soudní potrestání dobová komunistická propaganda jednostranně paušálně prezentovala jako učebnicový příklad úpadku mládeže, která podlehne svodům buržoazní kultury kapitalistického Západu.\n\nProblém Vyšehradských jezdců a celé revolty generace pásků byl nadčasový problém hodnotného naplňování volného času mládeže. Činnost Vyšehradských jezdců se z drobných deliktů postupně změnila v rozsáhlou kriminální činnost (vyvolávání rvaček v pražských restauracích, loupeže, přepadávání). \n\nV červnu 1953 byli členové gangu pozatýkáni v hostinci U Šrytrů (Vratislavova 32/4, dnes Pod Vyšehradem), kde se pravidelně scházeli. Na konci roku 1953 proběhlo s celou skupinou soudní přelíčení. Vynesené přísné tresty měly být varováním pro zbytek prozápadně orientované mládeže.\n\nPředevším v letech 1953–1955 byla činnost Vyšehradských jezdců obsáhle komentována v dobových médiích. Zveličování „protistátní“ činnosti Vyšehradských jezdců však mělo na část mládeže přesně opačný efekt. Vyšehradští jezdci se v jistém smyslu stali mezi mládeží populární, takže se komunistické orgány brzy musely potýkat hned s několika jinými skupinami, jejichž členové svůj idealizovaný gang napodobovali.\n\nZ propagandistické bubliny, která provázela proces s Vyšehradskými jezdci, nepřímo čerpá Rudolf Černý ve svém románu \"Vyšehradští jezdci\" (Práce, Praha) z roku 1974. Děj jeho románu se však odehrává v období normalizace 70. let. Podobně okrajově je jimi inspirována próza Josefa Vondrušky \"Vyšehradští jezdci\", 1. díl tetralogie A bůh hrál rock’n’roll, z roku 1996 (Felt Technika, Praha).\n\nKnižně byly v roce 2011 vydány faktografické autobiografické vzpomínky Jaboud: \"Trafouš, páskové, Vyšehradští jezdci a jiné vzpomínky\" (Praha : NZB), jejichž autor Vyšehradské jezdce znal. Nevěnuje se však pouze jejich gangu, ale plasticky popisuje celkové souvislosti, jak prožíval mládí v Praze padesátých let.\n\nVe své úvaze o životě dětí a mládeže v rámci komunistického režimu v Československu psala o této kauze i exilová spisovatelka a publicistka Olga Barényi.\n\n\n"}
{"id": "736547", "url": "https://cs.wikipedia.org/wiki?curid=736547", "title": "Vivantis", "text": "Vivantis\n\nVIVANTIS a. s. je česká společnost, působící na internetovém trhu od roku 2001, se sídlem v Chrudimi. Na 5 evropských trzích se zabývá prodejem parfémů, kosmetiky, hodinek, šperků, módy a produktů pro zdraví.\n\nVivantis od počátku svého působení sídlí a provozuje sklady v Chrudimi. Společnost vybudoval Martin Rozhoň, který ji aktivně až do března 2018 vedl. V současné době ji řídí General manager Michal Špak. \n\nV roce 2014 do společnosti vstoupil strategický partner E-commerce Holding (dnes Mall group). Vivantis je nyní součástí velké skupiny internetových obchodů, do které patří také Mall.cz, CZC.cz, Kosik.cz a další. Mall Group je spoluvlastněný skupinou Rockaway Jakuba Havrlanta a společností Czech Media Invest, Daniela Křetínského a Patrika Tkáče. \n\n\n"}
{"id": "736555", "url": "https://cs.wikipedia.org/wiki?curid=736555", "title": "Virčiuvis-Vircava", "text": "Virčiuvis-Vircava\n\nVirčiuvis-Vircava je řeka 1. řádu, jejíž horní část toku je na území Litvy, v okresech Pakruojis a Joniškis, pod názvem Virčiuvis, dolní část toku je na území Lotyšska, okres Jelgava, pod názvem Vircava. Je to levý přítok řeky Lielupe, do které se vlévá 73,3 km od jejího ústí do Baltského moře, 1,5 km na východ od východního okraje města Jelgava. Teče převážně směrem severním Zemgalskou rovinou. U Drąsutaičiů protéká Drąsutaitským rybníkem (plocha 23 ha, je zde ostrov). V oblasti jejího povodí je množství paralelních toků (některé z nich jsou její přítoky), které všechny tečou směrem severním. Vircavou v 12. - 13. století procházela hranice mezi východní a západní Zemgalou.\n\n"}
{"id": "736569", "url": "https://cs.wikipedia.org/wiki?curid=736569", "title": "Bunsenův kahan", "text": "Bunsenův kahan\n\nBunsenův kahan, pojmenovaný podle Roberta Bunsena, patří do základního vybavení chemické laboratoře a umožňuje využití přímého otevřeného regulovatelného plynového plamene převážně k zahřívání, dále ke sterilizaci, spalování a také ke zkouškám na barvení plamene. \n\nHořák má úzký otvor, nad nějž se překlopí kovová rourka, buď dole otevřená nebo opatřená postranními okénky, které lze většinou zmenšit či uzavřít posuvným diafragmatem. Pokud zapálíme plyn proudící z hořáku při zavřených okénkách, hořák vydává obyčejný plamen, začazuje do něj vložené studené předměty. Při otevřených okénkách se spodem nasátý vzduch míchá s plynem a důsledkem úbytku uhlíku jeho rychlejším spalováním ubývá jasnosti plamene a značně přibývá výhřevnosti. Plamen nabývá modravou barvu a neusazuje saze; proto se se hodí k zahřívání.\n"}
{"id": "736573", "url": "https://cs.wikipedia.org/wiki?curid=736573", "title": "Okres Fălești", "text": "Okres Fălești\n\nOkres Fălești se nachází na severozápadě Moldavské republiky, ve vzdálenosti asi 125 km od hlavního města Kišiněva.\n\nOkres Fălești zaujímá rozlohu 1 072 km², žije zde 100 900 obyvatel, z toho 82 300 obyvatel ve venkovských oblastech a 18 600 obyvatel v městských oblastech.\n\nOkres Fălești se skládá z jednoho města a 43 vesnic. \n\n\n"}
{"id": "736575", "url": "https://cs.wikipedia.org/wiki?curid=736575", "title": "Zahrady Boboli", "text": "Zahrady Boboli\n\nZahrady Boboli (Giardino di Boboli) je historický park ležící ve Florencii. Zahrada náleží k Paláci Pitti a je spojena také s Forte di Belvedere, vojenskou základnou zajišťující bezpečnost panovníka a jeho rodiny. Zahradu každoročně navštíví 800 000 turistů.\n\nZahrady náleží k Paláci Pitti, který byl obýván rodem Medici, Lotrinskou dynastií a rodem Savojských. Byly postupně vytvořeny v období mezi 15. a 19. století m a zaujímají plochu 45 000 metrů čtverečních. Renesanční úpravy, jsou v těsné blízkosti zámku. V průběhu let pak byly přidány nové části. V zahradě jsou sochy a objekty, které odpovídají stavu v 18. století. Kaffeehaus zahrady Boboli je vzácným příkladem rokokového vkusu v Toskánsku). Zahrady jsou na seznamu památek světového dědictví UNESCO jako součást položky „Vily a zahrady Medicejských v Toskánsku“.\nPůvod jména \"Boboli\" pochází snad z majetku rodiny Borgolo, kterým patřilo území u kostela Santa Felicita v Oltrarno, kterou Luca Pitti koupil jako zahradu v roce 1418 a zahájil výstavbu budovy, která nese jméno jeho rodiny. Převod vlastnického práva na rod Medici byl proveden v roce 1549, jako koupě pro Eleonoru di Toledo, manželku vévody Cosima I. de Medici. V tomto období začaly terénní úpravy a rozšiřování, které také zahrnovalo zahradu. Zahrada, tak jak ji známe, byla založena architektem Nicholasem Tribolo který o deset let dříve pracoval na zdokonalení zahrad Villa medicea di Castello.\n\nTribolo vytvořil projekt, ke kterému je připočítáván amfiteátr který téměř jistě vznikl z výkopových prací na kopci, a jehož hlavní osou je severozápadní a jihovýchodní osa, jenž přirozeně navazuje na nádvoří 'Ammannati' mezi palácem a budoucím Forte di Belvedere. Kameny použité k vytvoření paláce Pitti ve skutečnosti pochází z této prohlubně, která je tak uměle vytvořena. Tribolo zemřel v roce 1550, a v práci pokračoval Bartolomeo Ammanati a potom Bernard Buontalenti. Stav zahrady na konci šestnáctého století byl zachycen v jedné z lunet ve vile Medici slavné série vytvořené Giusto Utensem (asi 1599 ), ty jsou nyní uloženy v muzeu \"Museo di Firenze com'era\" ve Florencii.\n\nBěhem panování Cosimo II (1609-1621) došlo k největšímu zvětšení zahrady, téměř ztrojnásobení velikosti, pod vedením architekta Giulio Parigi a jeho syna Alfonso Parigi. tito architekti byli tvůrci druhé osy parku, směrem k \"Porta Romana\" (tzv. Viottolone).\n\nZahrada byla otevřena pro veřejnost poprvé, i když s omezeně, za vlády Leopolda II.\nZahrady celkově tvoří poněkud protáhlý trojúhelník se strmými svahy a dvěma téměř kolmými osami, které protínají u Neptunovy fontány, která se stává v místě výhledu. Od centrální osy cesty pak odvíjí série teras cesty a uličky s výhledem, sochy, cesty s výhledy, ohrazené zahrady a konstrukce.\n\nHlavní osa, se odvíjí od průčelí budovy paláce, vystupuje na vrchol v Boboli, přes zahloubený amfiteátr ve tvaru podkovy.\n\nAmfiteátr označuje místo na kopci, kde byly vytěženy kameny použité k vytvoření Paláce Pitti a záměr upravit tento velký prostor v půdorysu vychází z tvaru zvonu, byl upraven architektem Tribolo a velmi pravděpodobně navrhl tuto oblast architektonicky upravenou jako boskety se stálezelenými rostlinami. To bylo vylepšeno jen v roce 1599, zatímco stavby s mramorovými sochami a starožitném terakotové urny byly navrženy Giuliem a Alfonso Parigi, začínající mezi 1630 a 1634. Stavba byla zahájena v roce 1637 při příležitosti korunovace Vittoria della Rovere, manželky Ferdinanda II. de Medici, velkovévodkyní Toskánskou.\n\nVe středu se dříve rozkládala fontána \"Fontana dell'Oceano\", která byla v sedmnáctém století přesunuta do jihozápadní části zahrady (\"Isolotto\") tak, aby bylo možno využít tento prostor, jak tomu bylo v tomto období moderní, pro velkolepá divadelní představení.\n\nVe středu amfiteátru byl okrášlen v roce 1790 egyptským obeliskem, jediným v Toskánsku, a jednou z nejstarších památek v regionu. Obelisk pochází z roku 1500 př. nl (dlouho před rozkvětem Etruské civilizace) a pochází z Heliopolis v Egyptě. Byl přivezen do Říma z Egypta v době císaře Domitiana a vystaven v chrámě Isis v Campo Marzio. Poté, co byl objeven na konci šestnáctého století, skončil v zahradě Villa Medici v Římě. Byl převezen do Florencie v roce 1788 pro velkovévodu Leopolda II, když shromažďoval všechny sbírky rodu Medici ve městě ke zkrášlení svého paláce. V roce 1840 byl na místo uložen společně s velkou vanou z šedé žuly vytesané z jednoho kusu, možná původně z lázní Terme Alessandrine v Římě.\n\nZ amfiteátru si lze vychutnat krásný výhled na zadní části paláce, s křídly kolem nádvoří dell'Ammannati a fontánu del Carciofo.\n\nVýše, nad amfiteátrem, lze najít plochu s Neptunovou kašnou. Cesta ke kašně je napříč ozdobená třemi sochami z římského období: socha Septimiuse Severuse vlevo, socha římského soudce vpravo a ve středu Demétér. Každá ze soch stojí na samostatném kamenném podstavci. Demétér je římská kopie řeckého originálu zřejmě od Alcamenese, žáka Phidiase.\n\nNeptunova kašna byla vytvořena v roce 1777-1778. Je zde shromažďována voda, kterou je zavlažována celá zahrada ale i další výše položené místa na kopci, v zahradě Giardino del Cavaliere.\nNeptunova fontána \"Fontana del Nettuno\" stojí ve středu plošiny, hlavní motivem je socha boha moře na útesu, na kterém se nacházejí také nymfy a tritónové. Hlavní socha je dílem sochaře Stoldo Lorenzi z roku 1571. Kašna je nazývána neuctivými Florenťany \"Fontána s vidlemi\", nebo \"vidličkou\". Přezdívka je narážkou na Neptunův trojzubec. Kolem kašny jsou terasovitě se svažující trávníky, klesající k amfiteátru.\n\nV horní části této oblasti je socha hojnosti od Pietro Tacca​ kterou vytvořil (s pomocí Sebastiana Salvini) v roce 1636, dílo bylo započato v roce 1608 Giambolognem (Jean de Boulogne 1529 – 1608). Jedná se o práci provedenou z bílého mramoru se svazek pšenice z pozlaceného bronzu. Postava zobrazuje manželku Františka I. Medicejského Johanu Habsburskou. Socha byla povýšena na svatyni nešťastné vévodkyně, když v roce 1578 ve věku třicet dva let zemřela při nehodě u paláce. Zpočátku byla socha určena pro sloupec na Náměstí Svatého Marka (Piazza San Marco) ve Florencii, který nebyl nikdy realizován.\n\nTato horní část zahrady je charakterizována obrannými zdmi, které se nacházejí v blízkosti Fort Belvedere, který stojí na levé straně. Ke zmírnění pohledu na zdi, je zde vysazeno mnoho stromů, živých plotů a různých rostlin, které vytvářejí malebné uličky.\n\nNa vrcholu této osy, v pozice posunuté na jih u městských hradeb označujících hranici parku, leží \"Il giardino del Cavaliere\", jedna z obezděných zahrad Boboli, která se nachází těsně nad baštou část opevnění upraveného Michelangelem v roce 1529 před obléháním v následujícím roce. Pro přístup nahoru slouží schodiště vytvořené architektem Zanobi del Rosso mezi 1790 a 1793. Dvě sochy, které zdobí schodiště zobrazují bohyni Floru a boha Jupitera od Giovanni Caccini.\n\nZahrada je ozdobena nízkými živými ploty ze zimostrázu, které vytvářejí geometrické tvary a obsahují vzácné vonící jiřiny a růže, které kvetou od května do června. Centrální kašna se nazývá \"Fontana delle Scimmie\" (Fontána opic). Je tak pojmenována pro tři sochy opic z bronzu na základně této fontány. Voda prýští z mramorové sošky chlapce uprostřed nádrže.\n\nZde leží také Casino del Cavaliere postavené kolem roku 1700 na zakázku Cosima III., místo kde kardinál Leopoldo de 'Medici rozpřádal konverzace o umění a literatuře, a kde Gian Gastone Medici trávil své pozdní léta. V současné podobě jsou stěny Casino zdobeny malovanými rámy a římsy dekorovány terakotovými vázami a sochami, jsou upraveny vzhledem Zanobi del Rosso jménem Lotrinských, kteří je použili na pořádání letních slavností. Od roku 1973 v něm sídlí muzeum porcelánu Museo delle Porcellane. Vyhlídka na zadní straně kopce Boboli nabízí panoramatický výhled na Torre del Gallo, s plantážemi olivovníků. \n\nDole pod kopcem na severovýchodě, více méně ve výšce sochy \"dell'Abbondanza\", je Kaffeehaus, pavilon ve stylu rokoka s exotickou kupolí s okny a terasami, který je dílem Zanobi del Rosso (1776). V základech, obklopených dvouramenným schodištěm, je grotta. V budově je restaurace s vyhlídkou.\n\nIl prato di Ganimede - Ganymedovy trávníky- se nachází před kavárnou. Je to oblast svažitých trávníků uprostřed s Ganymedovou fontánou, ze sedmnáctého století.\n\nNa této straně leží více nalevo \"Grotticina Madama\" nazývaná také \"delle Capre\" (Kozy) kvůli plastice s kozami. Je to umělá jeskyně postavená podle návrhu architekta Davide Fortini Tribolo. Jeskyně je ozdobena houbovitými strukturami, krápníky, a nad mramorovou nádrží jsou v reliéfu zobrazeny čtyři kozy, z nichž kdysi stékala voda. V zahradě před jeskyní, v které se nachází geometricky tvořené záhony lemované živými ploty se nachází na jednom konci takzvaná \"Giardino di Madama\", vytvořená v roce 1570 pro Johanu Habsburskou.\n\nO něco dále se rozkládají \"L'Orto di Giove\" ,zahrady Jupitera, nazývané podle sochy sedícího Jupitera, od architekta Baccio Bandinelli (1556), zatímco u této zahradě jsou dvě velké sochy nazvané \"Prigionieri daci\", vězňové z Dácie. Jsou to starověké sochy z druhého století, z Villa Medici. Dva barbaři jsou v podřízené poloze s rukama svázanýma a jejich oděv je z červené žuly. Pravděpodobně pochází z Fórum Trajánum. Sochy jsou velmi podobné těm, které jsou použity v Konstantinově oblouku. Sochy mají základny s reliéfy bohyně Victorie (ekvivalent řecké bohyně Niké), a Castora (viz Dioskúrové) a pocházejí z Chrámu Slunce v Římě na Via Lata jenž byl postaven Luciem Aurelianem nebo, což je ovšem méně pravděpodobné, z nedalekého oblouku Arcus Novus.\n\nDopravu až na úroveň budovy paláce po hadovité cestě zajišťují automobily. Tudy se dostanete do oblasti pokryté štěrkem, kde byl kdysi prostor pro kočáry tažené koni.\n\nV blízkosti výjezdu z Paláce Pitti je Bakchova fontána upravená v „groteskním“ módním stylu v zahradách období 15.-17. století. Je tvořen postavou zpodobňující trpaslíka Morgante (Braccio di Bartolo), nejpopulárnější z trpaslíků Cosima I, jako Bakcha. Tuto sochu vytvořil Valerio Cigoli jako nahou obézní postavu a obkročmo sedící na želvě (1560 ). Socha je nyní nahrazena kopií.\n\nNa této straně stěny prochází známá chodba \"Corridoio Vasariano\", který zde je používán jako cesta k muzeu moderního umění,jenž leží o něco dále. Dále podél okraje je slavná jeskyně \"Grotta del Buontalenti\".\n\nJeskyně Grotta del Buontalenti je také nazývána \"Grotta Grande\" (Velká jeskyně). Je jedním z nejcennějších prvků v parku. Autorem její konstrukce je především Bernard Buontalenti, který na její výstavbě pracoval v letech 1583 - 1593 na příkaz Francesco I. de' Medici. Je jednou z nejbizarnějších architektonických děl které návštěvníka ve Florencii mohou překvapit.\n\nPři cestě ze zahrady \"giardino del Cavaliere\", sestupně cestou směrem k jihu, předtím, než dosáhne \"Prato dell'Uccellare\", je místo možného počátku druhé osy zahrady (\"Viottolone\"), kde se setkává s druhým schodištěm lemovaným živými ploty a zdobeným dvěma sedícími sochami Múz.\n\nKousek odtud se nachází skupina mramorových soch Lavacapo (1595-1597) dílo architekta Valerio Cigoli, které zhotovil pro Ferdinanda I..\n\nOdtud se přichází do pole, které se táhne podél Neptunovy fontány, kde jsou některé budovy, které kdysi sloužily jako domy zahradníků, sklady nástrojů a zařízení během zimního období. Zde se nacházejí také ragnaie, husté houštiny, kde se mimo jiné do sítě chytá drobné ptactvo.\n\nStinné cesty, které zabírají prostor mezi amfiteátrem a \"Prato del Pegaso\", jsou obklopeny klenbou stromoví. Leží zde také dvě zajímavé architektonické stavby kryté kopulí a částečně zapuštěné v zemi. Jsou to dvě nejchladnější místa Boboli, předchůdci chladničky. Zde se díky ledu, dodaného z Abetone a prostředí v klimatických podmínkách jeskyně, uchovávaly pokrmy pro kuchyně velkovévody .\n\nIdeální vstup na druhé osu parku je nazýván \"Il Prato dell'Uccellare\" (v překladu trávníky ptáčníků, jsou tak pojmenované pro mýtiny v lesíku), který se nachází na zvýšeném místě napříč k Viottolone.\n\nTato velká louka je obklopena stoletými duby a cypřiši které vyznačují hranici západní části zahrady. Ve středu je prostor ozdoben zlomeným sloupem. Na straně je jedna z mála současných prací na zahradě, monumentální plastika od Igora Mitoraje, která zůstala v zahradě po výstavě polského umělce (2002). Odtud si můžete vychutnat výhled na městskou část Oltrarno, přes Palazzina della Meridiana.\n\nPod \"Prato dell'Uccellare\", se kolem klikaté cesty rozšiřuje Il Prato del Pegaso, svah kopce z kterého je výhled na polohu významných budov a zejména na náměstí pokryté štěrkem palazzina della Meridiana.\n\nTato oblast má své jméno podle mramorové plastiky nazvané \"Pegasus\", jejímž autorem je Aristodemus Costoli (1865). Plastika je používána jako symbol regionu Toskánsko. Jsou zde i ​​další sochy a velká vana z šedé žuly. Velké stromy, které zde stojí jako solitéry a jsou vysázeny asymetricky, připomínají styl anglického parku.\n\nViottolone je prudce klesající široká cesta, lemovaná dvěma řadami cypřišů vysazených v roce 1637 a zdobí četné sochy ze šestnáctého až osmnáctého století, které označují vedlejší osy (v jihozápadním směru) zahrady. Sochy stojí symetricky umístěné v blízkosti křižovatky, kde se Viottolone kříží se třemi dalšími cestami, jenž jsou historické, románské, byly upravovány především v sedmnáctém století.\n\nOblast na levé straně Viottolone tvoří zpustlé bludiště. Křižuje ji cesta, v podstatě tunel, tvořený vegetací (ragnaia).\n\nÚstí Viottolone na Prato dell'Uccellare je označeno dvěma sochami které jsou nazývány \"dei Tirannicidi greci\" (Vrahové řeckých tyranů). Nachází se před pozadím cypřišů a živých plotů z vavřínu . Tyto dvě staré sochy pouze torza, a zvláště cenná je socha na levé straně, kopie Aristigitona z bronzového sousoší z roku 447 př. n. l. od aténských sochařů Kritia a Nesiota (pravá socha je restaurována).\n\nViottolone je rozdělena třemi bočními cestami, které tvoří šest oddělení zahrady. Ty jsou níže popsány podrobněji.\n\nPrvní cesta křižující Viottolone se skládá z pergoly z dubu, který tvoří dvě kryté cesty, tunely s nízkým kamenným základem na obou stranách.\n\nSpojení na hlavní křižovatce s hlavní cestou je označeno dvěma sochami, v pohledu na levé straně lze vidět nádrž s eliptickým květinovým záhonem uprostřed , který byl centrem jednoho z bludišť v této části zahrady.\n\nV místě napojení na Viottolone byly na každém rohu umístěny čtyři sochy, autorem všech je Giovanni Caccini: \"Prudenza\" (lze přeložit jako Prozíravost, nebo Opatrnost), \"Esculapio e Ippolito morente\" (Umírající Asklépios a Hippolytos) od Polykleita, \"Autunno\" (Podzim), \"Higea\" (Hygiena).\n\nNa konci, na pravé straně je kašna Fontana dell'Oceano, stejného jména jako ta ve středu slavného Isolotto di Boboli, kterou zhotovil Giambologna. Tato menší kašna zachycuje mladého muže, pod jehož nohama je delfín, z nějž vytéká voda.\n\nNa křižovatce druhé cesty s Viottolone stojí tři sochy z románského období - Senatore, Bacco a Filosofo calvo. Čtvrtá socha \"Andromeda\" je z sedmnáctého století.\n\nSpodní části levého ramene cesty křižující Viottolone, na městské hradby, dominuje perspektivní pohled na obrovské poprsí Jupitera Olympského, připsaný sochaři Giambologna přibližně z roku 1560, na základech z pískovce. Vedle sochy je také zvláštní \"fontana dei Mostaccini\" od autora Romolo del Tadda (1619-1621). Skládá se z řady malých nádrží propojených kanály v nichž prýští voda plastikou masky k další úrovni. Kromě estetické hodnoty této fontány měla také praktickou funkci: Malé nádrže přitahují malé ptáky, kteří jsou pak zachycení sítěmi. Sítě visívaly mezi větvemi v okolních houštinách lesíku.\n\nTřetí cesta křižuje Viottolone více jihozápadněji a je spojena s mnoha pěšinami, které vedou různě komplikovaně stočené v poslední části zahrady. U křižovatky cest se živými ploty ze zimostrázu stojí čtyři exedry, kde se nachází sochy nazvané \"Esculapio\", \"Andromeda\", \"Ninfa\" a \"Modestia\".\n\nK tomu je třeba přičíst sousední skupinu giocatori vytvořenou ve stylu sedmnáctého století s lidovými motivy: \"Giocatori alla pentolaccia\" od autora Giovan Battista Capezzuoli a \"Giocatori del saccomazzone\" (1780) od Orazio Mochi, autorem návrhů je však Romulus Tadda.\n\nZahradní úprava \"Vasca dell'Isola\", nazývaná také \"Isolotto b\"yla vytvořena architekty Alfonso e Giulio Parigi v roce 1618.\n\nStředobodem pozornosti je velká kruhová nádrž, uprostřed s ostrovem spojeným s pevninou dvěma mosty. Velké brány mostů jsou podporovány dvěma sloupci, z nichž na každém stojí socha Kozoroha, zvíře symbolem moci velkovévodství. Po stranách sloupů jsou kašny s fantastickými motivy, ve tvaru mytických harpyjí, které nalévají vodu do nádrží ve tvaru mušlí, s výzdobou.\n\nPodél osy kolmé k Viottolone jsou čtyři fontány na vnější balustrádě, dvě na každé straně: prameny \"Arpie\" (Harpyjí) a \"Putti\", zdobené propletenými delfíny, mořskými živočichy, fantastickými maskami a sochami okolo vrcholu. V severozápadní části je socha \"Andromeda\" připoutaná za kotník ke skále. Socha Persea vyhlíží jako by hrdina právě vyskočil z vody v nádrži, což je účinek, který zdůrazňují vodní trysky.\n\nVe středu plošiny, je ostrov obklopený kamennou balustrádou. Centrum ostrova zdobí fontána \"Fontana dell'Oceano\" od Giambologna. Fontána se skládá ze základny s basreliéfy \"Il ratto di Europa\" (Znásilnění Európy), \"il Trionfo di Nettuno\" (Triumfující Neptun) a \"Il bagno di Diana\" (Dianina lázeň). Základna podepírá velkou kruhovou mísu z žuly z ostrova Elba , nad níž stojí socha Neptuna, ležící uprostřed božských řek. Ty představují Nil, Ganga a Eufrat, symbolicky proudící do velkého bazénu, který představuje oceán. \"Fontana dell'Oceano\", je mnohem starší, než tato část zahrady a původně stála ve středu amfiteátru Boboli. Byla přemístěna v roce 1576 a stala se prototypem pro všechny sochy na toto téma. Původní fontána je nyní v Museo nazionale del Bargello, zde je tedy kopie.\n\nOsa Viottolone je oddělena od ostrůvku \"Isolotto\" dvěma symetrickými háji označující neoklasický vstup s malými obelisky, za kterým je velký půlkruhový prostor nazývaný \"Emiciclo\" nebo \"Prato delle Colonne\", tvořený kolem dvou sloupců z červené egyptské žuly podpírajících vázy z bílého mramoru, které patřily Lordu Cowerovi.\n\n\"L'Emiciclo\" je na zakřivené straně obklopen řadou platanů pravidelně přerušovaných dvanácti výklenky se sochami (většinou bysty ze sedmnáctého století). Strana se skládá z rovného vysokého živého plotu ze zimostrázu s výklenky v zeleni obsahující čtyři staré obrovské bysty: bysta \"Giove Serapide, Giove\", bysta \"divinità maschile\", nejasná \"Claudio Imperatore\" a pozoruhodná socha \"Volcano\" (Vulkán) od autora Chiarissimo Fancelli.\n\nVrchol zahrady, za \"L'Emiciclo Prato\" je osázen kruhovitými geometricky pravidelně udržovanými živými ploty, kde jsou umístěny početné kamenné sochy, jako tři groteskní postavy,jejichž autorem je Romulus Tadda, postavy \"Venere\", \"Amore\", \"Architettura\". Zajímavá je také kašna od Botticelliho, sestávající ze sochy sedláka, který vyprazdňuje barel (autor Giovanni Fancelli, 1560) a nádrž upravená jako románský sarkofág. Podobné je také \"Uomo che vanga\" (lze přeložit jako „Ryjící muž“) od Valerio Cioli a Giovanni Simone Cioli.\n\nV přední části Porta Romana je významné dílo \"Perseus\" od Vincenzo Danti, (původně umístěn ve Villa medicea di Pratolino) které je obklopeno kruhem ze zimostrázu. Je zde také římský sarkofág zobrazující \"fatiche di Ercole\" (pracujícího Hercula).\n\nMedicejští jsou pokládáni za první, kdo šířili módu pěstování citrusů na svých zahradách. Citrusové plody patří mezi rostliny, které nerostou v Toskánsku běžně, protože zimy jsou zde příliš chladné a byly tak ve skutečnosti považovány za exotické rostliny. Jejich okrasné hodnoty vedly k rozšíření těchto rostlin. Protože však citrusy během zimy musely být chráněny v interiéru, byly pro účel jejich ochrany obvykle vybudovány speciální budovy nazývané \"limonaia\" (oranžérie). Citrusy, které byly využívány pro tyto okrasné účely nebyly tedy vysazeny ve volné půdě, ale ve velkých hliněných nádobách nazývaných \"conche\" (podobně jako dnešní mobilní zeleň), které byly ručními díly, a samy o sobě byly cennou ozdobou. Citroníky mají mít mírné, ale suché mikroklima, takže byly používány podlahy z materiálů které umožňují lepší absorpci vlhkosti. La limonaia Boboli se nachází na půl cesty mezi Palácem Pitti a na konci zahrady. \"La limonaia\" je výsledkem přestavby bývalé výrobny soch a mozaiky. Byla rekonstruována kolem roku 1778, autorem návrhu je Zanobi del Rosso, v rámci rozsáhlé rekonstrukce zahrady si úpravu objednal Leopold II..\n\nToto místo bylo v době Cosima III zvěřincem domácích mazlíčků, kde byly chovány exotická zvířata, které Cosimo koupil či obdržel jako dary od cizích vladařů. Nyní jsou vycpaniny žirafy nebo hrocha v muzeu Museo della Specola. Rovněž zde ovšem byly chovány hospodářská zvířata pro kuchyni. Dříve byly známé citrusové plody uchovávány v \"Stanzonaccio\" od Giulio Parigi (1618), avšak to bylo po úpravách zahrady příliš vzdáleno.\n\nPrůčelí \"„La limonaia“\" je tvořeno pravidelným opakováním čtyř polí se čtyřmi okny a čtyřmi horními okny oddělenými podélnými reliéfy fasády. Na vrcholu je reliéf s s ovocem. Na oknech byla použita barva \"\"Verde Lorena\"\", která je použita i v kavárně, ale na rozdíl od barev budovy \"La Limonaia\" zůstala po staletí stejná (pouze obnovena, v říjnu 2004). Sochy na fasádě představují múzy (\"le Muse\"), v přední záhony jsou dvě múzy a sousoší Fortuna s rohem hojnosti, dílo, které je římskou kopií helénské sochy, stejně jako \"Suonatore di cornamusa\" (Hráč na dudy) od autora Giovanni Battista Caccini.\n\nV zimním období je \"La limonaia\" naplněna mnoha rostlinami, zejména citrusy, z nichž některé jsou původními kultivary pěstovanými zde v době, kdy zde sídlil rod Medicejských.\n\nVyhlídku z tohoto vstupu zdobí \"Grotta di Adamo ed Eva\" (Jeskyně Adama a Evy) (1817), upravená do podoby malého půlkruhu s předsunutými dvěma sloupky podpírajícími lišty. Interiér je vyzdoben kamennými mozaikami, a barevnými kamínky. Jméno pochází od sousoší Adama a Evy od Michelangelo Naccherino (asi 1616).\n\nNa stejné straně Via Romana, směrem k Paláci Pitti, se lze dostat do domu \"Palazzina di Annalena\", malé budovy v neoklasicistním stylu, jejímž architektem je Cacialli.\n\nBudova La Palazzina della Meridiana, je dílo započaté v období neoklasicismu autorem Gaspare Maria Paoletti na zakázku Leopolda II. v roce 1778, byla dokončena P. Pocciantim mezi lety 1822 - 1840. Dílo je pojmenováno podle slunečních hodin které se zde nacházejí.\n\nObjekt Palazzina della Meridiana je přístupný z Palazzo Pitti a jsou zde zachovány fresky \"Episodi dei Promessi Sposi\" z devatenáctého století, od malíře Cianfanelliho. V současné době zde sídlí Galleria del Costume, ale před několika lety zde také byly vystaveny sbírky Contini-Bonacossi, jenž jsou nyní součástí galerie Galleria degli Uffizi.\n\nV těsné blízkosti domu \"Palazzina della Meridiana\" je prostor nazývaný \"Il giardino del Conte\" (zahrada 'del Conte'), uzavřená živým plotem z dubů a vavřínů. Basreliéf ve tvaru ananasu u pilířů brány připomíná botanické pokusy o výsadbu exotických rostlin, které se zde konaly.\n\nOdtud můžeme vidět také Museo della Specola.\n\n\n\n"}
{"id": "736577", "url": "https://cs.wikipedia.org/wiki?curid=736577", "title": "Barmské centrum Praha", "text": "Barmské centrum Praha\n\nBarmské centrum Praha (BCP) je nestátní nezisková organizace (NNO) se sídlem v Praze, České republice. Organizace vznikla v roce 2006 a má dva zakladatele. Hlavním cílem organizace je boj za lidská práva, občanská práva a demokracii v Barmě.\n\nDěje se tak prostřednictvím:\n\nOrganizace pracuje na projektech jak v České republice, tak v rámci celosvětové kampaně.\n\nHlavní aktivity:\n\n\n"}
{"id": "736578", "url": "https://cs.wikipedia.org/wiki?curid=736578", "title": "Polyprotein", "text": "Polyprotein\n\nPolyprotein je označení pro polypeptid, který vzniká souvislou translací rozsáhlého úseku virové RNA obsahujícího hned několik genů. Polyproteiny jsou součástí replikační strategie celé řady RNA virů (např. v čeledích Picornaviridae, Togaviridae, Flaviviridae a Retroviridae). Naopak u DNA virů je to poměrně řídký jev, protože jsou jejich geny obvykle rovnou transkribovány do oddělených mRNA molekul a následně ještě sestřihovány.\n\nPo vzniku polyproteinu (na hostitelském ribozomu) dochází následně k jeho rozstříhání na jednotlivé virové proteiny pomocí specifických proteináz.\n"}
{"id": "736582", "url": "https://cs.wikipedia.org/wiki?curid=736582", "title": "House edge", "text": "House edge\n\nHouse Edge (výhoda domu, kasina) je hodnota udávaná v procentech, která ukazuje jak velkou výhodu má kasino v dané hře nad hráčem. Čím vyšší je hodnota HE, tím je hra výhodnější pro kasino a opačně. Každá z her má svou vlastní hodnotu.\n\nHazardní hry poskytují kasinu dlouhodobou výhodu nad hráči a tím i zisk, ale zároveň hráči nabízí možnost krátkodobé výhry. Kasina nabízejí velké množství her, některé jsou výhodné pro kasino, u některých je hodnota House Edge téměř zanedbatelná.\nDalším typem jsou hry, u kterých se dá výhoda kasina téměř smazat a v několika málo případech i přesunout na stranu hráče. Jedná se o hry, u kterých je nezbytné velmi dobře zvládat a také striktně dodržovat perfektní strategii. U těchto her záleží na zkušenostech a umění hráče.\n\nVýhoda kasina představuje dlouhodobou výhodu kasina nad hráči. Její výpočet (pro libovolnou hru) je snadný:\n\nVýhoda kasina = 100 % - výhernost.\n\nNa následujícím příkladu je uveden výpočet House Edge pro americkou ruletu, který činí 5,26 %. U této hry je výpočet velmi snadný, ovšem pro ostatní hry se jedná o složité matematické operace s využitím počítačů.\n\nU americké rulety (38 čísel včetně 0 a 00) je šance na výhru 37:1. Pokud tedy vsadíte 1$ na libovolné číslo a vyhrajete, dostanete dalších 35$. Celkem tedy 36. Rozdíl mezi počtem čísel a případnou výhrou je tedy dva, což je v podstatě výhoda kasina. A to je přesně výše zmíněných 5,26 %.\n\nMezi hry s nejvyšší výhodou kasina patří Keno, s hodnotou House Edge 25 %, výherní automaty (slots) s proměnnou hodnotou kolem 15 % a také třeba americká ruleta s 5,26 %.\n\nNa druhé straně stojí hry s velmi malou výhodou pro kasino. Patří mezi ně Pai gow poker s 1,46 % a dvě velmi oblíbené hry Baccarat s 1,06-1,24 % a Blackjack s 0,24 %.\n"}
{"id": "736584", "url": "https://cs.wikipedia.org/wiki?curid=736584", "title": "Fălești", "text": "Fălești\n\nFălești je město nalézající se asi 130 km od hlavního města Moldavska Kišiněva.\n\nPodle posledního sčítání lidu (2004) je celkový počet 14 848 obyvatel. Populace se skládá z 7 058 mužů a 7 790 žen. Rumunů je 10 976 (74 % všech\nobyvatel města), dále zde žije 2 463 Ukrajinců (16,5 %), 1 246 Rusů (8,4%), 17 Bulharů (0,1 %).\n\nPočet obyvatel se snižuje. Při sčítání lidu roku 1989 mělo město 19 200 obyvatel. Výpočty pro rok 2006 hovoří o 13 898 lidech. Tento pokles se vysvětluje migrací lidí, ale také tím, že se porodnost dramaticky snížila.\n"}
{"id": "736594", "url": "https://cs.wikipedia.org/wiki?curid=736594", "title": "Lofstromova smyčka", "text": "Lofstromova smyčka\n\nLofstromova smyčka, nebo též vypouštěcí smyčka, je hypotetické zařízení pro dopravu nákladů na nízkou oběžnou dráhu. S nápadem přišel Keith Lofstrom v roce 1981.\n\nJedná se o několik tisíc kilometrů dlouhou dutou trubku, v níž vysokou rychlostí (14 km/s) obíhá bez tření lano. Trubka je odstředivou silou lana (lano obíhá vyšší než 1. kosmickou rychlostí) zdvihána do výšky. Po takto vzniklé dráze je možné urychlovat relativně malým zrychlením náklady na nízkou oběžnou dráhu.\n\n"}
{"id": "736604", "url": "https://cs.wikipedia.org/wiki?curid=736604", "title": "Temür", "text": "Temür\n\nTemür ( ; ; 15. října 1265 – 10. února 1307), byl od roku 1294 druhým císařem říše Jüan a šestým velikým chánem mongolské říše s titulem Öldžejtü-chán ( ).\n\nByl synem korunního prince Činkima a vnukem Chubilaje, zakladatele říše Jüan. Byl schopný a kompetentní vládce. Držel se Chubilajova politického kurzu ve snaze uchovat stabilitu říše, čímž jeho politika získala konzervativní charakter. Zahraniční politika byla umírněná, podařilo se mu ukončit čtyři desetiletí trvající válku jüanské říše se středoasijskými a západomongolskými chány a obnovit, byť jen formálně, jednotu mongolské říše. Jeho vrchní vládu akceptovaly kromě chánů Zlaté hordy, Ílchanátu a čagatajského ulusu i vládci myanmarského Paganu, Vietnamu a Čampy.\n\nTemür se narodil 15. října 1265 jako třetí syn Činkima a jeho hlavní manželky Kökečin z kmene Chongiratů. První jüanský císař Chubilaj prohlásil Činkima roku 1273 následníkem trůnu. Jmenování korunního prince proběhlo v souladu s čínskými dynastickými zvyklostmi, ale v rozporu s mongolskými tradicemi a Jasou, podle níž měl být nový vládce vybírán na churalu. Činkim zemřel ještě za Chubilajova života, roku 1286.\n\nRoku 1287 se v Mandžusku vzbouřili proti Chubilajovi tamní údělní vládci, potomci Čingischánových bratrů. Temür doprovázel císaře na tažení proti nim. Po vítězné bitvě s Najanem dostal samostatné velení v Liao-tungu a během následujících dvou let porazil Najanovy spojence Šiktura a Chadana.\n\nV červenci 1293 ho Chubilaj pověřil správou Mongolska, kde nahradil Bajana, předního vojevůdce říše. Do Karakorumu ho doprovázel Öldžej, hlavní poradce po pravici stojící v čele Ústředního sekretariátu.\n\nPo Chubilajově smrti 18. února 1294 vládní činitelé svolali chural do Šang-tu. Na trůn si činili nárok dva Činkimovi synové – nejstarší Kammala a třetí Temür (druhý Činkimův syn Darmabala zemřel roku 1292). Kammala byl zkušený vojevůdce, který dlouho sloužil v Mongolsku ve válce s Chajduem, roku 1292 byl jmenován knížetem z Ťin a jako úděl dostal zemi Tatarů. Temür byl sice koncem Chubilajovy vlády císařem protežován, a obdržel pečeť následníka,když byl vyslán do Mongolska, ale oficiálně jmenován korunním princem nebyl. Rezervovaný postoj císaře vyvolal Temür sám svým opilstvím.\n\nNa churalu zahájeném 14. dubna 1294 získal převahu Temür. Přestože mnozí účastníci shromáždění sympatizovali s Kammalou, proti soustředěnému tlaku Temürových stoupenců se neprosadili. Temüra podpořili zejména starý generál a ministr Bajan, Temürova matka Kökečin i zasloužilí státníci a vojevůdci Üs Temür, stojící v čele Výboru pro vojenské záležitosti, Buchumu, prokonfuciánsky orientovaný sekretář hlavního poradce kanglyjského původu a Öldžej. Temür nastoupil na trůn 10. května 1294.\n\nTemür byl schopný a kompetentní vládce, který se držel politického kurzu svého děda a ponechal v úřadě jeho ministry. Stejně jako jeho děd přál buddhismu. Pokusil se dosáhnout obnovení hospodářské síly říše, oslabené výdaji na Chubilajovu expanzívní politiku, zvláště na válku ve Vietnamu. Vysoké pozice se správě říše obsazoval různorodými kandidáty, Mongoly, Číňany, muslimy i křesťany. Respektoval konfucianismus a konfuciánské učence. Mongolského státníka Harghasuna, těsně spojeného s konfuciánskými vzdělanci, jmenoval hlavním poradcem po pravici v Ústředním sekretariátu. Postupně rostl i počet a vliv Tibeťanů v úřadech. Zvláště rodina Khon získala na vlivu, když císař roku 1296 adoptoval jednoho z nich. Také zvrátil Chubilajova opatření namířená proti taoistům.\n\nPřidělil další prostředky své matce, její palác se v následujících letech stal centrem chongiratského vlivu. Mongolové a Se-muové spolupracovali s řadou čínských administrátorů a muslimských finančníků. Nejvýznamnějším muslimským státníkem byl Bajan, pravnuk Saijída Adžall Šams al-Dína, který řídil ministerstvo financí. Öldžej a Harghasun, stojící v čele vlády, se snažili o udržení politické a sociální stability říše. Mimo jiné byl roku 1297 v Mongolsku zakázán prodej a destilace alkoholu.\n\nTemür oponoval zvyšování daní, prominul daňové nedoplatky nahromaděné během Chubilajovy vlády a opakovaně osvobozoval od daní některé regiony i celou říši. Po nástupu na trůn na rok osvobodil od daní Chánbalyk a Šang-tu. Obyvatelstvo Mongolska osvobodil od zdanění na dva roky. V roce 1302 zakázal výběr daní nad stanovené kvóty.\n\nVládní finanční situace se během Temürova panování zhoršila. Vláda zredukovala počet úředníků, kterých bylo v metropoli na 10 000, místo tabulkového počtu 2 600. Nicméně efektivnost práce státní správy se nezlepšila. Kontrolní úřady vyšetřovaly přes 18 tisíc úředníků obviněných z korupce, ale zejména ti výše postavení se leckdy dokázali vrátit do funkcí. Rostly i výdaje na zabezpečení členů císařského rodu, zvyšoval se jejich počet a císař byl navíc výrazně štědřejší než jeho předchůdce. Ze všech těchto důvodů finanční rezervy státu klesly na minimum, což velmi oslabilo důvěryhodnost papírových peněz.\n\nBrzy po nástupu na trůn roku 1294 Temür odvolal všechny přípravy k další expanzi do Japonska a Vietnamu, jehož nový vládce roku 1291 odmítl přijmout jüanského vyslance. Temur poslal své posly do Japonska a Čampy s požadavkem poddání. Čampa se podrobila, ale kamakurský šógunát kontrolující Japonsko odmítl. Japonci (wo-kchou) dokonce později napadli Ning-po. Vládci Vietnamu, Myanmaru a thajského Sukhotaje navštívili Chánbalyk a pozdravili jüanského císaře jako svého pána roku 1295, 1297 a 1300. Poté Temür zastavil útoky proti Myanmaru a ukázal dobrou vůli navázáním diplomatických vztahů s Vietnamem, který začal posílat jüanskému císaři tribut.\n\nRoku 1296 jüanská armáda likvidovala povstání na hornatém jihozápadě Číny. Generálům Liou Šenovi a Liou Kuo-ťieovi trvalo několik měsíců než rebelii potlačili. Příští rok na žádost myanmarského knížete Tribhuvanaditji Temür poslal vojsko, které Myanmarcům pomohlo vyhnat Šany z Myanmaru. Temür také roku 1296 přijal posly z Kambodži, obratem tam vyslal Čou Ta-kuana, jehož zápisky jsou cenným zdrojem pro poznání tehdejších poměrů v jihovýchodní Asii. Roku 1299 Tribhuvanaditju svrhl a zabil jeho bratr Athinkaja, což vyvolalo trestnou jüanskou expedici vypravenou následující rok. V letech 1301–1303 jüanské armády bojovaly rovněž se Šany, kvůli jejich nájezdům na Myanmar i jüanský Jün-nan. Obě války skončily uznáním jüanské svrchovanosti.\n\nTíže nákladů na války pobídla ke vzpouře jünnanského úředníka Sung Lung-ťiho a místní národ Tajů. Rebelie vypukla roku 1301, ale do dvou let byla potlačena. Nato Temür stáhl svá vojska z Myanmaru. V důsledku čehož se střední a jižní Myanmar dostal pod kontrolu thajských panovníků, poplatných říši Jüan.\n\nÍlchán Gházán po příchodu k moci roku 1295 přijal islám a všemožně podporoval jeho šíření ve své říši, také přerušil styky s „pohanskou“ říší Jüan. O tři roky později Gházán změnil politický kurs, přiznal svrchovanost velikého chána Temüra, poslal mu bohaté dary a přesvědčoval ostatní mongolské chány ke sjednocení se pod Temürovou vládou. V tom ho podporoval Bajan, chán Bílé hordy a Chajduův nepřítel. Temür oplátkou potvrdil Gházána ve funkci ílchána. Gházánovi vyslanci zůstali v Chánbalyku čtyři roky, mimo jiné navštívili úděl v severní Číně náležející ílchánům už od dob Hülegüho.\n\nTemür byl nucen vést válku s nepřátelskými západomongolskými a středoasijskými chanáty – Ögedejovým a Čagatajovým ulusem, v jejichž čele stál Ögedejův potomek Chajdu, činící si nárok na hodnost velikého chána. Bojem s ním a správou Mongolska pověřil Temür svého staršího bratra Kammalu, kterému pomáhal zkušený státník Očičer, potomek Borochuly. Nepodařilo se jim Chajdua porazit, ale alespoň ho vytlačili na Altaj. Od roku 1298 chán čagatajského ulusu Duva zintenzivnil nájezdy na jüanská území a zajal Korkuze, ongutského knížete a Temürova zetě. Ale záhy Duvu v Kan-su porazil císařův bratranec Ananda. Poté Temür vyslal na západní hranici Mongolska Darmabalova syna Chajsana, aby upevnil obranu. Jüanská armáda roku 1299 zvítězila jižně od Alataje, ale další rok Chajdu porazil Chajsana. Poté Chajdu a Duva sebrali velkou armádu a roku 1301 vyrazili na Karakorum. Rozpoutaly se tvrdé boje, ale žádná strana nezískala převahu. Duva byl raněn a Chajdu koncem roku zemřel, načež v čele Ögedejova ulusu stanul jeho syn Čapar.\n\nČapar postrádal otcovu ctižádost a jelikož středoasijské ulusy trpěly válkou a Duva byl zainteresován na upevnění své moci ve střední Asii více než na válce s Čínou, uznali oba roku 1304 Temüra za velikého chána mongolské říše. Současně Temürovu svrchovanost uznali i Tochta, chán Zlaté hordy a Gházánův nástupce Öldžejtü. Temür poté formálně potvrdil Öldžejtüa v postavení ílchána.\n\nRoku 1305 se rozhořel konflikt mezi Duvou a Čaparem, kteří se nedohodli na rozdělení území. Temür podpořil Duvu a na podzim 1306 mu poslal na pomoc velkou armádu vedenou Chajsanem, která ve spojení s Duvovými silami porazila Čapara.\n\nCelkově byla říše za Temürovy vlády ještě stále v dobré kondici. V Jüan-š', historii dynastie Jüan, sepsaných koncem 14. století je jeho panování považováno spolu s Chubilajovým za vrchol moci a slávy říše Jüan. Temür byl schopný vládce, jehož politika byla vzorem pro panovníky následujících několika desetiletí.\n\nPo smrti hlavní Temürovy manželky Širindari (1299) a matky Kökečin (1300) u dvora získala vliv jeho další manželka Buluchan, jmenovaná císařovnou. Buluchan zasahovala do řízení státu, přičemž se projevila jako schopný politik, respektovaný i nepřáteli. V červnu 1305 prosadila jmenování svého a Temürova syna Tešou následníkem trůnu. Jeho možného soupeře, Darmabalova syna Ajurbarwadu posla na jeho úděl do Chuaj-čou na Žluté řece. Tešou však neočekávaně zemřel v lednu 1306. Temür zemřel v Chánbalyku 10. února 1307.\n\nNáhlá smrt jednačtyřicetiletého císaře, který po smrti syna nejmenoval nového následníka, vyvolala vlnu krátkých, nicméně ostrých, srážek uvnitř vládnoucích elit. Císařovna a hlavní poradce po levici Achutaj podporovali Anandu, muslima a syna Činkimova bratra Mangaly. Hlavní poradce po pravici Harghasun a někteří členové císařského domu prosazovali Dharmapalovy syny Chajsana a Ajurbarwadu. Zvítězila druhá frakce a 21. června 1307 se novým velikým chánem a císařem stal Chajsan.\n"}
{"id": "736609", "url": "https://cs.wikipedia.org/wiki?curid=736609", "title": "Ján Čillik", "text": "Ján Čillik\n\nJán Čillik (17. dubna 1888 Staré Hory – ???) byl československý politik a meziválečný poslanec Národního shromáždění za Hlinkovu slovenskou ľudovou stranu.\n\nProfesí byl podle údajů k roku 1925 kovodělníkem v Podbrezové.\n\nV parlamentních volbách v roce 1925 získal za Hlinkovu slovenskou ľudovou stranu (před rokem 1925 oficiální název \"Slovenská ľudová strana\") poslanecké křeslo v Národním shromáždění.\n\n"}
{"id": "736613", "url": "https://cs.wikipedia.org/wiki?curid=736613", "title": "Učitelský ústav", "text": "Učitelský ústav\n\nJako učitelský ústav (někdy hovorově označovaný učitelák) byla označována střední škola určená k výchově učitelů obecných a měšťanských škol; její studium bylo zakončeno maturitní zkouškou.\n\nPrvním českým učitelským ústavem byla škola vzniklá přeměnou první hlavní školy s českým vyučovacím jazykem, která byla zřízena u piaristů na Novém Městě pražském v Panské ulici roku 1848, jejím prvním ředitelem se stal Karel Slavoj Amerling. Sloužila k vyučování chlapců.\n\nPrvní český učitelský ústav pro dívky byl zřízen roku 1863 Kongregací školských sester de Notre Dame na Novém Městě pražském u sv. Anny v Ječné ulici 27.\n\nVětšího rozšíření se učitelské ústavy dočkaly po roce 1869, kdy byl vydán zákon o vzdělání učitelstva. Učitelské ústavy byly tříleté, později čtyřleté. Byly zrušeny v roce 1948.\n\n\nOd ledna roku 1939 připravovalo ministerstvo školství a národ. osvěty reorganizaci školství: vládní návrh zákona o národní výchově mimo školu, návrh zákona o postátnění učitelstva, vybudování školství živnostenského a rodinného, úpravu výchovy učitele a profesora, reformu učitelského studia i studia vysokoškolského, reformu škol středních a odborných, postátnění zemských škol zemědělských na Moravě, jednotný učební řád. Prováděla se revize učebnic a knihoven. „\"Problém židovský neměl být podle ministra školství dr. Jana Kaprase řešen nějakými zákony rasovými, nýbrž podle zásady, že při zmenšeném krajíci chleba nutno pamatovati především na vlastní lidi.\"” Vláda přijala usnesení, podle kterého měly být ve školních učebnách sňaty s čelního místa obrazy obou bývalých presidentů republiky a nahrazeny státním znakem.\n\nBěhem letních prázdnin se \"se zřetelem na novou situaci\" pořádaly zvláštní ideologické kursy pro tzv. politické usměrnění českých učitelů. O letních prázdninách v roce 1941 se pořádaly při učitelských ústavech kurzy německého jazyka pro české učitele. Ve dnech 7. a 8. října 1939 došlo ke konečnému dobudování sjednocení učitelstva českých národních škol do „Jednoty učitelstva českých národních škol”, která byla nadále jedinou odbornou ústřednou učitelstva českých národních škol a jejímiž členy se stali všichni učitelé českých škol.\n\nPřipravované změny v učebních osnovách se týkaly zkrácení vyučovacích hodin na obecných a měšťanských školách na 45 minut. Od druhé třídy obecných škol přibyla ve všech ročnících hodina tělesné výchovy. V první, třetí a páté třídě přibylo po jedné hodině českého jazyka, v třetí, čtvrté a šesté třídě hodina kreslení. Na hlavních školách přibyla v druhém a třetím ročníku jedna hodina češtiny, v třetím ročníku přibyla jedna hodina přírodopisu a fyziky. Ve všech ročnících pak přibyly dvě hodiny tělesné výchovy. První a třetí ročník měl o hodinu více domácích nauk, prvnímu ročníku byla přidána další hodina geometrie, třetímu ročníku hodina zpěvu a odpadla hodina kreslení. Na hlavních a vyšších školách se vyučovala němčina jako povinný předmět. V žákovských, učitelských a veřejných knihovnách byla provedena revize.\n\nOd ledna 1942 se ministrem školství a národní osvěty stal Emanuel Moravec. Začátkem školního roku 1942/1943 vstoupilo po celé Třetí říši v platnost nejen jednotné školství, ale také vzdělávání učitelů. Reorganizace, která probíhala nejprve od školního roku 1938/1939 v sudetských oblastech, byla postupně uplatňována i v Protektorátu Čechy a Morava. Základní školství po celém říšském území sestávalo ze čtyř tříd obecné školy (Volksschule), na kterou navazovaly čtyři třídy hlavní školy (Hauptschule) nebo osmitřídní vyšší školy (Oberschule). Hlavní školy měly žáky připravovat na praktický život, vyšší školy ke studiu na vysokých školách (Hochschulen). Adolf Hitler zároveň rozhodl o jednotném učitelském studiu, které začalo probíhat na pětiletých učitelských ústavech (Lehrerbildungsanstalten), kam budoucí studenti přecházeli na základě přísného výběru po dosažení 14. roku z hlavních škol (Hauptschule), obzvláště nadaní žáci i z obecné školy. Učitelské ústavy získaly charakter internátních škol (Internats-Charakter).\n"}
{"id": "736618", "url": "https://cs.wikipedia.org/wiki?curid=736618", "title": "Agnostic Front", "text": "Agnostic Front\n\nAgnostic Front je americká hardcore kapela založená v roce 1980 v New Yorku. Nejčastěji se zařazují mezi New York Hardcore scénu, spolu s např. Madball nebo Sick of It All. Za dobu své aktivity vystřídali velké množství členů na všech postech a na konci roku 1992 se kapela rozpadla. Činnost obnovila v květnu 1996. Od založení vydali 11 studiových alb, 1 kompilaci, 5 EP, 4 live alba a 3 DVD.\n\n\n"}
{"id": "736620", "url": "https://cs.wikipedia.org/wiki?curid=736620", "title": "Marek Čulen", "text": "Marek Čulen\n\nMarek Čulen (8. března 1887 Brodské – 26. prosince 1957 Brodské) byl československý politik a poslanec Národního shromáždění za Komunistickou stranu Československa, v 50. letech pověřenec zemědělství.\n\nPocházel z chudé rolnické rodiny. Před první světovou válkou dvakrát dlouhodobě pobýval za prací v USA. Odjel tam roku 1906 a v Chicagu se angažoval v dělnických spolcích.\n\nV lednu 1921 patřil mezi hlavní aktéry sjezdu sociálně demokratické levice v Ľubochni a Ružomberoku, kde krystalizovala budoucí komunistická strana na Slovensku a Podkarpatské Rusi. Na ustavujícím sjezdu KSČ pak byl zvolen náhradníkem ÚV KSČ. V letech 1922–1923 byl krajským tajemníkem strany v Bratislavě. Pak z této funkce odešel a byl obvodním důvěrníkem v rodném Brodském. Téhož roku po vzniku takzvané Rolnické internacionály se stal hlavním organizátorem komunistů mezi malorolníky. Během frakčních sporů v 1. polovině 20. let uvnitř KSČ představoval levicové křídlo, které roku 1924 kritizovalo coby centristickou politiku funkcionářů jako byl Bohumír Šmeral.\n\nV parlamentních volbách v roce 1925 se stal poslancem Národního shromáždění. V roce 1929 ale v souvislosti s frakčním bojem uvnitř KSČ (nástup skupiny mladých, radikálních komunistů, takzvaní Karlínští kluci, kteří do vedení KSČ doprovázeli Klementa Gottwalda) ze strany odešel (byl vyloučen) a v červnu 1929 se stal členem nového poslaneckého klubu nazvaného Komunistická strana Československa (leninovci). Profesí byl podle údajů z roku 1925 malorolníkem v Brodském.\n\nJiž roku 1932 se do komunistické strany vrátil a byl navrácen i na post předsedy Svazu malorolníků a domkářů. Během druhé světové války působil v zahraničním byru KSČ v Moskvě (KSČ ho do sovětského exilu vyslala roku 1939, byl členem předsednictva Všeslovanského výboru). V září 1944 přiletěl na Slovensko, kde se zapojil do akcí domácího odboje v rámci Slovenského národního povstání.\n\nPo osvobození byl v březnu 1945 kooptován do Ústředního výboru Komunistické strany Slovenska. V letech 1950–1955 byl členem předsednictva ÚV KSS. IX. sjezd KSČ ho zvolil členem Ústředního výboru Komunistické strany Československa. Roku 1955 a 1957 získal Řád republiky. Zastával i četné další funkce. V únoru 1948 se stal předsedou Jednotného zväzu slovenských roľníkov. Funkci si podržel do roku 1952. V letech 1951–1953 zasedal v slovenském Sboru pověřenců jako pověřenec zemědělství.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V letech 1945–1946 byl i poslancem československého Prozatímního Národního shromáždění a v letech 1946–1948 Ústavodárného Národního shromáždění. V letech 1948–1957 zasedal v Národním shromáždění. Po jeho smrti jej v poslaneckém křesle nahradil Michal Chudík.\n\nK roku 1954 se profesně uvádí jako předseda JZD v obci Brodské.\n\nZemřel v prosinci 1957 po těžké a dlouhé nemoci.\n\n"}
{"id": "736623", "url": "https://cs.wikipedia.org/wiki?curid=736623", "title": "Spinor", "text": "Spinor\n\nSpinor je komponentová veličina reprezentující vnitřně \"svalující se\" objekt. Je úzce spjatý s pojmem vlnové funkce ve fyzice, ne však nutně.\n\nKontinuální rotační symetrie vlnové funkce může být celočíselná, pak její reprezentace může být jednoduchá funkce (triviální spinor dimenze 1). Tomu odpovídá situace, kdy při postupné rotaci objektu dostaneme finální vlnovou funkci rovnou té výchozí už při dosažení celočíselného zlomku plného úhlu.\n\nJe-li kontinuální rotační symetrie vlnové funkce polo-celá (spin 1/2), její reprezentace jednoduchá funkce nemůže být, protože musí odrazit dvojakost vlnové funkce objektu v každém bodě. (Při postupné rotaci objektu dostaneme finální vlnovou funkci rovnou té výchozí až po dosažení dvojnásobku plného úhlu.) Reprezentace takové vlnové funkce vyžaduje zavedení matematicky složitější struktury, např. analytických relací nebo konkrétnějších spinorů. (Podobnost s \"funkcí\" druhé odmocniny, která má 2 větve.)\n\nSpinor lze chápat jako zobecněné číslo reprezentující v bodě stavového prostoru vlnové funkce míru svalení objektu do jednoho ze (2) vnitřních stavů. Vlnová funkce je zobrazením stavového prostoru do množiny spinorů.\n\nKomponenty spinoru, odpovídají komponentám vlnové funkce částice se spinem 1/2: φ=φ(1/2), φ=φ(-1/2). Při libovolném otočení systému souřadnic se komponenty spinoru transformují takto: φ'1=aφ+bφ, φ'2=cφ+dφ, kde koeficienty a, b, c, d jsou prvky matice transformace.\n\n"}
{"id": "736625", "url": "https://cs.wikipedia.org/wiki?curid=736625", "title": "Imerze (mikroskopie)", "text": "Imerze (mikroskopie)\n\nImerze je v optické mikroskopii technika, kterou se zvětšuje účinná numerická apertura objektivu tím, že se na krycí sklíčko preparátu kápne imerzní tekutina a objektiv se do ní ponoří. Zároveň se tím omezí rušivé odrazy na krycím sklíčku i na povrchu objektivu, takže se zvýší i kontrast zobrazení. Někdy se imerze užívá i u světelného kondenzoru.\n\nObjektivy pro imerzní mikroskopii musí být pro toto použití uzpůsobeny a bývá na nich údaj, s jakou imerzní tekutinou (voda, olej, glycerin) se smějí používat. Imerzní tekutina se nesmí používat s objektivy, které nejsou imerzní. V průběhu mikroskopování musí být objektiv stále spojen imerzní tekutinou s krycím sklíčkem. Po ukončení mikroskopování se musí objektiv očistit. Pokud jde o olejovou imerzi, používá se k očištění xylen. \n\nImerzní mikroskopii poprvé navrhl italský astronom a optik G. B. Amici a významně zdokonalil optik firmy Zeiss Ernst Abbe (1840–1905). \n\nImerzní tekutina je tekutina s indexem lomu (n) větším než 1. Využívá se při mikroskopování s imerzními objektivy pro zvýšení numerické apertury. Tato tekutina může být olej (např. cedrový olej n = 1,515), voda či glycerin. Používá se tak, že se kápne nejčastěji jedna kapka na krycí sklíčko preparátu a objektiv se omočí v této kapce. \n\n\n"}
{"id": "736629", "url": "https://cs.wikipedia.org/wiki?curid=736629", "title": "Jakub Dědič", "text": "Jakub Dědič\n\nJakub Dědič (2. listopadu 1883 Horní Lukavice – 9. února 1940 Plzeň) byl československý politik a meziválečný poslanec Národního shromáždění za Komunistickou stranu Československa.\n\nProfesí byl podle údajů z roku 1925 kovodělníkem v Plzni-Skvrňanech. Byl redaktorem časopisu \"Jihočeský proletář\".\n\nVe 20. letech zastával významné funkce v krajských strukturách KSČ jako představitel nové skupiny politiků spojených s trendem bolševizace strany po II. sjezdu KSČ. V prosinci 1924 byl na krajské konferenci zvolen krajským důvěrníkem KSČ. K roku 1927 se uváděl jako předseda krajského výkonného výboru strany.\n\nV parlamentních volbách v roce 1925 se stal za Komunistickou stranu Československa poslancem Národního shromáždění. V roce 1929 ale v souvislosti s frakčním bojem uvnitř KSČ (nástup skupiny mladých, radikálních komunistů, takzvaní Karlínští kluci, kteří do vedení KSČ doprovázeli Klementa Gottwalda) ze strany odešel (byl vyloučen) a v červnu 1929 se stal členem nového poslaneckého klubu nazvaného Komunistická strana Československa (leninovci). Ve frakčním sporu v KSČ se krajská organizace strany, vedená Dědičem, nejprve postavila proti Gottwaldovi a podpořila Bohumila Jílka. V roce 1929 se ovšem předsedou krajského vedení KSČ stal gottwaldovec Josef Ullrich, s nímž se Dědič dostal do sporu a obvinil ho, že zfalšoval zápis z konference a sám se nechal delegovat na V. sjezd KSČ. Ullrich obvinění odmítl a od Dědiče si vymohl omluvu. Po vítězství Ullricha byl Dědič a jeho stoupenci ze strany vyloučeni.\n\nV říjnu 1929 byl policií předveden do vazby krajského soudu v Plzni. Měl si odpykat šestiměsíční trest vězení kvůli veřejnému násilí. Nástup do věznice Dědič oddaloval a nereagoval na výzvy úřadů.\n\nZemřel v 9. února 1940 v Plzni.\n\n"}
{"id": "736630", "url": "https://cs.wikipedia.org/wiki?curid=736630", "title": "Vrbový ostrov", "text": "Vrbový ostrov\n\nVrbový ostrov je nebo byl název více ostrovů:\n"}
{"id": "736631", "url": "https://cs.wikipedia.org/wiki?curid=736631", "title": "Sattasaí", "text": "Sattasaí\n\nSattasaí nebo také Gáhá Sattasaí ( गाथासप्तशती gāthā saptaśatī, \"Sedm set strof\") je sbírka básnických miniatur ze života venkovského lidu, kterou podle tradice napsal král Hála (počátek 1. století našeho letopčtu) z dynastie Sátaváhanů (tato dynastie vládla na území dnešního Ándhrapradéše a mahápurána \"Matsjapurána\" uvádí Hálu jako sedmnáctého vládce této dynastie).\n\n\"Sattasaí\" není jednotné dílo, jde spíše o antologii převážně milostných básní, z nichž některé jsou zjevně vyjmuté z větších celků. Je rozdělena do sedmi oddílů pro sto slokách. Básně mají záměrně lidový ráz, který je zdůrazněn i jazykem. Jsou napsány v maraháštrí prákrtu, ale přesto se v nich objevují i prostředky umělé poezie. Mají většinou jednu strofu, podobají se lidovým písním a objevují se v nich i lidová pořekadla.\n\n\n"}
{"id": "736632", "url": "https://cs.wikipedia.org/wiki?curid=736632", "title": "Csótfa", "text": "Csótfa\n\nCsótfa je osada umístěná asi 3 km severozápadně od obce Jahodná v okrese Dunajská Streda.\n\nLeží v intenzivní zemědělské oblasti Žitného ostrova, v geomorfologické části Pôtonská mokraď, na břehu Malého Dunaje u Klátovského ramene. Je zde postaveno zemědělské družstvo. Má pravidelné autobusové spojení.\n"}
{"id": "736633", "url": "https://cs.wikipedia.org/wiki?curid=736633", "title": "Libor Kašík", "text": "Libor Kašík\n\nLibor Kašík (* 31. března 1992, Zlín) je český hokejový brankář, odchovanec týmu PSG Zlín, ve kterém s hokejem začínal. V sezóně 2018/2019 nastoupil do HC Kometa Brno, po tom co rozvázal smlouvu s ruským klubem Amur Chabarovsk po pouhých pěti utkáních. V sezoně 2010/11 odehrál v nejvyšší lize jeden zápas, ve kterém odchytal 11 minut s úspěšností zákroků 90,9 %. V roce 2010 byl vybrán na mistrovství světa do 18 let, kde se stal prvním brankářem a odchytal pět zápasů s úspěšností zákroků 88,4 %. Sezónu 2012–2013 chytal 1. ligu za HC Olomouc, s týmem se probojoval do baráže o hokejovou extraligu.\n\nV sezoně 2013/14 se s PSG Zlín dostal do finále ELH proti HC Kometa Brno, v prvních dvou zápasech vychytal čisté konto (výhry 3:0, 3:0) a ve třetím pustil jen jeden gól (výhra 4:1). Se Zlínem nakonec toto finále vyhrál 4:1 na zápasy.\n\n"}
{"id": "736649", "url": "https://cs.wikipedia.org/wiki?curid=736649", "title": "Kinga Dunikowska", "text": "Kinga Dunikowska\n\nKinga Dunikowska (* 1974) je polská umělkyně, zabývající se kreslením, sochařským uměním, instalacemi, fotografií a výtvarným filmem. Pracuje a žije v Berlíně a Krakově. V roce 1994 začala studovat dějiny umění, filosofii a anglickou filologie na Univerzitě Friedricha Wilhelma v Bonnu. V období 1995 – 2001 studovala na Kunstakademie v Münsteru ve studiu Reinera Ruthenbecka a Kathariny Fritschové.\n\nZaměřuje se na problematiku lidové kultury a utopií. Jako jazyk používá slovník reklamy a filmu, žongluje s motivy převzatými z různých prostředí, kombinuje je s příběhy z pohádek, legend a mytologie. Její umělecká metoda je daleko od zjevné kritiky, balancuje na hraně mezi fikcí a ironií.\n\nV cyklu \"Biuro Bonda\" (2000) uspořádala kancelář slavného Agenta 007. Použila nábytek ve stylu 70. let, na kterém byly předměty nerozlučně spjaté s filmem – sklenice na martini, shaker, fotografie mnoha jeho milenek a portrét Jejího Veličenstva.\n\nV sérii \"Baby, you can drive my car\" (2001) používá zvukomalebné fráze přímo z komiksu a trička s nápisy, růžový model vozu Borgward Isabella, ze které bylo slyšet slavný hit Beatles.\n\nVe svých nejnovějších dílech pracuje s texty a symboly vypůjčené z reklamních časopisů. Komentuje tímto způsobem obraz dokonalého člověka, perfektně organizovaného a s perfektně fungujícím systémem spotřeby.\n\nSamostatné výstavy ((výběr):\n\n2009\n2008\n\n2006\n\n2002\n\n2001\n\n2009\n\n2008\n\n2007\n\n2006\n\n2005\n\n2004\n\n2002\n\n2001\n\n2000\n\n1999\n\nDíla publikována se svolením galerie Foto-Medium-Art.\n\n\n"}
{"id": "736650", "url": "https://cs.wikipedia.org/wiki?curid=736650", "title": "Vojenský řád sv. Ferdinanda", "text": "Vojenský řád sv. Ferdinanda\n\nVojenský řád svatého Ferdinanda (španělsky \"Real y Militar Orden de San Fernando\"), známý též jako Vavřínový kříž svatého Ferdinanda (španělsky \"Cruz Laureada de San Fernando\") je nejvyšší španělské vojenské vyznamenání za statečnost. Bylo založeno roku 1811, během Španělské války za nezávislost, tak zvaným Cádizským cortesem, tedy nejvyšším velením španělských povstalců proti Napoleonovi a jeho bratru Josefovi. Řád je zasvěcen sv. Ferdinandovi\n\nDělí se do pěti tříd, jejichž zvláštností je obrácené číslování, tedy V. je nejvyšší, I. nejnižší. Může být udělen pouze příslušníkům Španělské armády a to za akci, která chránila národ, jeho občany nebo mezinárodní mír a vyznamenaný čelil nebezpečí života.\n\n"}
{"id": "736651", "url": "https://cs.wikipedia.org/wiki?curid=736651", "title": "Audruvė", "text": "Audruvė\n\nAudruvė-Audruve je řeka 2. řádu, jejíž horní část toku je na území Litvy, v okrese Joniškis, pod názvem Audruvė, dolní část toku je na území Lotyšska, okres Jelgava, pod názvem Audruve. Je to levý přítok řeky Vircava, do které se vlévá 28,0 km od jejího ústí do Lielupe, u vsi Raiņi, 17 km na jihojihovýchod od Jelgavy. Pramení na jih od vsi Niūraičiai, 10 km na jih od okresního města Joniškis. Teče převážně směrem severním (jako většina řek v této oblasti, paralelně se sousedními řekami), velmi mírně odkloněným k východu. Míjí od východu okresní město Joniškis. Průměrná spád je 113 cm/km\n\n"}
{"id": "736652", "url": "https://cs.wikipedia.org/wiki?curid=736652", "title": "Gravitino", "text": "Gravitino\n\nGravitino (symbol G͂) je superpartner gravitonu, jak předpokládá teorie kombinující obecnou relativitu a supersymetrii; tj. teorie supergravitace. Pokud existuje, je to fermion se spinem 3/2, je tedy řízen Rarito-Schwingerovou rovnicí.\n\nPole gravitina se konvenčně napíše jako ψ, kde je  μ = 0,1,2,3 index čtyřvektoru\na α = 1,2 je index spinoru.\n\nPro μ = 1 by se dostal do negativního standardního stavu, jako všechny nehmotné částice se spinem 1 nebo větším. Tyto stavy nejsou fyzikální, a pro soudržnost tu musí být kalibrační invariance, která tyto stavy zruší: δψ = ∂ε kde ε(x) je spinorová funkce časoprostoru. Tato kalibrační invariance je lokální supersymetrická transformace a výsledná teorie je teorie supergravitace.\n\nGravitino je fermion zprostředkující interakci supergravitace, stejně jako foton zprostředkující elektromagnetismus a pravděpodobně graviton zprostředkující gravitaci. Kdykoliv je supersymetrie narušena teorií supergravitace, získává hmotu, která je určena na stupnici, nakolik je supersymetrie narušena. Je to velmi rozdílné pro jednotlivé odlišné modely supersymetrického narušení, ale pokud je supersymetrie řešením hierarchického problému standardního modelu, tak by gravitino nemělo být těžší než 1TeV.\n\nPokud má gravitino opravdu hmotnost v řádu TeV, tak to vytváří problém ve standardním modelu kosmologie, alespoň naivně.\n\nJednou z možností je, že gravitino je stabilní. To by bylo v případě, že gravitino je nejlehčí supersymetrická částice a R-parita se zachovává (nebo téměř). V tomto případě je gravitino kandidátem na temnou hmotu; gravitina jako taková by měla být vytvořena ve velmi raném vesmíru. Nicméně, někdo může spočítat hustotu gravitina a ukáže se, že je mnohem vyšší, než pozorovaná hustota temné hmoty.\n\nJiná možnost je, že je gravitino nestabilní. Výše uvedená gravitina by se rozpadla a nepřispěla k pozorování hustoty temné hmoty. Ale, protože se rozkládají pouze gravitací, jejich doba života je velmi dlouhá, v řádu M/m v přirozených jednotkách, kde Mpl je Planckova hmotnost a m hmotnost gravitina. Pro gravitino s hmotností v řádech TeV by to bylo 105 sekund, což je déle než éra jaderné syntézy. Alespoň jeden z možných způsobů rozkladu musí zahrnovat jeden foton, nabitý lepton nebo mezon, z nichž každý by byl energeticky aktivní, aby zničil jádro, pokud jej zasáhne. Může se ukázat, že energetické částice vzniklé rozpadem mají dostatečnou energii na zničení většiny jader v éře jaderné syntézy, v rozporu s pozorováními. Ve skutečnosti by v takovém případě mohl být vesmír tvořen pouze z vodíku a vytvoření hvězd by bylo pravděpodobně nemožné.\n\nJedním z možných řešení kosmologického problému gravitina je rozdělení supersymetrického modelu, kde by mělo gravitino o hodně větší hmotnost v měřítku TeV, ale ostatní fermionové supersymetrické částice standardního modelu, se již objevují v tomto měřítku.\n\nDalším řešením je, že R-parita je lehce porušena a gravitino je nejlehčí supersymetrickou částicí.\nTo způsobí, že téměř všechny supersymetrické částice v raném vesmíru se rozpadají na částice standardního modelu porušením interakce R-paritou s dostatečným předstihem před syntézou prvotních jader, malá část se však rozpadá na gravitina, jejichž doba života je řádově vyšší, než je věk vesmíru v důsledku potlačení rychlosti v Planckových jednotkách a malé porušení spojení R-parity.\n\n"}
{"id": "736653", "url": "https://cs.wikipedia.org/wiki?curid=736653", "title": "Karel Rechlík", "text": "Karel Rechlík\n\nKarel Rechlík (* 1. března 1950 Brno) je český výtvarník, grafik a výtvarný teoretik žijící v Brně. Zabývá se především malbou a vitrážemi pro sakrální prostory. Na Fakultě architektury VUT v Brně přednáší symboliku sakrální architektury.\n\n"}
{"id": "736655", "url": "https://cs.wikipedia.org/wiki?curid=736655", "title": "Burundská fotbalová reprezentace", "text": "Burundská fotbalová reprezentace\n\nBurundská fotbalová reprezentace reprezentuje Burundi na mezinárodních fotbalových akcích, jako je mistrovství světa nebo Africký pohár národů.\n"}
{"id": "736657", "url": "https://cs.wikipedia.org/wiki?curid=736657", "title": "Madball", "text": "Madball\n\nMadball je americká hardcore kapela založená v roce 1988 v New Yorku jako vedlejší projekt kapely Agnostic Front; zpěvák Freddy Cricien je mladší bratr Rogera Mireta, frontmana Agnostic Front. Zakládající členové byli Roger Miret (baskytara), Freddy Cricien (zpěv), Vinnie Stigma (kytara) a Will Shepler (bicí). Kapela zpočátku hrála jenom na koncertech Agnostic Front a často s jejich nepoužitými písněmi, později ale kvůli změnám v sestavě i rostoucí popularitě začala vystupovat i samostatně.\n\nSkupina vznikla v roce 1988, o rok později vydala singl \"Ball of Destruction\" a začala vystupovat živě. V roce 1992 vyšlo EP \"Droppin' Many Suckers\". O rok později kapelu opustil Roger a na jeho post nastoupil Hoya Roc. V roce 1994 podepisuje kapela smlouvu u Roadrunner records, ve stejném roce vydávají album \"Set It Off\" a o dva roky později \"Demonstrating My Style\". Freddy Cricien se objevuje v dokumentu \"N.Y.H.C.\". Za další dva roky, v roce 1998, vydávají album \"Look My Way\" a opět s dvouletým odstupem \"Hold It Down\". Začátkem roku 2001 se skupina rozpadla a činnost obnovila až koncem roku 2002, kdy přišel do kapely Mitts, aktuální kytarista. O rok později vychází kompilace \"Best of Madball\" a rok po ní EP \"N.Y.H.C.\". Dále chronologicky vycházejí další alba \"Legacy\" (2005), \"Infiltrate the System\" (2007) a \"Empire\" (2010). Aktuálně koncertují s bubeníkem Igorem Woutersem a v Česku se objevili například v roce 2011 na festivalu Mighty Sounds po boku The Casualties, nebo Anti-Flag.\n\n\n\n"}
{"id": "736658", "url": "https://cs.wikipedia.org/wiki?curid=736658", "title": "Lois Greenfield", "text": "Lois Greenfield\n\nLois Greenfield (* 18. dubna 1949) je americká fotografka, která je známá zachycováním člověka v pohybu a využitím pohybu jako kompozičního prvku ve svém umění. Je srovnávána s Eadweardem Muybridgem zkoumáním lidského pohybu a s Henrim Cartier-Bressonem zachycením prchavé chvíle.\n\nNa konci 60. let studovala antropologii a filmovou tvorbu na Brandeis University. Po absolutoriu v roce 1970 pracovala jako fotografka na volné noze; v Bostonu fotografovala pro malé nezávislé publikace zahrnující vše od rockových hvězd k pořádkovým nepokojům.\n\nK fotografování používá tělo fotoaparátu Hasselblad 500 c/m bez motorového pohonu s čtvercovým formátem. Její nejoblíbenější objektivy jsou 120 mm a 150 mm. Blesky používá Broncolor, na kterých lze nastavit časy až 1/2000 s nebo méně. Pro čisté snímky je blesk mnohem důležitější než rychlost závěrky. Používá digitální stěnu Leaf Valeo 22i.\n\nKdysi dostala zakázku dokumentovat taneční koncert na zelené louce, což bylo téma, v němž neměla odbornou praxi. Fotografovala nácvik tanečních vystoupení v Bostonu a ve stejném tématu pokračovala také po přestěhování do New Yorku v roce 1973. Výsledkem bylo, že na tomto stylu postavila svůj rukopis a získala pověst fotografky moderního a postmoderního tance. Začala publikovat ve \"Village Voice, New York Times, Dance Magazine\" a dalších tiskovinách.\n\nPracuje v New Yorku pro periodika jako jsou například \"Sports Illustrated, Time, Elle, Vogue, Life\" a \"The New York Times.\" Fotografuje u všech velkých institucí, včetně American Ballet Theatre, Alvin Ailey American Dance Theater, Paul Taylor Dance Company, Bill T. Jones/Arnie Zane Dance Company a Parsons Dance Company. Její práce byly vystaveny v muzeích a galeriích po celém světě. Patronát nad jejím nejnovějším cyklem převzalo taneční divadlo Australian Dance Theatre, se kterým spolupracuje a prezentuje po celém světě. Přitom fotografuje během živého vystoupení jako součást atrakce.\n\n\nPoslední výstavy autora (výběr):\n\n\n"}
{"id": "736660", "url": "https://cs.wikipedia.org/wiki?curid=736660", "title": "Holešov (Polsko)", "text": "Holešov (Polsko)\n\nHolešov ( Goleszów, \"Golleschau\") je vesnice v jižním Polsku ve Slezském vojvodství v okrese Těšín na území Těšínského Slezska. Leží ve Slezském podhůří na úpatí Slezských Beskyd v údolí mezi vrchy Jasieniowa (521 m) a Chełm (464 m).\n\nVesnice se skládá ze tří starostenství – \"Goleszów Dolny\", \"Goleszów Górny\" a \"Goleszów Równia\". Její rozloha činí 12,11 km² a ke dni 31. 3. 2014 zde žilo 4 276 obyvatel. Gmina Holešov zahrnuje také Bažanovice, Děhylov, Hodišov, polskou Horní Líštnou, Kyselov, Kozákovice, Puncov a Tisovnici.\n\nPrvní písemná zmínka o Holešově pochází z roku 1223. Od roku 1290 patřil k Těšínskému knížectví. K rozvoji obce přispěl vznik železniční trati Frýdek – Těšín – Bílsko (Moravsko-slezská dráha měst) v roce 1888. O deset let později byla uvedena do provozu cementárna, která zaměstnávala podstatnou část obyvatel až do pádu komunismu. Během druhé světové války v Holešově působil pobočný tábor Auschwitz-Birkenau.\n\nHolešov je regionálním železničním uzlem. Probíhá tudy trať Těšín – Bílsko-Bělá (č. 190), od níž odbočuje trať do Ustroně a Visly (č. 191). Od roku 2009 je provoz vlaků v úseku Těšín – Holešov úplně zastaven. Obcí prochází také okresní silnice z Ustroně do Těšína.\n\nNa svahu Jasieniowé se nachází areál dvou skokanských můstků využívaných místním klubem Olimpia Goleszów.\n\n\n"}
{"id": "736664", "url": "https://cs.wikipedia.org/wiki?curid=736664", "title": "Čadská fotbalová reprezentace", "text": "Čadská fotbalová reprezentace\n\nČadská fotbalová reprezentace reprezentuje Čad na mezinárodních fotbalových akcích, jako je mistrovství světa nebo Africký pohár národů.\n"}
{"id": "736667", "url": "https://cs.wikipedia.org/wiki?curid=736667", "title": "Záhada Marie Rogêtové", "text": "Záhada Marie Rogêtové\n\nZáhada Marie Rogêtové (v angličtině „The Mystery of Marie Rogêt“, někdy uváděná s podtitulem A Sequel to \"The Murders in the Rue Morgue\") je detektivní povídka amerického spisovatele a literárního teoretika Edgara Allana Poea napsaná v roce 1842.\n\nJde o první záhadu vraždy popsanou podle detailů skutečného zločinu. Poprvé vyšla ve \"Snowden's Ladies' Companion\" ve třech částech (listopad 1842, prosinec 1842, únor 1843).\n\nPovídka E. A. Poea „Záhada Marie Rogêtové“ s postavou geniálního analytika C. Auguste Dupina je společně s dalšími dvěma Vraždy v ulici Morgue a Odcizený dopis považována za předchůdce moderní detektivní prózy.\n\nC. Auguste Dupin zaznamenává nedostatky v pátrání po vrahovi dívky, jejíž tělo je objeveno v řece Seině. Policie chybuje a tisk má zájem spíše o předložení případu v rovině senzace než o pravdivé vykreslení okolností. E. A. Poe tak poukazuje na pochybné metody soudobého, zejména bulvárního tisku .\n\nModerní kritika uvádí:\n\nPoeův literární sok Rufus Wilmot Griswold vyjádřil své vysoké mínění o povídce, popsal ji jako příklad Poeova mazaného intelektu.\n\nČesky či slovensky vyšla povídka v následujících sbírkách nebo antologiích:\n\nPod názvem Záhada Marie Rogêtové:\n\nPod názvem Záhada Marie Rogêtovej:\n\n"}
{"id": "736668", "url": "https://cs.wikipedia.org/wiki?curid=736668", "title": "Džibutská fotbalová reprezentace", "text": "Džibutská fotbalová reprezentace\n\nDžibutská fotbalová reprezentace reprezentuje Džibutsko na mezinárodních fotbalových akcích, jako je mistrovství světa nebo Africký pohár národů. Tým byl dříve znám jako Francouzské Somálsko.\n"}
{"id": "736671", "url": "https://cs.wikipedia.org/wiki?curid=736671", "title": "Eritrejská fotbalová reprezentace", "text": "Eritrejská fotbalová reprezentace\n\nEritrejská fotbalová reprezentace reprezentuje Eritreu na mezinárodních fotbalových akcích, jako je mistrovství světa nebo Africký pohár národů.\n"}
{"id": "736676", "url": "https://cs.wikipedia.org/wiki?curid=736676", "title": "Mk 10 Limbo", "text": "Mk 10 Limbo\n\nLimbo či jinak Anti-Submarine Mk 10 Mortar byla britská protiponorková zbraň vyvinutá organizací Admiralty Underwater Weapons Establishment v 50. letech 20. století jako náhrada staršího typu Squid. Jednalo se o tříhlavňový salvový vrhač protiponorkových náloží, propojený se sonarem typu 170. Projektily měly ráži 12 palců. Oproti staršímu systému Squid se Limbo nabíjelo automaticky, odpal přitom probíhal ručně operátorem sonaru. Trojici projektilů systém vystřelil do prostoru, kde ponorku nalezl palubní sonar. Dostřel se přitom počítal ve stovkách metrů. Systém byl zaveden roku 1954 na fregatě HMS \"Torquay\" (F 43).\n"}
{"id": "736677", "url": "https://cs.wikipedia.org/wiki?curid=736677", "title": "Gambijská fotbalová reprezentace", "text": "Gambijská fotbalová reprezentace\n\nGambijská fotbalová reprezentace reprezentuje Gambii na mezinárodních fotbalových akcích, jako je mistrovství světa nebo Africký pohár národů.\n\nV květnu 2014 dostaly veškeré mládežnické reprezentace i A-tým Gambie od CAF dvouletý zákaz startu ve všech soutěžích na africkém kontinentě kvůli podvodu s věkem hráčů v kvalifikaci. 6. dubna 2014 proti Libérii nasadila Gambie pět hráčů s rokem narození 1994, ačkoli směli nastoupit jen fotbalisti ročníku 1995 a pozdějšího. Stejně tak se gambijské kluby nemohly po tuto dobu zúčastnit kontinentálních pohárových soutěží.\n"}
{"id": "736680", "url": "https://cs.wikipedia.org/wiki?curid=736680", "title": "Lewis County (Kentucky)", "text": "Lewis County (Kentucky)\n\nLewis County je okres amerického státu Kentucky založený v roce 1807. Správním střediskem je město Vanceburg. Pojmenovaný je podle amerického cestovatele a vojáka Meriwethera Lewise.\n\nLeží na severovýchodě Kentucky, přes řeku Ohio sousedí se státem Ohio.\n\n"}
{"id": "736681", "url": "https://cs.wikipedia.org/wiki?curid=736681", "title": "Bartolomé Bermejo", "text": "Bartolomé Bermejo\n\nBartolomé Bermejo (1440, Córdoba – 1495, asi Zaragoza) byl španělský malíř ovlivněný vlámským stylem. \"Bermejo\", znamenající \"nazrzlý\", byla pravděpodobně přezdívka a pravé jméno znělo Bartolomé de Cárdenas.\n\nV 60. letech 15. století žil ve Valencii. 1474 – 1477 pracoval v oblasti Aragonie. V polovině 80. let spolupracoval s malířem Jaimem Huguetem. Objevily se spekulace, že byl židovským konvertitou.\n\nBermejovo dílo vykazuje znaky přechodu od gotiky k renesanci.\n"}
{"id": "736683", "url": "https://cs.wikipedia.org/wiki?curid=736683", "title": "Fotbalová reprezentace Guiney-Bissau", "text": "Fotbalová reprezentace Guiney-Bissau\n\nFotbalová reprezentace Guiney-Bissau reprezentuje Guineu-Bissau na mezinárodních fotbalových akcích, jako je mistrovství světa nebo Africký pohár národů. Tým byl dříve znám jako Portugalská Guinea.\n\nHistorickým úspěchem týmu je postup na závěrečný turnaj Afrického poháru národů 2017, když v kvalifikační skupině vyřadil Zambii, Konžskou republiku a Keňu. Guinea-Bissau také získala druhé místo na Poháru Amílcara Cabrala v roce 1983.\n\n"}
{"id": "736685", "url": "https://cs.wikipedia.org/wiki?curid=736685", "title": "Petr Vrána", "text": "Petr Vrána\n\nPetr Vrána (* 29. března 1985 v Šternberku) je český hokejový útočník.\n\nS hokejem začínal v rodném městě, v klubu HC Šternberk, kde hrával do svých dvanácti let. Poté si ho vyhlídl klub HC Olomouc, se kterým setrval do konce ročníku 2001/02. V posledním ročníku se stal v dorostenecké lize nejproduktivnějším hráčem ligy s 86 nasbíranými body.\nDo ročníku 2002/03 odešel do klubu HC Femax Havířov, ve kterým stihl odehrál za jednu sezónu tři ligové kategorie. Za dorosteneckou kategorii odehrál již třetí sezónu, v juniorské a seniorské lize ELH za Femax debutoval. Po ročníku odletěl do Severní Ameriky, kde se zúčastnil draftu v juniorské lize CHL, kde si ho vybral tým Halifax Mooseheads v prvním kole celkově z jedenáctého místa. Do týmu Mooseheads se hned připojil a po prvním stráveném ročníku se stal nejlepším nováčkem ligy a získal dvě trofeje Michel Bergeron Trophy a RDS Cup. Za jeho výkony byl v roce 2003 draftován v NHL týmem New Jersey Devils ve druhém kole ze 42. místa. V následujícím ročníku ho trápili potíže s ramenem, proto musel vynechat část sezóny. Do poslední sezóny v juniorské lize byl v týmu Mooseheads jmenován kapitánem mužstva. S týmem se probojovali do finále playoff, kde podlehli týmu Rimouski Océanic 0:4 na zápasy. Po sezóně ho český trenér Alois Hadamczik nominoval na soupisku do mistrovství světa juniorů a rovněž ho ustanovil kapitánem. S reprezentací vybojovali bronzové medaile, kdy porazili v boji o třetí místo Americkou reprezentaci 3:2 po prodlouženi. Rozhodující gól vstřelil Vrána v čase 62:38.\n\nDo nové sezóny 2005/06 již nastupoval ve farmářském týmu Devils v Albany River Rats, který ale po ukončení sezóny se klub stal farmou týmu Colorado Avalanche a bývalá farma Avalanche Lowell Lock Monsters poté Lowell Devils se naopak stala farmou Devils. Do nově přejmenovaného týmu Lowell Devils strávil tři sezóny 2006/09. Během toho období si v roce 2008 zahrál v AHL All-Star Game. V závěru sezóny 2007/08 měl český trenér Alois Hadamczik zájem o Vránu aby reprezentoval český tým v mistrovství světa, ale vedení Devils neuvolnilo Vránu z důvodu, že s ním počítají jako náhradníka v playoff. V poslední sezóně v zámoří se mu podařilo nakouknou do NHL a hned v prvním zápase proti týmu Washington Capitals vstřelil první a momentálně jediný gól za svou kariéru v NHL. Poté stihl v sezóně za New Jersey Devils odehrát celkem šestnáct zápasů. Jelikož mu klub po sezóně nenabídl smlouvu stal se 1. července 2009 nechráněným volným hráčem. Nikdo za dobu jednoho měsíce neprojel o něho z žádných klubů NHL zájem, vrátil se po sedmi letech zpět do Česka, kde se dohodl s extraligovým klubem HC Vítkovice Steel. S týmem HC Vítkovice Steel odehrál dva ročníky, ve kterých postoupili do playoff a dokráčeli do finále, ale v obou ročnících ve finále prohráli na série. Po druhém neúspěchu ve finále playoff, odehrál dva zápasy v přípravě a rovněž dva zápasy v KAJOTbet Hockey Games s českým reprezentačním týmem, nakonec se nevešel do základního reprezentačního kádru pro mistrovství světa. Ruský klub z KHL Amur Chabarovsk, který v minulém ročníku 2010/11 skončil na předposledním místě, projevil o útočníka zájem. Amur Chabarovsk se dohodl s klubem HC Vítkovice Steel a od nového ročníku již mohl nastoupit za Amur Chabarovsk. Hned v úvodu ročníku vstřelil první branku a stal se tak prvním českým střelcem v ročníku 2011/12.\n\n\n\n\n\n"}
{"id": "736686", "url": "https://cs.wikipedia.org/wiki?curid=736686", "title": "Che-kang", "text": "Che-kang\n\nChe-kang ( , pchin-jinem \"Hègǎng\") je městská prefektura v Čínské lidové republice. Patří do provincie Chej-lung-ťiang a leží na severovýchodě státu u hranice s Ruskou federací.\n\nV roce 2010 zde žilo zhruba milion lidí na ploše 14 784 čtverečních kilometrech.\n\nVýznamnou složkou zdejší ekonomiky je těžba uhlí.\n"}
{"id": "736688", "url": "https://cs.wikipedia.org/wiki?curid=736688", "title": "RCVR", "text": "RCVR\n\nRCVR je americký sci-fi seriál dostupný ve formě streamu na portálech youtube.com a machinima.com. V současné době (1. listopadu 2011) byla uzavřena první šestidílná série.\n\nSeriál se zabývá fenoménem UFO a jako spouštěč událostí je uveden záznam letecké operace ve Vietnamu, na kterém se objevila tajemná zářící světla pronásledující americký vojenský letoun. Nosnou myšlenkou je poznání, že na Zemi jsou tzv. Receiveři (vysílače) – lidé, kteří mohou komunikovat s mimozemskou inteligencí a umožňují tak lidstvu odhalovat neobvyklé jevy a poznatky.\n\n"}
{"id": "736689", "url": "https://cs.wikipedia.org/wiki?curid=736689", "title": "Mítink pravdy", "text": "Mítink pravdy\n\nMítink pravdy (srbochorvatsky miting istine/митинг истине) byl název plánovaného shromáždění občanů, ke kterému mělo dojít 1. prosince 1989 na výročí 71 od vzniku Jugoslávie (Království SHS) v Lublani, hlavním městě svazové republiky Slovinsko. Toto shromáždění nebylo ze strany republikových úřadů povoleno.\n\nShromáždění inicovalo sdružení kosovských Srbů s názvem Božur a bylo akcí přívrženců Slobodana Miloševiće, který jej chtěl využít k prosazení vlastní politiky v SR Slovinsko. Protože však podobné akce, které proběhly během tzv. protibyrokratické revoluce v hlavních městech Vojvodiny a Černé Hory vedly následně k výměně politického vedení (ve prospěch Miloševićových přívrženců), představitelé Slovinska znejistili. Slovinské vedení navíc bylo s tím srbským ve vzájemném sporu, který se táhl již nějakou dobu. Slovinští a srbští komunisté měli rozdílný pohled na nové dodatky ke slovinské ústavě (které byly považovány za odporující ústavě celosvazové). Slovinci rovněž vyjadřovali podporu některým politikům v Kosovu, které Srbové považovali za separatisty a vlastizrádce. Panovaly obavy, že se toto shromáždění pokusí Miloševićovi přívrženci využít k tomu, aby odstranili Milana Kučana a dosadili na jeho místo někoho loajálního Bělehradu.\n\nNa tehdejším náměstí Revoluce v Lublani se skutečně sešlo okolo asi padesáti až sta osob, které byly srbské a černohorské národnosti. Měli jen jeden transparent se slovinským nápisem \"Tukaj je Jugoslavija\". Slovinská milice osoby nejprve vyzvala, aby se rozešly, protože tak neučinily, rozhodla se zasáhnout. Někteří z účastníků se později přesunuli k blízkému pravoslavnému chrámu, kde policie poté také zasahovala.\n\nSlovinská policie zadržela během 1. prosince asi třicet osob, převážně Srbů, kteří této výzvy neuposlechli. Oficiálním důvodem zadržení bylo narušování veřejného pořádku. Okamžitě potom začaly srbské sdělovací prostředky (např. Politika s ostrými útoky na slovinské politické vedení). Média vykreslila velmi rychle Slovinsko jako nedemokratický režim, kde jsou zatýkáni pravoslavní kněží a lidé, kteří podporují užívání cyrilice. Během několika dní byl navíc zahájen bojkot slovinských výrobků a byl tak započat rozpad společného jugoslávského trhu. Do té doby omezený spor se rozrostl do ohromné šíře; začalo se otevřeně mluvit o tom, že slovinský nacionalismus přerostl do úrovně až fašistické. To vše jen necelé dva měsíce předtím, než začal 14. kongres SKJ, na kterém došlo k další eskalaci srbsko-slovinského sporu, kdy delegace svazu komunistů Slovinska opustila jednací sál.\n"}
{"id": "736693", "url": "https://cs.wikipedia.org/wiki?curid=736693", "title": "Vertikální odpalovací zařízení MK 41", "text": "Vertikální odpalovací zařízení MK 41\n\nVertikální odpalovací zařízení MK 41 (\"Mark 41 Vertical Launch System\" – Mk 41 VLS) je americké námořní víceúčelové modulární vertikální odpalovací zařízení použitelné pro různé druhy řízených střel. Hlavním dodavatelem systému je společnost Lockheed Martin, některé hlavní komponenty a kontejnery systému vyrábí též firma BAE Systems Land & Armaments. Jde o světově nejrozšířenější systém svého druhu. K roku 2018 mají systémy Mk.41 za sebou 3850 úspěšných odpalů. Používá je 12 námořnictev na téměř 200 válečných lodích patřících ke 20 různým třídám.\n\nSystém byl původně vyvinut pro americké válečně lodě vybavené systémem Aegis. Do služby byl zaveden v roce 1986 na palubě raketového křižníku USS \"Bunker Hill\" (CG 52). Americké námořnictvo systém doposud instalovalo na křižnících třídy \"Ticonderoga\" a torpédoborcích tříd \"Spruance\" a třídy \"Arleigh Burke\". Celkově již bylo dodáno a objednáno více než 11 000 vertikálních odpalovacích zařízení MK 41.\n\nZákladem vypouštěcího zařízení jsou dva osminásobné moduly, kterých bývá instalováno několik vedle sebe. Ze sila lze vypouštět řadu typů střel, například protiletadlové střely Sea Sparrow, ESSM, Standard SM-2 a Standard SM-6, protiraketové Standard SM-3, raketová torpéda VL-ASROC či střely s plochou dráhou letu Tomahawk. Vyráběny jsou přitom tři různé délky kontejnerů, lišících se spektrem použitelných střel.\n\n\n"}
{"id": "736694", "url": "https://cs.wikipedia.org/wiki?curid=736694", "title": "Řád zlaté ostruhy", "text": "Řád zlaté ostruhy\n\nŘád zlaté ostruhy (latinsky \"Ordo Militiae Auratae\") je druhý nejvyšší papežský rytířský řád, udělovaný za výjimečné zvýšení slávy církve.\n\nJedná se o nejstarší papežský řád, který má svůj původ ve 14. století jako sdružení rytířů \"Militia Aurata\" a byl spojen s titulem palácového hraběte lateránského paláce čili apoštolským palatinátem, a tím pádem jeho udělení bylo spojeno s dědičným šlechtictvím. Postupem doby papežové udělili právo udělovat tento řád Sforzům (1539), kolegiu abreviátorů a biskupům – asistentům trůnu (1557) a došlo k masovému udělování a poklesu prestiže. Tato situace vyústila v jeho sloučení s Řádem svatého Silvestra roku 1841.\n\nRoku 1905 byl řád obnoven papežem Piem X., a to v jedné třídě – rytíř, s tím, že nejvyšší počet žijících členů je 100. Je udělován papežským motu proprio za zásluhy a již s ním není spojeno dědičné šlechtictví.\n\nPoslední rytíř řádu Jan Lucemburský zemřel v roce 2019 a od té doby řád nemá žádného žijícího nositele. Řádovými rytíři byli například Raffael Santi, Tizian, Giorgio Vasari, Giacomo Casanova a Wolfgang Amadeus Mozart (ve věku 14 let).\n\n"}
{"id": "736695", "url": "https://cs.wikipedia.org/wiki?curid=736695", "title": "Řád Pia IX.", "text": "Řád Pia IX.\n\nŘád Pia IX. (italsky \"Ordine di Pio IX\") je papežský rytířský řád, založený roku 1847 papežem Piem IX.\n\nŘád byl založen na paměť rytířské družiny založené Piem IV., která zanikla s jeho smrtí. Do roku 1939 bylo s jeho udělením spojeno šlechtictví. Řád má pět tříd:\n\nJe udělován katolíkům i nekatolíkům za zásluhy o papežství. V pořadí papežských řádů je třetí, za Řádem zlaté ostruhy a nad řádem sv. Řehoře Velikého.\n\nOdznakem řádu je zlatá, modře smaltovaná osmicípá hvězda se zlatými paprsky mezi jednotlivýci cípy. Ve středovém kruhovém medailonu se nachází zlatý nápis PIVS IX, odkazující na zakladatele řádu. Kolem se vine zlatý pás s heslem VIRTVTI ET MERITO.\n\nStuha je modrá s dvěma červenými postranními pruhy.\n\n\n"}
{"id": "736697", "url": "https://cs.wikipedia.org/wiki?curid=736697", "title": "Paradox dvou obálek", "text": "Paradox dvou obálek\n\nParadox dvou obálek je problém považovaný za hádanku, logickou hříčku, filozofický problém, problém z oblasti pravděpodobnosti, teorie optimálního rozhodování, či rekreační matematiky.\n\nV současné době je napsáno několik článků týkajících se tohoto problému ročně.\n\nJsou dvě navzájem nerozlišitelné obálky, v každé z nich je kladná suma peněz a to tak, že v jedné obálce je dvojnásobné množství peněz, než ve druhé. Můžete si vybrat libovolnou z obálek a ponechat si sumu, kterou daná obálka obsahuje. Náhodně si tedy jednu z obálek vyberete, ale předtím, než obálku otevřete, dostanete možnost vyměnit ji za druhou obálku.\n\nArgument proč obálky vyměnit:\n\n\nProblém spočívá v tom, najít ve výše uvedené argumentaci chybu.\n\nHistorie obálkového paradoxu se datuje nejméně do roku 1953, kdy belgický matematik Maurice Kraitchik publikoval ve své knize \"Rekreační matematika\" hádanku týkající se dvou stejně bohatých mužů, kteří se potkají a porovnávají své nádherné kravaty, dárky od svých manželek, dohadující se, která z nich stála více peněz. Je také zmíněn v knize o elementární matematice a matematických hádankách z roku 1953, kterou napsal matematik John Edensor Littlewood, jenž ji připsal fyzikovi Erwinu Schroedingerovi. Martin Gardner popularizoval Kraitchikovu hádanku ve své knize \"Aha! Gotcha\" z roku 1982, a to ve formě peněženkové hry:\n\nV roce 1989 Barry Nalebuff uvedl současnou verzi paradoxu dvou obálek, spolu s výpočtem střední hodnoty 5\"A\"/4. Martin Gardner nezávisle zmínil tuto verzi ve své knize \"Penrose Tiles to Trapdoor Ciphers and the Return of Dr Matrix\" z roku 1989. Od té doby byl problém uváděn nejčastěji ve formě paradoxu dvou obálek.\n\nVe současné podobě (zřejmě kvůli zvýšení atraktivity) body 8 až 12 výše zcela nepokrytě poukazují také na Paradox Buridanova osla.\n\nLogik Raymond Smullyan položil otázku, zda je skutečně paradox závislý na pravděpodobnostech. Přeformuloval proto problém tak, aby neobsahoval zmínku o pravděpodobnosti. Následující logické argumenty vedou k vzájemně si odporujícím závěrům:\n\n\n"}
{"id": "736699", "url": "https://cs.wikipedia.org/wiki?curid=736699", "title": "Železniční trať Wałbrzych–Meziměstí", "text": "Železniční trať Wałbrzych–Meziměstí\n\nŽelezniční trať Wałbrzych – Meziměstí (v Polsku označená číslem 291) je jednokolejná železniční trať o délce 32 km, provoz na ní byl zahájen 15. května 1878. Trať vede z polského Wałbrzychu (stanice Wałbrzych Szczawienko) do českého Meziměstí přes stanice Szczawno Zdrój, Boguszów Gorce Wschód, Boguszów Gorce Towarowy a Mieroszów, prochází též tunelem Podlesie o délce 262 m. V provozu je nyní pouze úsek Boguszów Gorce Wschód – Meziměstí, přičemž přeshraniční úsek slouží nyní pro nákladní dopravu a sezónní víkendové osobní vlaky do Adršpachu.\n\nOsobní doprava v přeshraničním úseku byla zastavena v roce 2003. Od roku 2018 zde jezdí sezónní vlaky z Wroclawi do Adršpachu\n\n"}
{"id": "736715", "url": "https://cs.wikipedia.org/wiki?curid=736715", "title": "František Kún", "text": "František Kún\n\nFrantišek Kún, též Francis Kun (30. července 1825, Javorník – 6. ledna 1894, Ely, Iowa) byl český evangelicko-reformovaný duchovní, redaktor a profesor klasické literatury.\n\nFrantišek Kún se narodil 30. července 1825 v Javorníku. Pocházel z rodiny s dlouholetou farářskou tradicí. Nejen jeho otec Karel Kún, ale i dědeček Alexander Kún byli evangelickými faráři. Dědeček patřil mezi evangelické duchovní, kteří přišli do Čech a na Moravu z Uher po vyhlášení tolerančního patentu v roce 1781. Od roku 1846 působil František Kún jako farní vikář v Miroslavi (tehdy spadající pod nosislavský sbor) a následně jako farář nově vzniklého sboru v Miroslavi. Byl velmi sečtělý a vládl dobrou znalostí devíti jazyků včetně latiny, řečtiny a hebrejštiny. V roce 1852 odešel do USA, kde nejprve pracoval jako Rolník v okrese Tana v Iowě a později též začal kázat. Po nějakém čase za ním, přijel jeho otec Karel Kún. František Kún se oženil s Annou Budkovou, s níž měl celkem devět dětí. V roce 1859 byl povolán ke službě nedaleko města Racine ve Wisconsinu a o rok později se přestěhoval do Ely ve státě Iowa, kde strávil zbytek života a kde byl také pohřben. Tam také od roku 1874 vydával měsíčník \"Hlas pravdy\". Působil rovněž jako profesor klasických literatur na Western College.\n\n"}
{"id": "736739", "url": "https://cs.wikipedia.org/wiki?curid=736739", "title": "Potápka (subkultura)", "text": "Potápka (subkultura)\n\nPotápka byl příslušník nekonformní tzv. swingové mládeže, která se v době druhé světové války hlásila k americké kultuře a ke svobodnému životnímu stylu. Tím se vymykala propagované národně socialistické výchově. Výstřední tanečníci swingu se v Protektorátu Čechy a Morava nazývali „potápky“ či „gejblíci“, jejich ženské protějšky „bedly“ nebo „kristýnky“. V době druhé světové války se v Protektorátu utvářela – a to především v Praze – jedna z prvních českých subkultur. Zatímco francouzští swingaři se nazývali „zazous“, hamburským vyznavačům swingu se říkalo „Swings“ a vídeňským „Schlurfs“, pro pražské stoupence této americké hudby se vžil český název „potápky“, odvozený pravděpodobně od jedné taneční figury. Potápky a pozdější páskové byli jednou ze skupin revoltující mládeže. Jejich oblečení a mluva byly vzdorem mladé generace. V období politických diktatur se svým příklonem k britské, potažmo americké kultuře vymezovali k nacistické protektorátní správě a posléze vůči komunistické moci.\n\nMěstská mládež holdovala za Protektorátu nejnovějšímu trendu přicházejícímu z USA – swingu. Swing se stal ve čtyřicátých letech nejen z jazzu vycházejícím hudebním stylem, ale i stylem tanečním. V Čechách tento taneční styl dostal přezdívku „holanďan“. Čeští fanoušci swingu na počátku roku 1940 tvořili jakýsi počátek první české městské subkultury. Vyznačovali se typickým oděvem, vlastním slangem a také zvláštním držením těla. Pocházeli z různých sociálních vrstev (nejenom z tzv. zlaté mládeže, jak tvrdil protektorátní tisk), ale také se nestranili práce v mládežnických organizacích. Pojem „potápka“ byl autorem článku v časopise \"Zteč\" odvozován od taneční figury, typické pro jazzové tanečníky. V Praze se potápky k zábavě nejčastěji scházeli na Václavském náměstí, kterému říkali Trafouš, Trafo, Traf či Trafalgar, což byla odvozenina od londýnského Trafalgar Square. Někdy si proto také říkali „\"trafíci\"“. Jindy se označovali jako „\"svingaři\"“, protože jejich generaci spojoval swing.\n\nJazz byl projevem modernismu, emancipace a demokratizace a stal se u určité mladé generace za první republiky, ale i Výmarské republiky, zrovna tak v době Třetí říše či protektorátu projevem nového životního stylu. Nešlo jen o módu, mládež hlavně z intelektuální vrstvy obyvatelstva doslova propadla novému avantgardnímu způsobu života. Je jasné, že hudba spojující Evropu se „spontánností afrického kontinentu“ se nelíbila jak kuratornímu představenstvu za protektorátu, ale nebyla přijatelná právě z rasových důvodů ani ve Třetí říši - kde byla odmítána jako tzv. \"Entartete Kunst\", ve kterém se neprojevovaly inspirační proudy spojené „s nevyschlými zřídly oné síly, z nichž rostly arijské národy i jejich duchovní práce,“ ale naopak „zvrácený“ vkus Židů a především „méněcenných“ černochů.\n\nNový hudební směr byl také podle národního socialismu projevem „kulturbolševismu“. Odmítání jazzu se projevovalo samozřejmě i mimo nacistické oblasti. V každém případě byl z hlediska NS ideologie životním stylem zvráceným a odsuzovaným. Určitá skupina protektorátní mládeže jazz milovala a dokonce si při tanci navozovala jakýsi pocit svobody. Amatérské big-bandy i subkultury „potápek“ nabízely únik z každodenního protektorátního života formou jednak generačního protestu, ale i jakéhosi protinacistického postoje.\n\nExtravagantní oblečení \"potápek\" v době zglajchšaltovaného protektorátu přímo šokovalo. Potápky nosili úzké kalhoty sahající nad kotníky - „šťaldy“, z kterých musely vykukovat nápadné vzorované ponožky, dlouhé sako po kolena - často kostkované, boty tzv. „maďarky“ - těžké kožené polobotky na 3-5 centimetrů vysokých podrážkách, nazývaných pro jejich žlutobílou barvu „sádla“, tkaničku od bot místo kravaty a někdy celý outfit doplňoval úzký knírek ala Clark Gable, klobouk či čepici, vpředu vysokou, vzadu velmi nízkou, zvanou \"taylorovka\", \"borzalino\" nebo \"tatra, model 25\" (idolem mnoha potápek byl totiž americký herec Robert Taylor), účes zpevněný brilantinou a podtáčený kulmou - „taylorovskou kštici“ zejména na krku dlouhou (\"havel\"‘ také ‚\"havrda\"‘) a potápnice si vlasy vyčesávaly do \"gordického uzlu\". Vzor oblékání hledala mládež u mladých lidí v Americe (tzv. zooties či zootsuiters) a Francii (tzv. zazou).\n\nPotápkovská mluva byla specifickým slangem, který měl mimo jiné zálibu v používání různých anglických slov, nebo slov z angličtiny vycházejících. Vedle toho měli potápky i řadu specifických a ryze vlastních výrazů, vzniklých různým zkracováním standardních českých výrazů. Místo \"„mě to nebaví“\" říkali \"„mě to neba“\". Svým děvčatům říkali potápky \"„Bedla“\" nebo \"„Kristýnka“\".\n\n„Potápky“ nacisty neohrožovali nějakým protiněmeckým postojem nebo snad odbojem. Šlo o hnutí zcela nepolitické. Kultura potápek ale nabízela alternativu - potápky chtěli „bláznit“, být nad věcí a pozorovat okolí s náležitým nadhledem a o budování nového NS řádu nejevili zájem. Bylo tedy jasné, že propaganda Kuratoria - protektorátní mládežnické organizace k výchově mládeže - se snažila o zesměšnění celé subkultury. Některé tvrdší zásahy se např. snažily potápkám stříhat „nevkusné havly“.\n\nČasopis \"Zteč\" zase informoval své čtenáře o tom, že „potápka“:\n\nNa výstřednost \"potápek a bedel\" reagovaly nejen nacistické orgány, ale i česká společnost. V protektorátních novinách se tak proti potápkám objevovaly informace o smýšlení a odsuzování českého obyvatelstva. Opereta Járy Beneše \"Potápka\" z roku 1940 tento styl života zesměšňovala a parodovala bez zásahu či iniciativy předních představitelů Protektorátu. Ale i tak se v Protektorátu proti potápkám nezasahovalo tak ostře jako v jiných zemích. Protektorát měl být ukázkou klidného zázemí a nějaké masové zatýkání nebylo ze strany Třetí říše žádoucí. V některých tvrdších případech hrozilo za nošení dlouhých vlasů či výstředního obleku zatčení a uvěznění. Například ve dnech 17. až 24. června 1944 se konalo se souhlasem okupačních orgánů v pražské Lucerně „I. defilé amatérských tanečních jazzových orchestrů“ - v době, kdy v celé Třetí říši platil zákaz tance. Během vystoupení se sice netančilo, ale plakáty vyzývaly vyloženě k návštěvě hudby taneční.\n\n\n"}
{"id": "736742", "url": "https://cs.wikipedia.org/wiki?curid=736742", "title": "Gil Cates", "text": "Gil Cates\n\nGilbert Cates (\"Gil Cates\", 6. června 1934, New York City, USA – 31. října 2011, Los Angeles) byl americký producent a režisér, známý především produkcí závěrečných ceremoniálů udělování cen Oscar.\n\nJe strýcem herečky Phoebe Cates.\n\n"}
{"id": "736745", "url": "https://cs.wikipedia.org/wiki?curid=736745", "title": "Německá armáda", "text": "Německá armáda\n\nNěmecká armáda ( , \"Heer\") je společně s Deutsche Marine a Luftwaffe jednou ze tří složek ozbrojených sil Spolkové republiky Německo. Heer je jádrem pozemních ozbrojených složek a účastníkem pozemních, výsadkových a aeromobilních operací.\n\nV době míru má kolem 60 000 příslušníků a je tak nejsilnější složkou německých ozbrojených sil. V celém Bundeswehru nosí armádní uniformu 115 000 vojáků.\n\nV rámci mezinárodních sil se jednotky armády účastnily například misí KFOR či Resolute Support.\n\nPo rozpuštění \"Wehrmachtu\" s koncem druhé světové války byla znovu založena 12. listopadu 1955 jako \"Bundesheer\" - část nově založeného západoněmeckého \"Bundeswehru\". Po znovusjednocení Německa v roce 1990 byla východoněmecká národní lidová armáda včleněna do (západo)německé armády.\n\n"}
{"id": "736747", "url": "https://cs.wikipedia.org/wiki?curid=736747", "title": "Smíšený sbor", "text": "Smíšený sbor\n\nSmíšený sbor je pěvecké těleso. Smíšeným se nazývá proto, že je tvořeno mužskými hlasy a ženskými hlasy. \n\nVe smíšeném sboru jsou obvykle zastoupeny čtyři hlavní pěvecký hlas: \n\nVedle smíšených sborů rozeznáváme ještě mužské, ženské a dětské pěvecké sbory – ty se dále mohou dělit na chlapecké a dívčí. \n"}
{"id": "736763", "url": "https://cs.wikipedia.org/wiki?curid=736763", "title": "Štěpán Škorpil", "text": "Štěpán Škorpil\n\nŠtěpán Škorpil (* 13. dubna 1945) je český sportovní novinář, televizní komentátor a moderátor.\n\nJeho otec zahynul dne 30. dubna 1945 během nacistického pochodu smrti, maminka se pak již nikdy neprovdala.\n\nV mládí závodil v atletickém víceboji, kdy se stal juniorským mistrem Československa v desetiboji. Hrál závodně i basketbal (mimo jiné společně s Václavem Klausem).\n\nPo absolvování studia na Fakultě tělesné výchovy a sportu UK pracoval od roku 1973 v Československé televizi jako sportovní komentátor a později i jako šéfredaktor Hlavní redakce sportu. V letech 1978-1980 odkomentoval pět zápasů nejvyšší československé hokejové ligy. V roce 1990 byl nucen Československou televizi opustit z politických důvodů (společně s Robertem Bakalářem, Jaroslavem Suchánkem a Janem Slepičkou).\n\nNa televizní stanici Eurosport komentuje od roku 1998 zejména lehkou atletiku, severskou kombinaci, sportovní plavání a krasobruslení.\n\nPracuje i jako moderátor a tiskový mluvčí, kde spolupracuje s Českým olympijským výborem, jde o velkého příznivce a propagátora myšlenky na uspořádání olympijských her v Praze.\n\nV roce 2010 si zahrál moderátora v českém seriálu Comeback. V díle Zlatá ledvina moderoval mezinárodní turnaj v pivním pětiboji.\n\n"}
{"id": "736767", "url": "https://cs.wikipedia.org/wiki?curid=736767", "title": "Dolné Saliby", "text": "Dolné Saliby\n\nDolné Saliby (maďarsky \"Alsószeli\") jsou obec na Slovensku v okrese Galanta. V roce 2009 měla obec 2 000 obyvatel. Rozloha katastrálního území činí 18,72 km². Při sčítání obyvatel v roce 2001 se 78 % obyvatel hlásilo k maďarské národnosti.\n"}
{"id": "736768", "url": "https://cs.wikipedia.org/wiki?curid=736768", "title": "Richard Grunberger", "text": "Richard Grunberger\n\nRichard Grunberger (7. března 1924 Vídeň – 15. února 2005) byl historik zabývající se dějinami nacionálního socialismu.\n\nNarodil se ve Vídni v židovské rodině, po anšlusu Rakouska byl poslán prvním transportem dětí do Anglie. Zpočátku žil v uprchlickém táboře v Lowestoftu, později v rodině židovského krejčího ve West Endu. Po získání stipendia vystudoval historii na londýnské King's College.\n\n"}
{"id": "736772", "url": "https://cs.wikipedia.org/wiki?curid=736772", "title": "Svatý Dominik ze Silosu (obraz)", "text": "Svatý Dominik ze Silosu (obraz)\n\nSvatý Dominik ze Silosu (španělsky \"Santo Domingo de Silos\") je oltářní obraz namalovaný španělským malířem Bermejem pro kostel v Daroce zasvěcený tomuto světci. Zobrazuje benediktinského opata Dominika ze Silosu na trůnu v biskupském rouchu. Zlatem zdobený oděv a celková výzdoba dominuje obrazu, postava světce se dostává do pozadí. Trůn obklopuje sedm personifikací cností. Dominik drží knihu a berlu, kolem hlavy má svatozář. Obraz byl od roku 1869 v držení Národního archeologického muzea, od roku 1920 je ve sbírkách muzea Prado. Jeho inventární číslo je P-1323.\n"}
{"id": "736778", "url": "https://cs.wikipedia.org/wiki?curid=736778", "title": "Judapest", "text": "Judapest\n\nJudapest je antisemitské, někdy i antimaďarské pojmenování Budapešti, které upozorňovalo na skutečnost, že významnou část obyvatelstva Budapešti na konci 19. a v první polovině 20. století tvořili Židé. Poprvé ho použil Karl Lueger, který byl na přelomu devatenáctého a dvacátého století (1897 až 1910) vídeňským starostou. Výraz byl ve velkém měřítku přejímán extrémně pravicovým tiskem, nejvíce v průběhu druhé světové války. Adolf Hitler pojem používal k pomlouvání Maďarska a Maďarů.\n\n"}
{"id": "736779", "url": "https://cs.wikipedia.org/wiki?curid=736779", "title": "Adolf Kramenič", "text": "Adolf Kramenič\n\nAdolf Kramenič (25. února 1889 Brandýs nad Labem – 19. prosince 1953 Choceň) byl český varhaník, sbormistr a hudební skladatel.\n\nNarodil se v rodině obuvníka. Již v dětství spolu s otcem hrál ve vesnické kapele na housle. Základní hudební vzdělání získal v hudební škole v Brandýse nad Labem. V roce 1903 byl přijat na Pražskou konzervatoř, kde studoval hru na varhany a skladbu. Jeho učitelem skladby byl hudební skladatel Karel Stecker, hru na varhany, improvizaci a instrumentaci učil Josef Klička. Ke studiu si přivydělával přepisováním partitur starých českých mistrů.\n\nPo absolvování konzervatoře v roce 1906 se stal ředitelem kůru v Kostelci nad Labem. Krátce ještě působil ve Vlašimi a v roce 1910 získal místo ředitele kůru a městského kapelníka v Bakaru (Chorvatsko). Tam však nakonec nenastoupil, neboť se uvolnilo místo ředitele kůru v Chocni. Kromě chrámových povinností se účastnil hudebního života v Chocni a okolí. Na koncertech doprovázel na klavír a v roce 1914 se stal sbormistrem pěveckého spolku \"Zvukobor\".\n\nHned po vypuknutí první světové války byl odvelen na východní frontu. Již 14. září 1914 však byl zajat a odvezen do Ruska. Onemocněl úplavicí a skončil v nemocnici v Samarkandu. Po částečném vyléčení byl transportován do zajateckého tábora v Ašchabadu. Tam ruský kapelník \"Garalik\" vytvořil ze zajatců malý smyčcový orchestr ve kterém se uplatnil i Kramerič. V roce 1916 byl přesunut do Taškentu. Tam založil pěvecký sbor, se kterým nastudoval národní písně, ale i budoucí státní hymnu \"„Kde domov můj“\". Téhož roku se připojil k československým legiím, které se formovaly v Kyjevě. Ve \"4. střeleckém pluku Prokopa Velikého\" byl pověřen, aby vytvořil symfonický orchestr. Byl pak převelen do Boryspilu, kde zase vytvořil dechovou hudbu a smyčcové kvarteto. Do Prahy se vrátil v prosinci 1918 a na jaře následujícího roku byl z armády propuštěn.\n\nVrátil se do Chocně a ujal se znovu místa ředitele kůru a varhaníka v kostele Františka Serafínského i sbormistra pěveckého spolku \"Zvukobor\". V roce 1920 se oženil s členkou sboru Štěpánkou Čihákovou. S existenčních důvodů přijal místo výpravčího u dopravního úřadu ČSD v Chocni, kde setrval až do odchodu do důchodu v roce 1946. Vedle toho řídil dechový orchestr železničářů a v posledním roce učil i v Městské hudební škole. Působil také jako korepetitor a s kolegyní založil klavírní duo. Mezi jeho žáky patřil i významný český skladatel Lubor Bárta (1928-1972).\n\nPo odchodu do důchodu se intenzivně věnoval dílu choceňského rodáka Tomáše Norberta Koutníka (1698–1775). Shromáždil, spartoval a přepsal jeho dochované skladby a zasloužil se o to, aby Koutníkovo dílo neupadlo do zapomenutí. Kromě toho se stal členem \"Železničního symfonického orchestru v Praze\", který vedl dirigent Karel Šejna.\n\nV posledních letech života trpěl zdravotními obtížemi, které měly svůj původ v letech 1. světové války. 19. prosince 1953 podlehl rakovině plic.\n\nVětšina jeho skladeb je uložena v \"Regionálním muzeu ve Vysokém Mýtě\". Vzhledem k tomu, že jeho dílo bylo věnováno především chrámovým účelům, je ve veřejnosti málo známo. Výjimku tvoří vánoční písně, koledy a pastorely, které jsou často na repertoáru pěveckých a zejména dětských pěveckých souborů.\n\n\n\nKomponoval i písně, úpravy lidových písní, komorní hudbu a napsal i několik skladeb pro hudbu dechovou.\n\n\n"}
{"id": "736780", "url": "https://cs.wikipedia.org/wiki?curid=736780", "title": "Gajdar", "text": "Gajdar\n\nPříjmení Gajdar má více nositelů:\n\n"}
{"id": "736787", "url": "https://cs.wikipedia.org/wiki?curid=736787", "title": "Dara", "text": "Dara\n\nDara je ženské nebo i mužské jméno nejasného původu.\n\n\n\n\n\n\n"}
{"id": "736788", "url": "https://cs.wikipedia.org/wiki?curid=736788", "title": "Patrik Gedeon", "text": "Patrik Gedeon\n\nPatrik Gedeon (* 19. července 1975, Chomutov) je český fotbalový záložník a bývalý reprezentant. Defenzivní záložník, obounohý, se schopnostmi lídra. Mimo ČR hrál v Polsku a Švýcarsku (s lichtenštejnským klubem FC Vaduz, neboť Lichtenštejnsko nemá vlastní ligu).\n\nOdchovanec FC Chomutov, odkud v roce 1995 přišel do Blšan. V roce 2001 přestoupil za 12 milionů do SK Slavia Praha. Na podzim roku 2002 se dostal do reprezentace a zajímaly se o něj měly bohaté ruské kluby. Na podzim 2003 s kolenem a podstoupil operaci předního křížového vazu. Měl další zdravotní problémy a do bývalé formy se nedostal. V lednu 2006 přestoupil do lichtenštejnského klubu FC Vaduz, se kterým hrál druhou švýcarskou ligu. Po půl roce se přestěhoval do Polska a v létě 2007 se vrátil do Blšan. V únoru 2008 přestoupil do FK Baník Most 1909, který ale sestoupil, a tak v létě 2008 opět přestoupil do Dukly Praha.\n\nV srpnu 2015 odešel ve svých čtyřiceti letech na hostování do třetiligového týmu FK Baník Most 1909, kam se vrátil po sedmi letech.\n\nV české reprezentaci nastoupil v letech 2002-2003 ke třem přátelských utkáním, debutoval 20. listopadu 2002 proti Švédsku (remíza 3:3).\n\n"}
{"id": "736800", "url": "https://cs.wikipedia.org/wiki?curid=736800", "title": "Petr Benát", "text": "Petr Benát\n\nPetr Benát (* 20. května 1980, Děčín) je český fotbalový záložník.\n\nS fotbalem začínal v Jílovém, odkud v roce 1991 přišel do FK Teplice. Na vojně hrál za AFK Žatec. Po vojně hrál za Teplice a Chomutov. V roce 2004 se vrátil do FK Teplice. Od léta 2008 hrál tři roky v SK Dynamo České Budějovice a v srpnu 2011 odešel na hostování s opcí na přestup do druholigového polského týmu Arka Gdyně.\n\n"}
{"id": "736806", "url": "https://cs.wikipedia.org/wiki?curid=736806", "title": "Lapparentosaurus", "text": "Lapparentosaurus\n\nLapparentosaurus (\"ještěr Alberta-Félixe de Lapparenta\") byl rod velkého sauropodního (možná brachiosauridního) dinosaura, popsaného v roce 1986, jeho fosilie však byly popsány pod rodovým jménem \"Bothriospondylus\" již roku 1895. Byly objeveny na území Madagaskaru. Vzhledem k tomu, že tyto zkameněliny neodpovídají evropským zástupcům rodu \"Bothriospondylus\", byly paleontologem J. F. Bonapartem v roce 1986 přeřazeny do samostatného rodu \"Lapparentosaurus\". Typový druh je \"L. madagascariensis\".\n\nPřesné vývojové vazby tohoto taxonu jsou dosud neznámé. Fosilie tohoto dinosaura byly objeveny v několika různých horninových faciích a jedná se pravděpodobně o pozůstatek mělké laguny.\n\nTypový jedinec \"MAA 91-92\" sestává ze dvou neurálních oblouků a částí kostí končetin. Analýza přírůstkových kruhů na kostech potvrdila, že tito dinosauři se mohli dožívat věku kolem 43 let, přitom však rostli a dospívali velmi rychle. Přesnější rozměry tohoto sauropoda nelze z dosud objevených fosilních pozůstatků odhadnout.\n\n"}
{"id": "736820", "url": "https://cs.wikipedia.org/wiki?curid=736820", "title": "Interliga Baseball", "text": "Interliga Baseball\n\nBaseballová soutěž, která není přímo řízena Českou baseballovou asociací, ale je řízena baseballovými kluby. Soutěž byla založena v roce 2010. Hlavním cílem soutěže je umožnit týmům hrajícím oblastní soutěž odehrát několik zápasů navíc s týmy, se kterými se běžně nepotkávají.\n\nVítězové Interligy\n"}
{"id": "736835", "url": "https://cs.wikipedia.org/wiki?curid=736835", "title": "Filip II. (Tizian, 1551)", "text": "Filip II. (Tizian, 1551)\n\nObraz Filip II., namalovaný italským malířem Tizianem v roce 1551, je jedním z portrétů španělského vladaře Filipa II. Španělského. Jak ukázalo rentgenové prozkoumání obrazu, portrét byl namalován na nedokončené verzi portrétu \"Karla V. v brnění\". Sám Filip II. označil v osobní korespondenci svou podobiznu za malířem odbyté dílo.\n\nDva roky po svém vzniku byl portrét darován Filipově budoucí manželce Marii Tudorovně. Po její smrti visel v Alcázaru a poté v madridském královském paláci. V roce 1827 přešel do sbírek muzea Prado Jeho inventární číslo je P-411.\n"}
{"id": "736839", "url": "https://cs.wikipedia.org/wiki?curid=736839", "title": "Sonorská poušť", "text": "Sonorská poušť\n\nSonorská poušť nebo krátce Sonora je severoamerická poušť, jejíž jedna část se nachází na území Spojených států amerických a druhá na území Spojených států mexických. V poušti je k nalezení celá řada unikátních rostlin a živočichů, jako např. kaktus Saguaro.\n\nPoušť pokrývá velkou část amerických států Arizony a Kalifornie a severozápadní oblast Mexika. Jde o jednu z největších a nejžhavějších pouští v Severní Americe o rozloze přibližně 311 000 km². Na severu na ni bezprostředně navazuje Mohavská poušť.\n\nV poušti Sonora žije 60 druhů savců, 350 druhů ptáků, 20 druhů obojživelníků, více než 100 druhů plazů, 30 druhů ryb, přes 1000 druhů včel a roste tam více než 2000 druhů rostlin.\n\nV oblasti pouště jihozápadně od Tucsonu a nedaleko hranic s Mexikem je důležitá oblast výskytu jaguárů, žijících na území Spojených států amerických. Dále se na území pouště vyskytují např. ovce tlustorohá, korovec jedovatý, káně Harrisova, vlk mexický a zejména v hornatých oblastech rozšířená puma americká, nazývaná někdy \"horský lev\".\n\nMnoho rostlin nejenže přežívá drsné podmínky pouště Sonora, ale ve skutečnosti se jim tam dobře daří. Řada z nich se vývojem přizpůsobila na podnebí pouště. V poušti Sonora rostou například rostliny z podčeledi agávovitých, palmy, kaktusy, luštěniny a mnoho dalších.\n\nSonora je hlavním místem na světě, kde roste ve volné přírodě kaktus Saguaro. Rostou zde i jiné kaktusovité rostliny, jako např. Opuncie či kaktusy z rodu \"Echinocereus\" a \"Ferocactus\". Kaktusy poskytují potravu a domov v poušti mnoha savcům a ptákům. Kvetou nejčastěji od konce března do června, v závislosti na počasí. Podle druhu mají výrazné červené, růžové, žluté nebo bílé květy.\n\nPoušť Sonora je domovem kultury sedmnácti v současné době žijících kmenů indiánů, kteří mají osady v indiánských rezervacích v Arizoně.\n\nNejvětší město v poušti Sonora je Phoenix, který měl v roce 2008 asi 4,3 mil. obyvatel. Leží u řeky Salt v centrální Arizoně a je to jedna z nejrychleji rostoucích oblastních metropolí ve Spojených státech amerických. V roce 2007 Phoenix rostl tempem cca 4000 m² za hodinu.\n\nDalší velká města jsou Tucson v Arizoně s počtem obyvatel přibližně 1 000 000 a Mexicali ve státě Baja California, které má asi 900 000 obyvatel. Hermosillo má cca 700 000 obyvatel a Ciudad Obregon v jižní části pouště má 375 800 obyvatel.\n\nTaké Coachella Valley se nachází v poušti Sonora a má 365 000 obyvatel. V poušti leží i mnoho dalších známých měst, jako je např. Palm Springs a Palm Desert.\n\nBěhem zimních měsíců, od listopadu do března, se denní teploty v oblasti Coachella Valley pohybují v rozmezí od 21 °C do 32 °C. Odpovídající noční minima jsou v rozsahu od 8 °C do 20 °C, takže poušť je populárním zimním letoviskem. Vzhledem ke svému teplému klimatu po celý rok je tato oblast známá produkcí tropického ovoce, jako jsou datle, fíky apod.\n\n\n"}
{"id": "736841", "url": "https://cs.wikipedia.org/wiki?curid=736841", "title": "Zopowy-Osiedle", "text": "Zopowy-Osiedle\n\nZopowy-Osiedle (německy \"Soppau Siedlung\") je ves v jižním Polsku, v Opolském vojvodství, v powiatu Głubczyckém, ve gmině Głubczyce.\n\nVes leží v Opavské pahorkatině u úpatí Zlatohorské vrchoviny.\n\nVes se nachází na hranicích přírodního parku (polsky \"obszar chronionego krajobrazu\") Rajón Mokre - Lewice.\n\nVesnicí prochází silnice 1. třídy č. 38 (DK38). Dříve byla vedle osady železniční zastávka Zopowy Równe (německy \"Soppau Roben\") na dnes již zrušené železniční trati č. 333 Krnov - Głubczyce.\n"}
{"id": "736843", "url": "https://cs.wikipedia.org/wiki?curid=736843", "title": "Emil Bolek", "text": "Emil Bolek\n\nEmil Bolek (13. prosince 1897, Plzeň – 30. srpna 1961, Plzeň) byl český herec.\n\nByl zprvu prodavačem, později dělníkem v plzeňské Škodovce a zabýval se ochotnicky divadlem. Během první světové války hostoval v herecké společnosti A. Brázdy. První stálé angažmá získal v roce 1920 u společnosti Jana Otakara Martina a poté vystřídal ještě několik dalších divadelních společností. V letech 1923 – 1927 působil v Městském divadle na Kladně, v roce 1927 ve Východočeském divadle o od roku 1928 v Českém divadle v Olomouci. Na konci sezóny 1931 odešel s olomouckým ředitelem Antonínem Drašarem do Slovenského národního divadla v Bratislavě. V sezóně 1932/1933 hrál v pražském Osvobozeném divadle.\n\nPozději působil v Déčku E. F. Buriana, kde s válečnou přestávkou 1941 – 1945, strávenou v Městských divadlech pražských , hrál až do roku 1946. Již v Déčku byl za války členem divadelní odbojové skupiny vedené E. F. Burianem a členem stranického vedení divadla .\n\nOd srpna 1946 až do konce roku 1957 byl sólistou činohry pražského Národního divadla.\n\n\n\n\n\n"}
{"id": "736845", "url": "https://cs.wikipedia.org/wiki?curid=736845", "title": "Terciární sektor", "text": "Terciární sektor\n\nTerciární sektor nebo také sektor služeb je v 21. století největší sektor světového hospodářství. I když jeho definice není jednoznačná, zahrnuje například obchod, dopravu a komunikace, zdravotnictví, vzdělávání, služby informační, správní a vládní, finanční, pojišťovací, právní a další služby. Naproti tomu sekundární sektor zahrnuje výrobu a průmysl, kdežto primární sektor produkci potravin a těžbu surovin.\n\nTerciární sektor se považuje za nejdynamičtější složku hospodářství a jeho podíl na celku za charakteristiku vyspělosti země. Od 80. let 20. století lze pozorovat výrazný přesun těžiště právě do terciárního sektoru a někdy se hovoří i o terciarizaci.\n\nNěkteří ekonomové rozlišují samostatně ještě kvartérní sektor (tzv. znalostní sektor), který zahrnuje vědu, výzkum, vzdělávání a informační technologie.\n\n"}
{"id": "736853", "url": "https://cs.wikipedia.org/wiki?curid=736853", "title": "Spolupředsednictví", "text": "Spolupředsednictví\n\nSpolupředsednictví (také spoluvůdcovství, spolulídrovství, systém spolumluvčí) je termín označující model vedení organizace, kde je místo jediného vůdce více předsedů se stejnými právy a podílem na moci (nejčastěji dva). Častým případem je spolupředsednictví u zelených politických stran, kde jsou místa obsazována s cílem zajistit vyrovnané zastoupení mužů a žen. Další motivací pro uplatnění spolupředsednictví je posílení konsenzuálního rozhodování na úkor \"silové\" vlády nadpoloviční většiny (typické pro deliberativní demokracii) a rozšíření možností pro iniciativu zdola (účastnická demokracie). \n\nSpolupředsednictví se často užívá u mezinárodních organizací – např. Unii pro Středomoří zřízené v rámci barceleonského procesu předsedají dvě osoby – jedna z EU a druhá z oblasti Středomoří.\n\nV Evropském parlamentu uplatňuje spolupředsednický model frakce Zelení-Evropská svobodná aliance. Z národních stran jsou to například němečtí Bündnis 90/Die Grünen, lucemburští Zelení, chorvatská strana Zelena lista, polská strana Zieloni 2004, Kolumbijská strana zelených nebo japonská strana Midori no Mirai. Rakouští Die Grünen – Die grüne Alternative, švédská Strana zelených, izraelské Zelené hnutí nebo estonští Zelení mají systém spolumluvčí. Maďarská strana Politika může být jiná má 12členné kolektivní vedení.\n\nV minulosti měly spolupředsedy některé německé levicové strany – od založení do roku 1939 Sociálnědemokratická strana Německa, v letech 1946–1954 Sjednocená socialistická strana Německa, v současnosti Die Linke.\n\nDva generální ředitele a dva předsedy představenstva má např. evropský koncern působící v leteckém, vesmírném a zbrojním průmyslu EADS.\n\nSystém dvou až tří spolumluvčích měla mezi roky 1977–1992 disidentská občanská iniciativa Charta 77. Byli vybíráni tak, aby zastupovali co možná nejširší spektrum Charty, ve které se mísily různé filozofické, politické a společenské názory.\n\nO systému spolupředsednictví v současných českých politických stranách se hovoří ve Straně zelených.\n\nVýhody spolupředsednictví: \n\nNevýhody spolupředsednictví: \n"}
{"id": "736861", "url": "https://cs.wikipedia.org/wiki?curid=736861", "title": "Jojo klub", "text": "Jojo klub\n\nJojo klub nebo Výtahový klub je označení sportovních publicistů pro tým, který často sestupuje z nějaké dlouhodobé soutěže (zpravidla první ligy) a brzy se do ní zase vrací - podobně jako hračka jojo.\n\nV Anglii, kde označení vzniklo, je typickým jojo klubem Birmingham City FC, který za svou existenci sestoupil z nejvyšší soutěže dvanáctkrát. V poslední době tak bývá označován West Bromwich Albion, který od roku 2002 zaznamenal čtyři postupy do Premier League, kde ale vydržel nanejvýš dvě sezony. Důvodem je úsporná politika klubu, který sází na vlastní odchovance a proto nemůže výkonnostně konkurovat ostatním účastníkům nejvyšší soutěže.\n\nSoučasné české jojo kluby jsou Bohemians 1905 a Dynamo České Budějovice.\n\nSvětovým rekordmanem je kyperský Aris Limassol, který v letech 1996-2006 sestoupil a postoupil každý rok. Podobnou sérii zaznamenal v letech 1979-1986 norský Brann Bergen. Celkový primát drží Hong Kong FC, který od založení hongkongské ligy v roce 1945 změnil ligovou příslušnost 27krát.\n\nNa mistrovství světa v ledním hokeji skupiny A bylo v sedmdesátých a osmdesátých letech příslovečným jojo mužstvem Polsko. V československé extralize je pozoruhodným případem TJ Gottwaldov, který v letech 1970-1981 jenom jediný rok nezměnil ligovou příslušnost.\n\nhttp://www.rsssf.com/miscellaneous/malagal.html\n"}
{"id": "736878", "url": "https://cs.wikipedia.org/wiki?curid=736878", "title": "Sonic Syndicate", "text": "Sonic Syndicate\n\nSonic Syndicate je Švédská metalcore/melodic death metalová kapela fungující od roku 2002. Zakládajícími členy byli bratři Richard (screaming) a Roger (kytara) Sjunnessonovi, jejich bratranec Robin Sjunnesson (kytara), Andreas Mårtensson (klávesy), Magnus Svensson (baskytara) a Kristoffer Backlund (bicí). Na svém kontě mají 3 dema, 4 alba, 1 EP a několik ocenění včetně výher ve Swedish Metal Awards a nominace v kategorii \"Up and Coming!\" v magazínu Metal Hammer.\n\nV počátcích byla skupina známá jako Tunes Of Silence a později jako Fallen Angels a pod druhým jménem vydala první tři dema. \nZměna jména, spolu s novou baskytaristkou Karin Axelsson, přišla v roce 2004 před vydáním debutového alba \"Eden Fire\". Kapela od té doby zaznamenala prudký vzestup popularity, v zahraničí především po vydání druhého alba v roce 2007, \"Only Inhuman\", u vydavatelství Nuclear Blast. Vystoupili na velkých evropských festivalech včetně Wacken Open Air 2007 a jako předkapela se účastnili vystoupení kapel jako Caliban, Amon Amarth, Heaven Shall Burn, nebo Nightwish. \nVydání druhého alba provázela změna v sestavě, z kapely byli vyhozeni Kristoffer Bäcklund a Andreas Mårtensson pro nedostatek zájmu o kapelu. Na post bicích přišel John Bengtsson a kytarista Roger Sjunnesson přešel ke klávesám. Také přibyl druhý zpěvák, Roland Johansson, který vypomáhal už na prvním albu.\nV této sestavě koncertovali do roku 2009 a vydali album \"Love and Other Disasters\". Ve stejném roce bylo vydáno DVD Live Inhuman. \nV roce 2009 z osobních důvodů Rolland opět odešel. Jako náhrada byl nalezen Nathan J. Biggs, se kterým kapela nahrála EP \"Burn This City\". Nathan později nahradil i druhého zpěváka, Richarda Sjunnessona, který v kapele obstarával screaming (Krátce jeho post zastoupil Christoffer Andersson) a který odešel kvůli měnícímu se stylu kapely. \nV roce 2010 vychází album \"We Rule The Night\" a roce 2011 v interview kapela oznámila pauzu. Richard Sjunnesson mezitím zakládá novou kapelu The Unguided, se kterou pokračuje v dřívější tvorbě.\n\n\n\n"}
{"id": "736881", "url": "https://cs.wikipedia.org/wiki?curid=736881", "title": "Berberské jazyky", "text": "Berberské jazyky\n\nBerberské jazyky jsou větví afroasijské jazykové rodiny, do níž patří jazyky čadské, egyptština a dále jazyky kušitské, omoské a semitské.\n\nBerberskými jazyky se hovoří v severní Africe a většinou koexistují s arabštinou. Patří k nim tamašek (tuaregština), riff (tarafit), kabylština a také již vymřelý jazyk Kanárských ostrovů guančtina.\n\nNejstarším důkazem o berberských jazycích jsou dvě slova na stéle egyptského faraóna Antefa II. (11. dynastie), kde se uvádějí jména libyjských psů. Rovněž lze některá egyptská osobní jména identifikovat jako berberská. Obecně se má za to, že značně nesrozumitelný libyjský jazyk, ve kterém se v severní Africe nalezlo na tisíc nápisů, je raná berberština. Několik staletí před naším letopočtem přišla v důsledku fénické kolonizace berberština do styku s féničtinou, o čemž svědčí fénické výpůjčky v současných berberských jazycích. V této době převzali Berbeři punské písmo a z něho se vyvinula libyjsko-berberská abeceda tifinaġ, která je dosud příležitostně užívána některými berberskými národy, například Tuaregy. Po dobytí severní Afriky Římany převzala berberština větší množství latinských slov. Od té doby až do islámské expanze byla berberská nářečí kontinuálně rozšířena od Egypta k Atlantiku. V jejím důsledku pronikla do severní Afriky arabština a zejména v severních oblastech došlo k naprostému roztříštění berberského jazyka. Oba jazyky se navzájem ovlivnily, ovšem arabský vliv na berberská nářečí byl daleko silnější, a proto se ve slovníku současných berberských jazyků vyskytuje velké množství arabských výpůjček. V nedávné době do berberských jazyků pronikla slova z evropských jazyků, především francouzštiny.\n\nU podstatných jmen rozeznáváme rod ženský a mužský, číslo a dva pády (základní a předmětný).\n\nPřídavná jména se dělí na dva typy - volná a příklonková a rozeznáváme u nich číslo, dva rody a tři pády.\n\nPři časování sloves rozeznáváme osobu, číslo, čas, způsob, slovesný i jmenný rod a vid. Minulé časy jsou obecně čtyři - aorist, silný aorist (v dokonavém a nedokonavém vidu), perfektum a negativní perfektum. Některé berberské jazyky mají ještě další dva minulé časy.\n\nZvukový systém berberských jazyků je ve značné míře podobný. Souhlásky se vyznačují vlastnostmi typickými pro afroasijské jazyky, jako je zdvojení znělých nebo existence faryngalizovaných souhlásek. S ohledem na významný vliv arabštiny je třeba brát tyto podobnosti s jistou rezervou. Fonémy [sˁ], [h] a [ʕ] jsou tak shodné s arabštinou, že je nelze považovat za původní berberské. Následující tabulka uvádí protoberberské fonémy dle Kossmanna (přitom [ɣ] a [q] jsou alofony).\n\"*Vysvětlení zkratek n. = neznělé, z. = znělé, f. = faryngalizované\"\n\nNa druhé straně samohlásky nejsou u berberských jazyků jednotné, na severu to jsou a, i, u a ə, na jihu to jsou dlouhé a:, e:, i:, o: a u: a krátké ə a æ. Jejich rozsáhlý rejstřík prakticky znemožňuje zrekonstruovat původní protoberberštinu.\n\nPřestože berberská kultura byla dlouhodobě postavena na ústní tradici, existují starobylé písemné památky ve formě nápisů na skalách a artefaktech. Jsou psány zleva doprava libyjsko-berberskou abecedou, která vznikla z punského písma a která se používala mezi 3. stoletím př. n. l. a 3. stoletím n.l. Abeceda měla dvě varianty: východní se 24 znaky, z nichž 22 je rozluštěno, a západní, primitivnější, o 13 znacích. Z libyjsko-berberské abecedy se u Tuaregů vyvinulo písmo \"tifinaġ\", které tradičně nezaznamenávalo kromě koncovek samohlásky. Po islamizaci začali severní Berbeři používat upravené arabské písmo. Z pozdější doby se občas se vyskytují písemnosti, ve kterých jsou do písma tifinaġ vloženy arabské znaky pro samohlásky. Ve 20. století vznikla úpravou písma tifinaġ nová abeceda, která se používá především v Libyi a Maroku, v Nigeru je nazývána \"šifinaġ\". Na druhé straně latinka převládá v Alžírsku, Mali a Nigeru.\n\nPřestože neexistuje název pro souhrn berberských jazyků, tradiční věda je považuje za jazyk, který se rozpadá na několik desítek, nebo dokonce několik stovek jednotlivých dialektů. Jejich vlastní označení \"tamazight, tamašek, tamahaq\" jsou dialektickými varietami stejného slova. Současná věda se zhruba od druhé poloviny 20. století přiklání k názoru, že jde spíše o jednotlivé jazyky.\nHlubší klasifikace na nářečí a jejich skupiny je značně problematická, protože rozšíření jazyků, zejména severní skupiny, je nesouvislé.\n\nJazyky s největším počtem rodilých mluvčích (každý zhruba 3 milióny) jsou tamazight a tašelhit v Maroku a kabylština v Alžírsku. Největší souvislou oblast rozšíření má jazyk kočovných Tuaregů tamašek (~ 1,7 miliónu km²). Níže uvedené dělení je uvedeno podle Ethnologue; mrtvé jazyky jsou označeny †.\n"}
{"id": "736882", "url": "https://cs.wikipedia.org/wiki?curid=736882", "title": "Nikolaus Harnoncourt", "text": "Nikolaus Harnoncourt\n\nNikolaus Harnoncourt (6. prosince 1929, Berlín, Německo – 5. března 2016, Sankt Georgen im Attergau, Rakousko) byl rakouský dirigent, cellista, hudební publicista, jeden ze zakladatelů interpretace klasické hudby na dobové nástroje.\n\nHarnoncourt se narodil v Berlíně v rodině stavebního inženýra. Jeho celé rodné jméno je Johannes Nicolaus hrabě de la Fontaine a d’Harnoncourt-Unverzagt.\nMládí prožil ve Štýrském Hradci, kam se jeho rodiče přestěhovali. V roce 1948 začal ve Vídni studovat hru na violoncello. Již v té době se začal zabývat problematikou interpretační praxe staré hudby. V letech 1952–1969 působil jako cellista u Vídeňských symfoniků. Roku 1953 založil Harnoncourt orchestr Concentus Musicus Wien (Vídeňský hudební souzvuk), orientovaný na autentickou interpretaci barokní hudby za pomoci původních nástrojů nebo jejich replik. Realizoval s ním mnoho nahrávek a získal světovou proslulost.\n\nOd začátku 70. let se začal prosazovat jako dirigent klasických symfonických orchestrů. Vrcholem v této oblasti bylo navázání spolupráce s Vídeňskými filharmoniky v roce 1984 a s Berlínskými filharmoniky roku 1991. Harnoncourt byl i vyhledávaným operním dirigentem. Ve Vídeňské státní opeře, Salcburském festivalu či Opeře Zürich inscenoval díla od baroka po 20. století. Na Salcburském festivalu se ovšem prosadil teprve počátkem 90. let, po smrti Herberta von Karajan. Harnoncourt byl rovněž pedagogicky činný. V letech 1972–1992 vyučoval na hudební akademii Mozarteum v Salcburku interpretaci staré hudby. Harnoncourt pravidelně vystupoval na hudebním festivalu Styriarte, který se každoročně koná ve Štýrském Hradci. V roce 2009 zde dirigoval Gershwinovu operu \"Porgy a Bess\".\n\nV roce 1968 vytvořil Harnoncourt filmovou roli prince Anhaltsko-Cöthenského ve filmu \"Kronika Anny Magdaleny Bachové\". O Harnouncourtovi byl v roce 2005 natočen televizní dokumentární film \"Jede Note ist ein Kuss\" (Každá nota je políbení), kde spoluúčinkovaly hudební soubory Concentus musicus Wien a Vídeňští filharmonikové.\n\n\n\n\n"}
{"id": "736898", "url": "https://cs.wikipedia.org/wiki?curid=736898", "title": "Barn", "text": "Barn\n\nBarn (značka \"b\") je jednotka účinného průřezu (značka \"s\"). V soustavě SI má význam plochy délka.\n\nÚčinný (srážkový) průřez vyjadřuje míru pravděpodobnosti, že dojde k interakci mezi jádrem nalézajícím se v poli (v terči) o velikosti 1 m a kolmo dopadajícím neutronem, který tuto plochu zasáhne, tj. pravděpodobnost jaderné reakce; používá se převážně u urychlovačů částic. Jednotlivé reakce mají rozdílně veliký účinný průřez, ten je pro danou reakci vyjádřen jako efektivní plocha jádra o takové velikosti, že když do ní směřujeme letící částici dojde k jaderné reakci. Tyto účinné průřezy nemají nic společného s geometrickými rozměry jádra, jsou důsledkem vnitřních mechanismů konkrétních druhů reakcí.\n\nNominální jednotkou účinného průřezu je neadekvátně veliký m, proto jaderní fyzici často používají praktičtější jednotku barn.\n\nPřevodní vztah:\n\nJednotky barn se také používá při studiu nukleární magnetické rezonance pro kvantifikaci interakce jádra s elektrickým polem.\n\nNázev barn, znamenající česky \"stodola\", vznikl při vývoji atomové bomby za 2. světové války (Projekt Manhattan). Tehdy v počátcích měli vědci problém řízeně zasáhnout neutronem cíl pokud v nadsázce nebyl \"veliký jako stodola\". Původně slangový výraz se v odborné komunitě vžil a následně byl používán jako krycí název mající zastřít studovanou podstatu. Pro svou praktičnost a vtipnost se udržel dodnes, jako např. krása, vůně, půvab u kvarků.\n\n"}
{"id": "736901", "url": "https://cs.wikipedia.org/wiki?curid=736901", "title": "Jiří Hájek (operní zpěvák)", "text": "Jiří Hájek (operní zpěvák)\n\nMgA. Jiří Hájek (* 1976, Pardubice) je český operní zpěvák.\n\n"}
{"id": "736903", "url": "https://cs.wikipedia.org/wiki?curid=736903", "title": "Osvojování jazyka", "text": "Osvojování jazyka\n\nOsvojování jazyka je proces, při kterém lidé získávají schopnost vnímat, produkovat a používat slova za účelem dorozumění a komunikace. Tato schopnost zahrnuje nabývání rozličných dílčích schopností včetně syntaxe, fonetiky a rozsáhlé slovní zásoby. Jednat se může jak o jazyk mluvený, tak o jazyk znakový. Osvojování jazyka se zpravidla vztahuje k prvnímu jazyku, tedy osvojování rodného jazyka v dětském věku, spíše než k osvojování druhého jazyka, o kterém se hovoří v souvislosti s dalšími jazyky, ať už v dětském nebo dospělém věku.\n\nSchopnost osvojit si a používat jazyk je základním rysem, který odlišuje lidské tvory od ostatních živých tvorů. I když mezi zvířaty existuje mnoho forem komunikace, jedná se o omezené množství syntakticky neuspořádaných výrazů, které postrádají kulturní variace.\n\nV rámci pochopení osvojování jazyka je stěžejní porozumět, jakým způsobem nabývají děti těchto schopností na základě zdánlivě nepatrných podnětů. Za účelem vysvětlení tohoto jevu bylo vytvořeno velké množství teorií včetně innatismu, podle kterého se děti rodí určitým způsobem připravené tyto schopnosti získat. Oproti tomu jiné teorie popisují tento jev jako výsledek pouhého učení.\n\nTeorie sociální interakce zahrnuje množství hypotéz týkajících se osvojování jazyka. Tyto hypotézy se zabývají psanými, mluvenými, nebo vizuálními sociálními nástroji, které se skládají z ucelených systémů symbolů a pravidel týkajících se osvojování jazyka a jeho rozvoje. Teorie sociální interakce je založena na kompromisu mezi vlivem přírody a výchovy. Po mnoho let se psychologové a vědci snažili vyřešit tuto otázku – jaké jazykové chování je dáno přírodou od narození a jaké chování je zapříčiněno interakcí s okolním prostředím, tedy výchovou.\n\nTeorie vztažných rámců (Hayes, Barnes-Holmes, Roche, 2001) pojednává o původu a rozvoji jazykových kompetencí jednoznačně v souvislosti s učením. Tato teorie čerpá ze Skinnerova behaviorismu a tvrdí, že děti si osvojují jazyk výhradně prostřednictvím interakce s okolním prostředím.\n\nTeorie emergentismu jako například MacWhinneyho kompetitivní model tvrdí, že osvojování jazyka je kognitivní proces, který vzniká interakcí biologických vlivů a vlivu prostředí.\n\nGenerativní gramatika, která je spojovaná především s prací Noama Chomského, představuje v současnosti jeden z hlavních přístupů k osvojování syntaxe u dětí. Hlavní myšlenkou tohoto přístupu je, že lidská biologická podstata u dítěte během osvojování jazyka značně zužuje „prostor pro hypotézy“. V rámci přístupu zvaného „pravidla a parametry“, který byl z velké části formulován Noamem Chomskym a Howardem Lasnikem, se osvojování syntaxe podobá výběru z menu: lidský mozek má k dispozici limitovanou sérii možností a dítě si vybírá správné možnosti s využitím mluvy rodičů v kombinaci s kontextem.\n\nDle Chomského je vývoj řeči vymezen geneticky – došel k závěru, že existuje jakási univerzální gramatika, která je vrozená a nikoli naučená během života – člověk se rodí se základní gramatickou šablonou, do které snadno zapadne jakýkoli světový jazyk.\n\nOd 50. let 20. století se vyskytlo mnoho kritiky základních hypotéz, se kterými generativní teorie přišla. Kritikové tvrdí, že koncept mozkového aparátu (language acquisition device) se rozchází s evoluční antropologií, podle které se lidský mozek a hlasivky postupně přizpůsobovaly k používání řeči, a která je pravděpodobnější než možnost, že by došlo k náhlému vytvoření kompletního systému binárních parametrů vymezujících celé spektrum možných gramatik, které kdy existovaly, nebo budou existovat. (Binární parametry jsou běžné u digitálních počítačů, ale jak se ukázalo, není tomu tak v případě neurologických systémů jaký představuje například lidský mozek.)\n\nNěkteří vědci, kteří se zabývali výzkumem v oblasti osvojování jazyka jako Elissa Newportová, Richard Aslin a Jenny Saffranová věří, že osvojování jazyka je založeno na obecných mechanismech učení, konkrétně na statistickém učení. Kolektivistické modely, které umožňují úspěšně se učit slovům a syntaktickým konvencím, podporují prognózy teorií statistického učení. Také empirické studie zaměřené na učení se slovům a syntaxi u dětí hovoří ve prospěch těchto teorií.\n\nTeorie kouskování (chunking theories) představují skupinu teorií souvisejících s teoriemi statistického učení, jelikož předpokládají, že podněty okolního prostředí hrají zásadní roli. Nicméně usuzují, že mechanismy učení jsou odlišné. Ústřední myšlenka těchto teorií je, že k vývoji jazyka dochází prostřednictvím přírůstkového osvojování základních smysluplných prvků, jako jsou slova, fonémy nebo slabiky. Tento přístup nedávno slavil úspěch při napodobení několika jevů při osvojování syntaktických kategorií a osvojování fonologických znalostí. Tento přístup se vyznačuje několika specifickými rysy: modely jsou implementované jako počítačové programy, které umožňují přesné prognózy; učí se z přirozených podnětů, jako jsou skutečné promluvy dětí; produkují skutečné promluvy, které mohou být srovnány s promluvami dětí; a podařilo se jim napodobit jevy v několika jazycích včetně angličtiny, španělštiny a němčiny.\n\nSchopnost učit se začlenit výslovnost nových slov záleží na schopnosti opakovat mluvený projev. Děti se sníženou schopností opakovat neexistující slova (ukazatel schopnosti opakovat výrazy) rozšiřují svou slovní zásobu pomaleji, než děti, pro které je tento úkol snadný. Doposud bylo navrženo několik výpočetních modelů osvojování slovní zásoby.\n\n"}
{"id": "736904", "url": "https://cs.wikipedia.org/wiki?curid=736904", "title": "Eberhard Petzold", "text": "Eberhard Petzold\n\nEberhard Petzold (* 8. února 1944, Worpswede) je německý fotograf. Známý se stal svými ilustrovanými knihami o mezinárodní lodní dopravě.\n\nVystudoval právo, promoval v roce 1973 v Hamburku. Po druhé státní zkoušce se věnoval stále více a více své vášni – fotografii. Od roku 1980 provozuje fotografický ateliér v Hamburku jako komerční, průmyslový a architektonický fotograf. Vzhledem k mnoha fotografickým zakázkám z řad obchodního loďstva a související dlouhých mezinárodních cest, své studio začátkem roku 2000 opustil a zcela se zaměřil na fotografii lodní dopravy.\n\nTématem jeho prvních obrázkových knih byl kostel svatého Mikuláše v Hamburku a samotné město, než se později začal věnovat hamburskému přístavu. Dokumentoval kromě obchodních lodí také jejich stavbu v loděnici Hyundai v Jižní Koreji, stavbu kontejnerových lodí na Meyer Werft v Papenburgu. Další sérií byl speciální tanker SCOT 8000, kterou nasnímal pro loděnici Neptun v Rostocku.\n\nEberhard Petzold zažil na vlastní kůži a získával z první ruky obrázky ze života a práce na palubách kontejnerových plavidel, s volně loženým nákladem nebo tankerech. Během mnoha plaveb je zachytával na svých fotografiích. Procestoval nejen řadu moří a kanálů, ale pracoval i v Panamském a Suezském průplavu nebo během překládky v přístavech. Fascinuje ho charakteristická atmosféra přístavních měst po celém světě, zkomponoval o nich také ilustrované knihy.\n\nJe zakladatelem obrazové agentury Foto-Dock.\n\n\n"}
{"id": "736907", "url": "https://cs.wikipedia.org/wiki?curid=736907", "title": "Jan I. (pražský biskup)", "text": "Jan I. (pražský biskup)\n\nJan I. ( \"Johann I.\", † 8. srpna 1139) byl 11. pražský biskup.\n\nJan byl proboštem Vyšehradské kapituly. Po smrti pražského biskupa Menharta byl dne 29. září 1134 zvolen za jeho nástupce. Po investituře císaře Lothara III. v Heidelberku byl 19. dubna 1135 vysvěcen na biskupa mohučským metropolitou Adalbertem I. Prostřednictvím olomouckého biskupa Jindřicha Zdíka se seznámil s řádem premonstrátů. V roce 1143 společně s biskupem Jindřichem Zdíkem, knížetem Vladislavem II. a jeho chotí Gertrudou založil Strahovský klášter. \n\nVe strahovské bazilice Nanebevzetí Panny Marie je barokní epitaf zakladatelů – Vladislava II. a biskupů Jana a Jindřicha Zdíka.\n"}
{"id": "736917", "url": "https://cs.wikipedia.org/wiki?curid=736917", "title": "Robert Jašków", "text": "Robert Jašków\n\nRobert Jašków, původně polsky Jaśków (* 4. prosince 1969 Trutnov), je český divadelní, televizní a filmový herec.\n\nNarodil se ve východočeském Trutnově, ale vyrůstal v Peci pod Sněžkou. Po maturitě na gymnáziu v Trutnově vystudoval pražskou DAMU. Působil v Činoherním studiu v Ústí nad Labem, později v Praze v divadle CD94 v Celetné a v současnosti ve Švandově divadle na Smíchově. Získal cenu Telemanie za roli profesora Daňka ve filmu Ivana Pokorného \"Smrt pedofila\" (2003). Hrál v seriálech \"Ranč U Zelené sedmy\", \"Ulice\" a \"Expozitura\". \n\nRobert Jašków má tři děti se svojí manželkou herečkou Petrou Bartošovou Jaškówovou. Má původem polské příjmení, které se vyslovuje \"jaśkův\". (s polským „měkkým s“)\n\n\n\n"}
{"id": "736920", "url": "https://cs.wikipedia.org/wiki?curid=736920", "title": "Vladislav Soukup", "text": "Vladislav Soukup\n\nVladislav Soukup (8. února 1913, Obořiště – 15. března 1943, Mnichov) byl československý voják a příslušník výsadku Iridium.\n\nNarodil se 8. února 1913 v Obořišti v okrese Příbram. Otec František byl kočí, matka Anna, rozená Hrbková byla v domácnosti. Měl pět sourozenců.\n\nAbsolvoval obecnou školu a dva roky měšťanky v Dobříši. Vyučil se jako zedník, po vyučení pracoval na stavbách jako fasádník. V rámci základní vojenské služby, kterou vykonal od 1. října 1934 do 16. října 1936 u 38. pěšího pluku v Berouně absolvoval poddůstojnickou školu. Do zálohy byl propuštěn v hodnosti desátníka. Od 9. dubna 1937 byl na vlastní žádost přijat do další činné služby. Službu vykonával v Berouně a na Kladně. Definitivně byl propuštěn 30. března 1939 v hodnosti četaře.\n\nProtektorát opustil 8. června 1939 směrem do Polska. Po prezentaci v Krakově podepsal závazek do Cizinecké legie a byl převezen do Francie a odtud do posádky Saida. Po vypuknutí války byl 26. září v Agde prezentován do československé zahraniční armády a zařazen do 2. pěšího pluku, se kterým se zúčastnil bojů o Francii. Po pádu Francie byl, již v hodnosti četaře evakuován do Anglie.\n\n13. července 1940 dorazil do Anglie. Byl zařazen k 2. pěšímu praporu. Na jaře 1942 byl zařazen do výcviku pro plnění zvláštních úkolů. Již v hodnosti rotmistra absolvoval od 2. srpna do konce roku 1942 parakurz, kurzy střelby a základů sabotáže a dále potom zvláštní zpravodajský kurz a kurzy v šifrování a mikrofotografii.\n\nLetadlo s výsadkem Iridium odstartovalo 14. března 1943 spolu s letadlem přepravující výsadek Bronse Nedaleko Mnichova bylo zasaženo německou protileteckou obranou. Soukup následně zahynul v troskách letounu. Pohřben byl v Perlacherském lese u Mnichova.\n\n1. prosince 1945 byl in memoriam povýšen do hodnosti poručíka pěchoty v záloze.\n\n\n"}
{"id": "736921", "url": "https://cs.wikipedia.org/wiki?curid=736921", "title": "Elaine Davidsonová", "text": "Elaine Davidsonová\n\nElaine Davidsonová (nepřechýleně \"Davidson\", * 1965, Brazílie) je podle Guinessovy knihy rekordů ženou s nejvíce piercingy. V roce 2000, kdy se do Guinessovy knihy rekordů dostala, měla na svém těle 462 piercingů. O devět let později již na svém těle měla 6 005 těchto ozdob a v roce 2011 jich nosila 6 925, z nichž 500 měla umístěných v intimních místech. Všechny její piercingy váží dohromady přes 3 kilogramy. Sama však pochází z rodiny, která k tetování, ani piercingu neinklinuje. Davidsonové navíc podle svého vyjádření, které poskytla listu The Daily Telegraph, není ani aplikace šperků příliš příjemná, nicméně je ochotná ji podstupovat s vidinou ustavení rekordu o nejvyšším počtu piercingů na svém těle.\n\nDavidsonová je bývalou zdravotní sestrou, kterou však živí prodej aromaterapeutických olejíčků v obchodě pojmenovaném „Tropical Rainbow“. Dne 10. června 2011 se ve skotském Edinburghu, kde žije, po patnáctileté známosti provdala za úředníka v důchodu Douglase Watsona.\n\n"}
{"id": "736926", "url": "https://cs.wikipedia.org/wiki?curid=736926", "title": "Velčice", "text": "Velčice\n\nVelčice jsou obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v dolině Čerešňového potoka a na jižních svazích Tribeče. Vlastní obec se rozkládá v nadmořské výšce kolem 224 metrů. Její katastr leží mezi 220 a 800 metry, podklad je tvořen diority, granodiority a křemenci, v jihovýchodní pahorkatinné části jíly a písky. Půdy převažují hnědé lesní. Většina katastru je zalesněna - v jihovýchodní části je zastoupen dub, bříza, habr, jilm, ve vyšších polohách na severozápadě buk, bříza, smrk a borovice.\n\nPrvní písemná zmínka pochází z roku 1232 jako Welchez, později se objevuje pod názvy Welchuch (1270), Welczicze (1773), maďarský název je Velsic, Velséc. Obec patřila v roce 1270 panství hradu Tekov, později panství Jelenec a panství Zlaté Moravce. Obyvatelé se živili tradičně především zemědělstvím a lesním hospodářstvím, v 19. století zde pracovala papírna a sklárna.\n\n\n"}
{"id": "736928", "url": "https://cs.wikipedia.org/wiki?curid=736928", "title": "Keňská fotbalová reprezentace", "text": "Keňská fotbalová reprezentace\n\nKeňská fotbalová reprezentace reprezentuje Keňu na mezinárodních fotbalových akcích, jako je mistrovství světa nebo Africký pohár národů.\n"}
{"id": "736931", "url": "https://cs.wikipedia.org/wiki?curid=736931", "title": "Chej-che (prefektura)", "text": "Chej-che (prefektura)\n\nChej-che ( , pchin-jinem \"Hēihé\") je městská prefektura v Čínské lidové republice. Leží v provincii Chej-lung-ťiang na severovýchodě státu.\n\nMěsto samotné leží na jižním břehu řeky Amur blízko ústí Zeje a naproti ruskému Blagověščensku v Amurské oblasti – Amur je zde hranicí mezi Čínskou lidovou republikou a Ruskou federací.\n\nCelá prefektura má rozlohu 54 390 čtverečních kilometrů a v roce 2000 v ní žilo přes půldruhého milionu lidí.\n\nJe zde severní konec pomyslné linie Chej-che - Tcheng-čchung dělící Čínu na východní urbanizovanou a západní zemědělskou část.\n\n"}
{"id": "736932", "url": "https://cs.wikipedia.org/wiki?curid=736932", "title": "Adams County (Ohio)", "text": "Adams County (Ohio)\n\nAdams County je okres amerického státu Ohio založený v roce 1797. Správním střediskem je město West Union. Pojmenovaný je podle druhého amerického prezidenta Johna Adamse.\n\nLeží na jihu státu Ohio, přes řeku Ohio sousedí se státem Kentucky.\n\n"}
{"id": "736935", "url": "https://cs.wikipedia.org/wiki?curid=736935", "title": "Popravčí dub", "text": "Popravčí dub\n\nPopravčí dub byl starý památný strom, který rostl ve Velkých Losinách. K jeho minulosti se váží historické události z doby selských povstání v 17. století.\n\nDub rostl naproti zámku mezi silnicí a železnicí (dnes jsou v místě jen pozůstatky).\n\nStrom měl dutý kmen, dutinu zakrývala stříška. V posledních letech rostl částečně nesouměrně, což mohlo být jednou z příčin zániku za vichřice ze 24. na 25. února 2007, která stromu zlomila kmen.\n\nPopravčí dub dostal své přízvisko podle události, ke které došlo 24. července 1662. Pod korunou stromu tu byli sťati tři vůdci selského povstání patnácti okolních obcí: Kryštof Winter z Maršíkova, Mikuláš Pecold z Vikýřovic a Hanuš Jašek z Velkých Losin. Ti vedli vzpouru proti útlaku ze strany Přemka III. ze Žerotína.\nUdálosti následujících let, které pro více než 100 obyvatel z okolí znamenaly smrt upálením na hranici, zachytil Václav Kaplický ve zfilmovaném románu Kladivo na čarodějnice.\n\nDubu byl věnován prostor v pořadu České televize Paměť stromů, konkrétně v dílu číslo 10, \"Stromy u hradů a zámků\". Ve svém díle jej zachytil i akademický malíř Jaroslav Turek.\n\n\n\n\n"}
{"id": "736937", "url": "https://cs.wikipedia.org/wiki?curid=736937", "title": "Komorská fotbalová reprezentace", "text": "Komorská fotbalová reprezentace\n\nKomorská fotbalová reprezentace reprezentuje Komory na mezinárodních fotbalových akcích, jako je mistrovství světa nebo Africký pohár národů.\n"}
{"id": "736941", "url": "https://cs.wikipedia.org/wiki?curid=736941", "title": "Jan Jiří Rückl", "text": "Jan Jiří Rückl\n\nJan Jiří Rückl (12. května 1900 Včelnička – 24. srpna 1938 Praha) byl česky sklářský průmyslník, politik a publicista.\n\nPocházel ze sklářské rodiny Rücklů. Absolvoval Sorbonnu, kde získal titul doktor práv. Ve Francii poté působil během 20. let u československé kolonie. Jeho rodina byla katolická a on si vybudoval dobré kontakty s papežem, takže když se Rückl zúčastnil příprav svatováclavského jubilea 1929, zvolil si ho papež za svého komořího, později se mu dostalo i dalších církevních vysokých vyznamenání. V Československu se angažoval jako politik Československá strany lidové, zejména důležitá byla jeho spolupráce s Edvardem Benešem, dokonce v roce 1935 přispěl v jednáních k jeho zvolení. Vedle toho vedl rodinnou sklárnu a publikoval práce na téma podnikání a ekonomika.\n\nZemřel na leukémii a je pohřben na Vyšehradě.\n\n"}
{"id": "736942", "url": "https://cs.wikipedia.org/wiki?curid=736942", "title": "Ťia-mu-s’", "text": "Ťia-mu-s’\n\nŤia-mu-s’ ( , pchin-jinem \"Jiāmùsī\") je městská prefektura v Čínské lidové republice. Patří do provincie Chej-lung-ťiang a leží na severovýchodě státu u hranice s Ruskou federací na řece Sung-chua.\n\nCelá prefektura má rozlohu 31 528 čtverečních kilometrů a v roce 2010 v ní žilo přes dva a půl milionu obyvatel.\n\n\n"}
{"id": "736945", "url": "https://cs.wikipedia.org/wiki?curid=736945", "title": "Lesothská fotbalová reprezentace", "text": "Lesothská fotbalová reprezentace\n\nLesothská fotbalová reprezentace reprezentuje Lesotho na mezinárodních fotbalových akcích, jako je mistrovství světa nebo Africký pohár národů.\n"}
{"id": "736947", "url": "https://cs.wikipedia.org/wiki?curid=736947", "title": "Liberijská fotbalová reprezentace", "text": "Liberijská fotbalová reprezentace\n\nLiberijská fotbalová reprezentace reprezentuje Libérii na mezinárodních fotbalových akcích, jako je mistrovství světa nebo Africký pohár národů.\n"}
{"id": "736952", "url": "https://cs.wikipedia.org/wiki?curid=736952", "title": "Drozdec mnohohlasý", "text": "Drozdec mnohohlasý\n\nDrozdec mnohohlasý (\"Mimus polyglottos\") je pták z řádu pěvců žijící v Severní Americe, kde je ho možné zahlédnout na jihovýchodě Kanady, ve Spojených státech amerických, v severním Mexiku, na Bahamách, Kajmanských ostrovech a na Velkých Antilách.\n\nPoprvé jej popsal Carl Linné ve svém díle \"Systema naturae\" v roce 1758.\n\nVe Spojených státech amerických jej státy Arkansas, Florida, Mississippi, Tennessee a Texas považují za „státního ptáka“.\n\nDrozdec je součástí původního názvu známé novely \"Jako zabít ptáčka\", kde je zároveň použit jako příklad nevinnosti, které nemá být ubližováno: On sám neubližuje lidem, neničí úrodu, ale naopak je potěšuje svým zpěvem, a proto je hřích ho zabít.\n"}
{"id": "736955", "url": "https://cs.wikipedia.org/wiki?curid=736955", "title": "Società Europea Veicoli Leggeri Sevel", "text": "Società Europea Veicoli Leggeri Sevel\n\nSocietà Europea Veicoli Leggeri Sevel S. p. A. (\"Evropská společnost pro lehká nákladní vozidla\") nebo také Sevel Sud je automobilka v italském městě Atessa. Byla založena v roce 1981 jako joint venture italské automobilky FIAT Auto SpA a francouzské skupiny PSA Peugeot Citroën SA. Obě společnosti drží v automobilce 50% podíl.\n\nTovárna má rozlohu 1,2 km² a zaměstnává 5200 lidí. Roční výrobní kapacita továrny je 210 000 vozů. Jedná se o druhého největšího evropského výrobce užitkových automobilů s asi 30% podílem na trhu.\n\nVyrábí identické dodávkové vozy, minibusy, podvozky a valníky, které se liší pouze znaky příslušných automobilek. V roce 2010 bylo vyrobeno čtyřmilionté vozidlo, jednalo se o Fiat Ducato.\n"}
{"id": "736958", "url": "https://cs.wikipedia.org/wiki?curid=736958", "title": "Ťi-si", "text": "Ťi-si\n\nŤi-si ( , pchin-jinem \"Jīxī\") je městská prefektura v Čínské lidové republice. Patří do provincie Chej-lung-ťiang na severovýchodě země.\n\nSamotné město Ťi-si leží na řece Mu-ling-che přibližně 30 kilometrů od hranice s Ruskou federací a 120 kilometrů od jezera Chanka. Celá prefektura sdílí s Ruskou federací poměrně dlouhou hranici.\n\nCelá prefektura má rozlohu 22 351 čtverečních kilometrů a v roce 2011 měla necelé dva miliony obyvatel.\n\n\n"}
{"id": "736974", "url": "https://cs.wikipedia.org/wiki?curid=736974", "title": "Madagaskarská fotbalová reprezentace", "text": "Madagaskarská fotbalová reprezentace\n\nMadagaskarská fotbalová reprezentace reprezentuje Madagaskar na mezinárodních fotbalových akcích, jako je mistrovství světa nebo Africký pohár národů.\n"}
{"id": "736977", "url": "https://cs.wikipedia.org/wiki?curid=736977", "title": "Fotbalová reprezentace Mauricia", "text": "Fotbalová reprezentace Mauricia\n\nFotbalová reprezentace Mauricia reprezentuje Mauricius na mezinárodních fotbalových akcích, jako je mistrovství světa nebo Africký pohár národů.\n"}
{"id": "736979", "url": "https://cs.wikipedia.org/wiki?curid=736979", "title": "Mauritánská fotbalová reprezentace", "text": "Mauritánská fotbalová reprezentace\n\nMauritánská fotbalová reprezentace reprezentuje Mauritánii na mezinárodních fotbalových akcích, jako je mistrovství světa nebo Africký pohár národů.\n"}
{"id": "736998", "url": "https://cs.wikipedia.org/wiki?curid=736998", "title": "Josef Němec (1972)", "text": "Josef Němec (1972)\n\nJosef Němec (* 24. července 1972) je bývalý český fotbalista, záložník a fotbalový trenér. Začínal ve Vojkovicích, poté hrál za Ostrov, Slavii Karlovy Vary, SC Xaverov, Duklu Praha, Spartu a Viktorii Žižkov. Od podzimu 1998 hrál za mexický Cruz Azul. V červenci 2001 přišel na hostování do FK Drnovice, odkud se po půl roce přesunul do Příbrami. V srpnu 2002 byl uvolněn do Blšan a o rok později přestoupil do Plzně. Po sestupu Plzně z ligy přestoupil do SK Dynamo České Budějovice. Kariéru končil jako hrající trenér v krajském přeboru v Blšanech. V lize odehrál 240 utkání a dal 22 gólů. Se Spartou získal v letech 1995 a 1997 dvakrát ligový titul a s Cruz Azul postoupil do finále jihoamerického Poháru osvoboditelů.\n\n"}
{"id": "737025", "url": "https://cs.wikipedia.org/wiki?curid=737025", "title": "Klučení", "text": "Klučení\n\nKlučení je odstraňování pařezů, a to buď ručně, v dřívějších dobách sekerou, pilou a potahem (koňským, volským aj.), nebo v dnešní době mechanizovaně (traktor, bagr, dozer aj.). Klučení bylo jedním ze způsobů získávání zemědělské půdy z pralesa. Hospodaření na ní se nazývá kopaničářství. Klučení se hojně využívalo především v období tzv. velké kolonizace. \n\nMýcení lesa (těžba dříví, těžba lesa) a klučení jsou různé činnosti. Mýcení je kácení kmenů stromů sekerou-bradaticí. Pařez je ponecháván. Klučení je odstraňování pařezů za účelem získání paliva, volné plochy nebo obojího.\n\nKe stejnému účelu se užívalo též žďáření. Takto získaná půda se někdy nazývala podle místního nářečí \"kopaninou\". Podle způsobu získání zemědělské půdy se dodnes jmenují některé vesnice a města. Např. Paseky, Oseky, Lazy, Světlá nad Sázavou, Mýto, Kopanina, Kluky, Česká Třebová a podobně.\n\nVymýcený kus lesa se překopal motykou, které se někde říkalo též \"klučovnica\". Druhý rok na jaře se pozemek osel a uvláčel branami, taženými povětšinou člověkem. Tomuto způsobu využívání lesní půdy pro zemědělské účely se říká polaření. Zpravidla probíhalo 3–5 let a pěstovaly se plodiny, jako byly brambory, kukuřice oves a další. Produkce takovýchto pozemků byla zpravidla vyšší než na zemědělské půdě.\n\nVyklučené místo se nazývalo Klučina, Klučov nebo Klučenice, odtud byly odvozeny názvy pozdějších obcí.\n\n"}
{"id": "737026", "url": "https://cs.wikipedia.org/wiki?curid=737026", "title": "IC3", "text": "IC3\n\nMotorová jednotka IC3 je navržena pro vysoké pohodlí na střední a dlouhé vzdálenosti. Soupravy byly vyrobeny výrobcem ABB Scandia, jenž později koupil Adtranz. Adtranz poté získal kanadský průmyslový koncern vyrábějící především letadla a kolejová vozidla vlaky, tramvaje Bombardier, respektive divize Bombardier Transportation. Tato souprava působí především v Dánsku a Švédsku od roku 1989. Název naznačuje, že je určena pro spoje typu InterCity.\n\nIC3 je motorová jednotka s průchody mezi jednotlivými vozy. Existuje v dalších úpravách, jakou je IR4 - elektrická verze, IC2, provozují je Dánské státní dráhy - DSB. Má velice dobré schopnosti v oblasti zrychlení. Na krátké vzdálenosti mezi stanicemi na meziměstských linkách v Dánsku, je zrychlení mnohem důležitější než vysoká maximální rychlost. I tak jsou zaměřeny na nejvyšší provozní rychlost 180 km/h. Nejvýznamnějším rysem IC3 je přední design. Při pohledu zvenčí si můžete všimnout velké gumové membrány obklopující kabinu strojvedoucího. Mimo jiné se používá na spojích EuroCity mezi Kodaní a Hamburkem jedoucích přes Lübeck, Puttgarden.\n\nMotorová jednotka IC3 se skládá ze tří vozů. Jedná se o motorový vůz MFA, vložený vůz FF a motorový vůz MFB. Ty spočívají na čtyřech podvozcích - Jakobsův podvozek, který je společný dvěma sousedícím vozidlovým skříním. Čtyři dieselové motory, každý o výkonu 298 kW, jsou umístěné do MFA a MFB vozů, dávají motorové jednotce výkon 1 192 kW. Každý motor pohání nápravy na podvozcích prostřednictvím elektronicky řízené automatické převodovky a umožňují tak soupravě dosahovat nejvyšší rychlosti 180 km/h.\n\nMotorová jednotka IC3 během posledních několika let nesloužila pouze jako vlajková loď Dánských státních drah - DSB, ale posloužila také jako základ inspirace pro vývoj dalších vlakových souprav, jednotek. Jedná se o IR4, IC2 a ET-FT-ET.\n\nIR4 \"InterRegional 4\" - Elektrická jednotka IR4 je první potomek soupravy IC3, avšak místo dieselových motorů je pohání elektrický pohon. Původně byla určena pro dánskou regionální dopravu, ale později byla inovována a je také používána v meziměstské dopravě. Často je spřažena s jednou nebo více soupravami IC3 na tratích, které jsou elektrifikované. IR4 se skládá ze 4 vozů, jak vyplývá z názvu, z nichž všechny jsou podobné designu vozů MFA a MFB.\n\n\n"}
{"id": "737037", "url": "https://cs.wikipedia.org/wiki?curid=737037", "title": "Federální služba bezpečnosti", "text": "Federální služba bezpečnosti\n\nFederální služba bezpečnosti (zkratka FSB, – \"Feděralnaja služba bezopasnosti Rossijskoj Feděracii\") je hlavní domácí bezpečnostní služba Ruské federace, hlavní následník Výboru státní bezpečnosti. Jejím úkolem je zajištění úlohy kontrarozvědky a vnitřní bezpečnosti. Její ředitelství je v Moskvě a služba je řízena ministerstvem spravedlnosti a jejím ředitelem je od roku 2008 Alexandr Vasiljevič Bortnikov. Dnes služba zaměstnává údajně až dvě stě tisíc lidí.\n\nPřímým předchůdcem FSB byla Federální služba kontrarozvědky (FSK). Prezident Boris Jelcin podepsal 3. dubna 1995 zákon, který nařizoval reorganizaci FSK a touto reorganizací vznikla FSB.\n\n"}
{"id": "737040", "url": "https://cs.wikipedia.org/wiki?curid=737040", "title": "Mu-tan-ťiang", "text": "Mu-tan-ťiang\n\nMu-tan-ťiang je čínský název, který má více významů:\n\n"}
{"id": "737041", "url": "https://cs.wikipedia.org/wiki?curid=737041", "title": "Oldřich Pelc", "text": "Oldřich Pelc\n\nOldřich Pelc (14. listopadu 1908, Choceň – 1. dubna 1994, Choceň) byl československý voják a příslušník výsadku Potash.\n\nNarodil se 14. listopadu 1908 v Chocni. Otec Antoním byl vlak vedoucí, matka Arnoštka, rozená Petružálková byla v domácnosti. Měl tři vlastní a dva nevlastní sourozence.\n\nPo matčině smrti ho i se sourozenci vychovávala babička. Absolvoval obecno a měšťanskou školu a tři třídy stavební školy. Po praxi pracoval jako stavební asistent a v letech 1928–1930 jako stavbyvedoucí v Praze. Těsně před nástupen na základní vojenskou službu pracoval jako číšník v Chocni. Službu nastoupil 1. října 1930 do Milovic k instruktážnímu praporu. V roce 1932 mu byl vysloven souhlas s konáním další činné služby. V hodnosti desátníka byl převelen k hraničářskému praporu do Žamberka. V září 1932 byl povýšen na četaře, v dubnu 1933 mu byla činná služba prodloužena o jeden rok. 11. července 1933 byl vojenským soudem v Hradci Králové odsouzen k degradaci na vojína za zběhnutí (nedovoleně opustil útvar a týden se nacházel u své milenky) a z armády byl propuštěn.\n\nV letech 1933 až 1935 pracoval jako garážmistr v Praze, od června 1935 do září 1938 potom jako učitel tenisu v LTC Smíchov (byl soukromým instruktorem tenisu Vlasty Buriana). Při mobilizaci v září 1938 sloužil u hraničářského praporu. Po demobilizaci byl nezaměstnaný (příležitostně statoval ve filmech), 31. května 1939 byl českou protektorátní policií zatčen za příživnictví a předán do pracovního tábora.\n\nZ pracovního tábora v Linci uprchl 23. září 1939 a přes Jugoslávii, Řecko a Sýrii se dostal do Francie. Po prezentaci u československého zahraničního vojska v Agde byl zařazen u 1. pěšího pluku, se kterým se zúčastnil bojů o Francii. Po pádu Francie byl, již v\nhodnosti četaře evakuován do Anglie.\n\nPo příjezdu do Anglie 13. července 1940 byl zařazen k 1. pěšímu praporu. V září 1940 se svévolně vzdálil na 14 dnů od své jednotky, za což byl znovu potrestán degradací na vojína. V letech 1940 až 1942 sloužil jako zbrojíř a postupně se vypracoval až na praporního zbrojíře. 14. července 1942 bylo odnětí hodnosti zrušeno a byla mu vrácena hodnost četaře. Od 8. ledna 1943 do 23. února 1944 absolvoval v rámci výcviku pro zvláštní operace základní sabotážní kurz, parakurz, dále potom tělovýchovný kurz, opakovací parakurz, kurzy konspirační a spojovací a kurz mikrofotografie. Po zařazení do skupiny Potash prodělal konspirační a spojovací kurz pod patronátem SIS. Výcvik zakončil tělovýchovným kurzem a spojovacím cvičením. 16. dubna 1944 byl přesunut do Itálie na vyčkávací stanici.\n\nSpolu s ostatními byl vysazen 5. květana po půlnoci poblíž obce Ostrata. Skupina byla rozprášena. Úkryt nalezl v Rakově, kde se léčil. Poté se přidal k menší partyzánské jednotce na Českomoravské vysočině. V listopadu 1944 byl kontaktován příslušníky Carbonu, sešel se se svým velitelem a pokračoval plnění úkolů.\n\nPo přihlášení se na MNO byl přidělen k tomuto ministerstvu k další činné službě. 23. července 1945 byl povýšen poručíka pěchoty. Koncem července 1945 opustil armádu a nastoupil k policii jako styčný důstojník mezi armádou a policií. Dne 29. ledna 1946 byl povýšen na nadporučíka pěchoty. V roce 1947 se oženil, manželství zůstalo bezdětné. V březnu 1948 přešel se skupinou uprchlíků hranice do Německa, odkud po krátkém pobytu odcestoval do Austrálie. Dne 21. dubna 1949 byl degradován na vojína.\n\nV roce 1951 mu bylo uděleno australské občanství. Postupně pracoval jako dělník v továrně, lovec králíků a manažer na ovčí farmě. V důchodu se odstěhoval do Sydney. Po smrti manželky v roce 1991 se přestěhoval zpět do Československa, do Chocně, kde 1. dubna 1994 zemřel.\n\nV Austrálii napsal knihu \"Parašutisté v akci\", která vyšla v roce 1987 v Mnichově. 6. května 1991 mu bylo uděleno čestné občanství města Chocně. 20. prosince 1991 byl povýšen na podplukovníka pěchoty v záloze.\n\n\n"}
{"id": "737059", "url": "https://cs.wikipedia.org/wiki?curid=737059", "title": "Adivea", "text": "Adivea\n\nAdivea nebo také Adiva mohla být první manželkou českého knížete Boleslava II., snad dcerou anglického krále Eduarda I. Staršího.\n\nPanují dohady ohledně Boleslavovy manželky či manželek. Numismatik Pavel Radoměrský přišel v roce 1953 s hypotézou, že když si císař Ota I. Veliký bral v roce 929 nebo 930 Editu, jednu ze sester anglického krále Ethelstana (924 - 939), byl přítomen také český kníže Václav. Ten měl odvést mladší sestru Edith Elfgifu (Aldgithu) do Čech jako nevěstu pro svého synovce Boleslava II.\n\nAutor \"Světové kroniky\" Ethelwerd zmiňuje, že manželem sestry Edity Anglické se stal „jakýsi král při Jupiterských horách“ (míněny jsou Alpy). Gandersheimská jeptiška Hrotsvita, autorka básně \"Gesta Odonis\" jmenuje mladší sestru Edity jako Adivu. Denáry anglosaského typu z doby Boleslava II. mají podobně znějící jméno ADIVEA v opise, o existenci kněžny tohoto jména se ale vedou diskuse. Radoměřského hypotéza má mezeru hlavně v tom, že v době svatby Oty I. zřejmě nebyl Boleslav II. ani na světě.\n\nNejstaršího syna Boleslava III. měl nejspíš Boleslav II. se svou první ženou. V knize \"Přemyslovci, budování českého státu\" jsou další tři jeho synové, Jaromír, Oldřich a Václav, uváděni u neznámé druhé manželky s tím, že se usuzuje na více manželek z předpokládaného rozmezí dat narození Boleslavových synů.\n\n"}
{"id": "737062", "url": "https://cs.wikipedia.org/wiki?curid=737062", "title": "Jan Sopko", "text": "Jan Sopko\n\nJan Sopko (* 17. října 1968) je bývalý český fotbalista, obránce. Začínal ve Přimdě, přes Tachov se dostal do Plzně a na vojnu do Chebu, kde strávil čtyři sezóny. V roce 1991 přestoupil do AC Sparta Praha, kde působil další čtyři sezóny. Od roku 1995 hrál tři roky za FK Jablonec. V roce 1999 hrál za rakouský tým SK Vorwärts Steyr. V lize odehrál 174 utkání a dal 11 gólů. Se Spartou získal v letech 1995 a 1997 dvakrát ligový titul. Po skončení aktivní kariéry trénoval v nižších soutěžích.\n\n"}
{"id": "737071", "url": "https://cs.wikipedia.org/wiki?curid=737071", "title": "Repower", "text": "Repower\n\nRepower (do května 2010 \"Rätia Energie AG\") je mezinárodní energetická společnost s provozní centrálou v městě Poschiavo (kanton Graubünden, Švýcarsko). Historie společnosti sahá zpět více než 100 let. Její klíčové trhy zahrnují Švýcarsko, Itálii, Německo a Rumunsko. Skupina operuje podél celého hodnotového řetězce, od výroby a obchodování až po prodej, stejně jako inovativní “New Tech Business”. Akcie Repower AG jsou kótované na Švýcarské burze SIX.\n\nSkupina Repower zaměstnává okolo 730 lidí, plus 500 obchodních zástupců v Itálii a asi 30 učňů ve Švýcarsku.\n\nJiž více než 100 let je Repower jedním z největších poskytovatelů elektrické energie ve Švýcarsku. Byla založena v roce 1904 jako \"Kraftwerke Brusio AG\", ve stejném roce společnost začala se stavbou své první elektrárny − v té době největší stavby vysokotlaké vodní elektrárny v Evropě − v městě Campocologno v regionu Poschiavo v kantonu Graubünden, ve Švýcarsku. Blízkost italské hranice urychlila zapojení společnosti do mezinárodních projektů a obchodních aktivit. V roce 2000 provedly společnosti Kraftwerke Brusio AG (Poschiavo), \"AG Bündner Kraftwerke\" (Klosters) a \"Rhätische Werke für Elektrizität AG\" (Thusis) fúzi za účelem vytvoření skupiny \"Rätia Energie AG\", která byla následně v roce 2004 připojena \"aurax ag (Ilanz)\". V roce 2002 skupina zahájila obchodování v Itálii, a v roce 2007 vstoupila na německý trh a zahájila obchodování v Praze. Od roku 2009 společnost operuje rovněž v Rumunsku.\n\nV roce 2010, se Rätia Energie AG přejmenovala na Repower AG.\n\nAkcionáři společnosti jsou:\n\nRepower připravuje své účty ve Švýcarských francích. Výsledky za rok 2014 byly oznámeny dne 2. dubna 2014.\nPředstavenstvo zahrnuje následující členy:\n\nVe Švýcarsku má skupina kanceláře v Beveru, Klostersu, Küblisu, Ilanzu, Landquartu, Poschiavu a Curychu. V Itálii operuje z kanceláře v Milánu, v Německu z Dortmundu a ve střední a východní Evropě z Prahy, Bukurešti a Sarajeva.\n\nRepower má své vlastní výrobní investice ve Švýcarsku, Itálii a Německu, které produkují elektřinu na bázi různých technologií: vodní, tepelná a větrná. V roce 2013 vyrobily vlastní instalace skupiny okolo 1,400 GWh elektrické energie. Kromě toho má společnost podíl v jaderných elektrárnách ve Švýcarsku a Francii.\n\nRepower má 61% podíl ve společnosti SET S. p. A. (Milán), která provozuje kombinovanou paroplynovou elektrárnu v Teverole v italské provincii Caserta. Tato 400 MW instalace, největší elektrárna skupiny, byla uvedena do provozu na konci roku 2006.\n\nRepower drží podíly v jaderných elektrárnách ve Švýcarsku a ve Francii, které reprezentují instalovaný výkon okolo 50 MW.\n\nSkupina provozuje 16 ze svých vlastních hydroelektráren v kantonu Graubünden, ve Švýcarsku. Má rovněž podíly a práva odběru v dalších elektrárnách. Společnost má instalovaný výkon vodní energie celkově 444.2 MW.\n\nNěkteré z těchto zařízení na výrobu vodní energie vyrábějí zelenou energii certifikovanou hvězdou naturemade. Značka hvězdy naturemade je udělována Asociací pro energii šetrnou k životnímu prostředí (VUE).\n\nV Itálii provozuje skupina větrnou farmu v Corleto Perticara (9.3 MW) a v Luceře (26MW) a drží podíl v další větrné farmě v Giunchetto na Sicílii (podíl společnosti Repower: 11,6 MW). V Německu vlastní společnost dvě větrné farmy, v Prettinu (10 MW) a Lübbenau (16 MW).\n\nSkupina v současné době plánuje nebo dodává několik výrobních projektů:\n\n\nDvě třetiny obratu tvoří obchodování s energií; v roce 2013 tento obrat dosáhl skoro 11 terawatthodin.\nRepower operuje na nejdůležitějších evropských energetických burzách z obchodního parketu, které se nachází ve třech kancelářích v Poschiavu (Švýcarsko), Miláně (Itálie) a Praze (Česká republika). Skupina sama sebe vidí jako aktivního obchodníka, který obchoduje s elektrickými, plynovými a uhlíkovými certifikáty. Kromě tohoto, Repower takéobchoduje s elektřinou z obnovitelných zdrojů energie pro velké spotřebitele a obchodníky po celé Evropě. Na fyzické stránce obchodu Repower dodává elektrickou energii – z níž část je vyráběna samotným Repowerem, a část z ní je nakoupena z venku – velkoobchodním zákazníkům, obvykle prostřednictvím vysokonapěťové sítě. Společnost rovněž obchoduje s certifikáty na dodávku environmentální přidané hodnoty velkým koncovým spotřebitelům, nezávisle na síti. Na velkoobchodní úrovni skupina dodává standardní produkty, jako základ, špička a mimo špičku, jakož i profily.\n\nRepower hrála významnou roli ve zvýšení přeshraničního výkonu mezi severní a jižní Evropou vybudováním mezinárodního vedení Bernina (380 kV/220 kV), které bylo zprovozněno v roce 2005 a převedeno provozovateli švýcarské národní sítě Swissgrid začátkem roku 2013. Repower je partnerem ve Swissgrid.\n\nV říjnu 2009, Repower spojila síly se společností Edison a obcí Tirano pro zavedení prvního A/C obchodního vedení v Evropě. Repower a ostatní zainteresovaní partneři mají exkluzivní práva na použití vedení po dalších deset let. Běží pod zemí po celé své délce mezi Tiranem (Itálie) a Campocologno (Švýcarsko). Toto 150 kV obchodní vedení zvyšuje přeshraniční přepravní výkon o 150 MW, což pomáhá zajistit bezpečnou dodávku energie v Itálii a Švýcarsku. V současné době se plánuje nova obchodní linie mezi Val Breggaglia (Švýcarsko) a Itálii.\n\nSpolečnost Repower je předním dodavatelem elektrické energie v jihovýchodním Švýcarsku. Zákazníci společnosti se rekrutují z řad domácností, průmyslových, komerčních i veřejnoprávních odběratelů, stejně jako konzumentů komunálních služeb. Společnost Repower zásobuje municipality v oblastech Engadine, Prättigau, údolí Rýna a Surselva v rámci kantonu Graubünden. Prostřednictvím komunálních služeb zásobuje zákazníky v oblastech Horní Engadin, Münstertal, údolí Poschiavo, údolí Rýna a Surselva.\nŠvýcarští zákazníci společnosti Repower mohou využívat několik různých produktů. Standardní produkt – Aquapower – pochází ze švýcarských vodních elektráren. Dva obnovitelné produkty - Purepower (100% zelená energie z regionu Graubünden) a Solarpower (100% solární energie z regionu Graubünden) – získaly certifikovanou hvězdu naturemade, neboť splňují ta nejpřísnější kritéria ekologické kvality. Konečně pak skupina prodává nízkonákladovou zbytkovou energii z Evropy, která je označována jako Mixpower. Nabídku pak doplňuje produkt Privapower, který představuje tarif pro vlastníky solárních elektráren a jejich vlastní použití.\n\nV Itálii je společnost Repower jedním z největších dodavatelů elektřiny a plynu v rámci segmentu malých a středních podniků a veřejných institucí. Aktuálně dodává přibližně čtyři procenta elektřiny spotřebovávané v rámci tohoto segmentu. Společnost zajišťuje dodávky pro cca 40 000 italských zákazníků, jejichž spotřeba činí přibližně 3,8 terawatthodiny elektřiny, a dále zásobuje dalších 15 000 zákazníků, kterým dodává asi 200 milionů metrů krychlových plynu. Společnost Repower je známá vysokými standardy zákaznických služeb a osobním přístupem ke spotřebitelům prostřednictvím rozsáhlé sítě obchodních zástupců po celé Itálii. Společnost Repower vyvíjí inovativní produkty, které jsou upravovány na míru měnícím se potřebám různých zákaznických segmentů. Nabídka zahrnuje zelenou energii (VerdeDentro), řešení elektrické mobility (Palina) a poradenské služby v oblasti energetické efektivnosti (eFFettiva).\n\nV Německu společnost Repower dodává elektřinu a plyn středním komerčním a průmyslovým zákazníkům s ročním odběrem pět gigawatthodin a více. Společnost analyzuje spotřebovávané objemy a výkonové profily tak, aby svou nabídku zcela přizpůsobila konkrétním potřebám jednotlivých zákazníků. Stejně jako v Itálii a Švýcarsku společnost Repower rovněž nabízí zelenou energii v Německu.\n\nSpolečnost Repower je jedním ze čtyř největších nestátních dodavatelů energií v Rumunsku, když obsluhuje malé a střední korporátní zákazníky s ročními odběry 0,5 až 20 gigawatthodin elektřiny. Podíl společnosti Repower v rámci daného segmentu činí pět procent. V roce 2013 společnost v Rumunsku prodala více než 1,3 terawatthodiny elektřiny.\nI v Rumunsku svým zákazníkům společnost Repower nabízí řešení upravená na míru, přičemž je vnímána jako spolehlivý, zákaznicky orientovaný dodavatel elektřiny, s velmi vysokými standardy kvality.\n\n"}
{"id": "737072", "url": "https://cs.wikipedia.org/wiki?curid=737072", "title": "Rybnický rajon", "text": "Rybnický rajon\n\nRybnický rajon (rusky \"Рыбницкий район\", ukrajinsky \"Рибницький район\", moldavsky \"Районул Рыбница/Raionul Rîbnița\") je jeden ze sedmi správních celků mezinárodně neuznané Podněsterské moldavské republiky. Administrativním centrem je město Rybnica. Rajon sousedí na severu a jihu s Kamenským a Dubossarkým rajonem Podněstří, na východě s Ukrajinou, západní hranici s Moldavskem tvoří řeka Dněstr. Rozloha rajonu činí 850,2 km². Z pohledu Moldavska, jehož je de iure území součástí, Rybnický rajon jako samostatná správní jednotka neexistuje, ale jedná se o součást Autonomní územně správní jednotky se zvláštním statusem Podněstří.\n\nDle sčítání lidu z roku 2004 žije na území Rybnického rajonu 82 699 obyvatel, z toho 45 % Ukrajinců, 30 % Moldavanů, 17 % Rusů, 0,6 % Poláků a 0,6 % Židů.\n\nRybnický rajon tvoří město Rybnica a 47 obcí, které jsou po správou 22 selsovětů \"(místních rad)\":\n\n\n"}
{"id": "737079", "url": "https://cs.wikipedia.org/wiki?curid=737079", "title": "Gheorghe Zamfir", "text": "Gheorghe Zamfir\n\nGheorghe Zamfir (* 6. dubna 1941, Gaesti, Rumunsko), často vystupuje jen jako Zamfir, je rumunský hudební skladatel a hráč na Panovu flétnu (rumunsky \"nai\").\n\nAbsolvoval bukurešťskou konzervatoř (jeho učitelem hudby byl Fanica Luca), působil jako dirigent folklorního souboru \"Ciorcila\".\n\nVe Francii zapůsobil na veletrhu MIDEM a poté mu zde vydali i gramofonové desky. Francouzská \"Společnost pro zábavnou hudbu\" mu udělila jejich nejvyšší ocenění, \"Zlatou kytaru\" za rok 1971 a Svaz francouzských skladatelů jej poctil udělením čestného členství. V roce 1972 mu skladatel Vladimir Cosma (rumunského původu) svěřil sólo v hudbě k filmu \"Velký blondýn s černou botou\". V prosinci 1973 mu generální tajemník OSN Kurt Wadlheim poslal oficiální blahopřejný list. Velký úspěch měla Zamfirova nahrávka rumunské pohřební písně \"Doina de jale\", která získala v září 1976 čtvrté místo britské hitparády.\n\n"}
{"id": "737083", "url": "https://cs.wikipedia.org/wiki?curid=737083", "title": "Andrew Robinson", "text": "Andrew Robinson\n\nAndrew Jordt „Andy“ Robinson (* 14. února 1942 New York, New York) je americký herec.\n\nNa vysoké škole získal titul bakaláře umění v oboru angličtina. S hraním začal již za studií, navštěvoval London Academy of Music and Dramatic Art a v New Yorku dostal první profesionální roli ve hře \"Macbird-Macbeth\". V roce 1969 se poprvé objevil v televizi, kdy dostal epizodní roli v seriálu \"N.Y.P.D.\" O dva roky později poprvé hrál ve filmu, ve snímku \"Drsný Harry\" ztvárnil jednu z hlavních postav, sériového zabijáka Scorpia. V průběhu 70. a 80. let hrál v seriálech, jako jsou např. \"Kojak, S.W.A.T., Barnaby Jones\", v mýdlové opeře \"Ryan's Hope\" (za roli Franka Ryana byl nominován na cenu Emmy) či \"The Twilight Zone\". Objevil se též ve filmech \"Charley Varrick, Návrat Lew Harpera, Maska, Cobra, Hellraiser\" a \"Rukojmí pro vraha\". V 90. letech se dostal role ve filmech \"Dětská hra 3, Vládci loutek\" či \"Pumpkinhead II: Blood Wings\", v letech 1993–1999 se pravidelně objevoval ve sci-fi seriálu \"\" v roli Elima Garaka. Hostoval též např. v seriálech \"JAG, Akta X\" a \"Nemocnice Presidio\". Režíroval dvě epizody seriálu \"\" a sedm dílů seriálu \"Soudkyně Amy\", kde se rovněž objevil v epizodní roli.\n\nV roce 2000 napsal román \"A Stitch in Time\" z prostředí Star Treku, který se odehrává po závěrečné dvojepizodě \"Stanice Deep Space Nine\" a který se zaměřuje na postavu Garaka.\n\n"}
{"id": "737086", "url": "https://cs.wikipedia.org/wiki?curid=737086", "title": "Rwandská fotbalová reprezentace", "text": "Rwandská fotbalová reprezentace\n\nRwandská fotbalová reprezentace reprezentuje Rwandu na mezinárodních fotbalových akcích, jako je mistrovství světa nebo Africký pohár národů.\n"}
{"id": "737090", "url": "https://cs.wikipedia.org/wiki?curid=737090", "title": "Seychelská fotbalová reprezentace", "text": "Seychelská fotbalová reprezentace\n\nSeychelská fotbalová reprezentace reprezentuje Seychely na mezinárodních fotbalových akcích, jako je mistrovství světa nebo Africký pohár národů.\n\nSeychelští fotbalisté neodehráli odvetný zápas proti Sierra Leone v kvalifikaci na Africký pohár národů 2015 (první prohráli na půdě soupeře 0:2) a odstoupili z kvalifikace. Úřady Seychel na podnět ministerstva zdravotnictví nepovolily výpravě africké země přílet na Seychely, důvodem byla obava z viru ebola, který se v Sierra Leone epidemicky šířil.\n"}
{"id": "737091", "url": "https://cs.wikipedia.org/wiki?curid=737091", "title": "Politický systém Lotyšska", "text": "Politický systém Lotyšska\n\nLotyšská republika je zastupitelská demokracie, parlamentní republika s vícestranickým systémem.\n\nLotyšský jednokomorový parlament se nazývá Saeima, má 100 členů volených na 4 roky. Zákonodárná iniciativa náleží vládě, prezidentovi, parlamentní komisi, pěti poslancům či jedné desetině oprávněných voličů. Parlament vyslovuje důvěru vládě, kterou sestavuje premiér navržený prezidentem, parlament může vyjádřit nedůvěru předsedovi vlády (vládě jako celku) nebo jednotlivým ministrům.\nLotyšský prezident je volen nepřímo na 4 roky s možností jednoho znovuzvolení.\n\nLotyšsko je členem Severoatlantická aliance, Evropské unie a Mezinárodního měnového fondu.\n\n"}
{"id": "737101", "url": "https://cs.wikipedia.org/wiki?curid=737101", "title": "Leopold Heyrovský (právník)", "text": "Leopold Heyrovský (právník)\n\nLeopold Heyrovský (14. listopadu 1852 České Budějovice – 17. února 1924 Praha) byl český právník, rektor Univerzity Karlovy, profesor římského práva, zakladatel české romanistiky a otec prvního českého nositele Nobelovy ceny Jaroslava Heyrovského.\n\nNarodil se v rodině soudního rady Adolfa Heyrovského, syna rokycanského purkmistra Ferdinanda Šimona Heyrovského. Strýc Jan Heyrovský, známý lesnický odborník, byl švagrem Františka Palackého. Absolvoval českobudějovické gymnázium. Poté pokračoval v rodinné tradici a v roce 1872 nastoupil na právnickou fakultu Karlo-Ferdinandovy univerzity v Praze, kde roku 1876 získal titul doktora práv. Následovala studijní cesta do Mnichova a Berlína, při níž mj. navštěvoval přednášky známého romanisty Theodora Mommsena a definitivně se rozhodl věnovat právní historii. Roku 1878 se v Praze habilitoval v oboru římského práva. Po rozdělení univerzity se v roce 1882 stal prvním profesorem římského práva na české právnické fakultě, nejdříve jako mimořádný, od roku 1890 už působil jako profesor řádný. Pro účely výuky vydal první česky psanou učebnici římského práva \"Instituce římského práva\", která později vycházela v přepracované a rozšířené podobě pod názvem \"Dějiny a systém soukromého práva římského\".\n\nV roce 1883 se oženil s Klárou Hanlovou, praneteří královéhradeckého biskupa Karla Boromejského Hanla, měli spolu pět dětí, tři dcery Kláru, provdanou za Arnošta Hofbauera, Marii a Helenu a dva syny Jaroslava a Leopolda. Kromě učebnic hojně publikoval v odborných časopisech jako byl \"Právník\", \"Athenaeum\" nebo ve \"Sborníku věd právních a státních\", napsal také řadu hesel do Ottova slovníku naučného. Snažil se pomáhat studentům, byl členem kuratoria Hlávkovy koleje, předsedou akademické Mensy a kurátorem nadace starající se o stravování nemajetných studentů. Byl proto zvolen čestným členem studentského spolku Všehrd. Působil také jako děkan fakulty a v letech 1908–1909 rektor celé univerzity, kterou však musel v roce 1918 načas a poté od roku 1922 trvale z důvodu těžké nemoci opustit. Patřil mezi přátele Tomáše Masaryka, za Rakouska-Uherska podporoval samosprávu Čech a později samostatnost Československa. Byl členem Královské české společnosti nauk a dlouholetým předsedou České akademie pro vědy, slovesnost a umění.\n\n\n"}
{"id": "737105", "url": "https://cs.wikipedia.org/wiki?curid=737105", "title": "Petr Johana", "text": "Petr Johana\n\nPetr Johana (* 1. listopadu 1976, Most) je český fotbalový obránce a bývalý reprezentant. V současnosti je hráčem severočeského klubu TJ Baník Souš. K jeho přednostem patří hra hlavou.\n\nS fotbalem začínal v Meziboří, v mládežnických kategoriích hrál za Litvínov. V roce 1995 hrál za FK Ústí nad Labem a Slavii Karlovy Vary. Od roku 1996 hrál za Most. Od roku 2000 působil tři roky v týmu FC Slovan Liberec. Další dvě sezóny hrál za AC Sparta Praha, odkud odešel na dvě sezóny do tureckého týmu Manisaspor. Po návratu v roce 2007 hrál sezónu za Most a na další dvě sezóny odešel do rakouského klubu SC Magna Wiener Neustadt. Po dalším návratu do České republiky v roce 2010 hrál za Mladou Boleslav. V listopadu 2012 dokázal v lize vstřelit tři branky během dvou utkání. V lize získal titul v roce 2002 s Libercem a v roce 2005 se Spartou.\n\nV sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Petr svůj pokus neproměnil, napálil míč do břevna.\n\nV únoru 2014 přestoupil do druholigového FK Baník Most 1909 (klub měl o něj zájem již v létě 2013).\n\nSezónu 2014/2015 zahájil v divizním týmu TJ Baník Souš.\n\nV českém reprezentačním A-mužstvu odehrál v letech 2001–2003 13 utkání. Debutoval 2. června 2001 v kvalifikačním zápase proti Dánsku (porážka 1:2). Poslední utkání sehrál 12. listopadu 2003, šlo o přátelské střetnutí s Kanadou (výhra 5:1).\n\n"}
{"id": "737109", "url": "https://cs.wikipedia.org/wiki?curid=737109", "title": "Fotbalová reprezentace Sierry Leone", "text": "Fotbalová reprezentace Sierry Leone\n\nFotbalová reprezentace Sierry Leone reprezentuje Sierru Leone na mezinárodních fotbalových akcích, jako je mistrovství světa nebo Africký pohár národů.\n"}
{"id": "737110", "url": "https://cs.wikipedia.org/wiki?curid=737110", "title": "Frederick G. Donnan", "text": "Frederick G. Donnan\n\nFrederick George Donnan (6. září 1870, Kolombo, Srí Lanka – 16. prosince 1956, Canterbury) byl irský chemik.\n\nV roce 1893 spolupracoval s Johannem Adolfem Wislicenusem na univerzitě v Lipsku, v roce 1896 s Wilhelmem Ostwaldem. V letech 1896–1897 spolupracoval s van 't Hoffem v Berlíně a roku 1898 s Williamem Ramsayem na University College London. V roce 1903 se Donnan stal přednášejícím organické chemie na Royal College of Science for Ireland v Dublinu. O rok později se stal profesorem fyzikální chemie na University of Liverpool. V letech 1906–1913 byl ředitelem Muspratt laboratoří. V letech 1913–1937 řídil University College London.\n\nJe považován za zakladatele fyzikální chemie v Anglii. Významně přispěl v oblastech koloidní chemie a osmotického tlaku.\n"}
{"id": "737128", "url": "https://cs.wikipedia.org/wiki?curid=737128", "title": "David Macháček", "text": "David Macháček\n\nDavid Macháček (* 11. srpna 1970) je český investigativní novinář, redaktor a režisér. Roku 1993 ukončil Strojní fakultu ČVUT, od roku 2000 pracoval jako redaktor v MFD, Hospodářských novinách a v Aktualne.cz. Od roku 2006 je reportérem ČT a působí v pořadu Reportéři ČT.\n\nVe svých reportážích se zabývá konkrétními přehmaty úřadů a ochranou kulturních památek. V roce 2008 a 2009 získal opakovaně Cenu Respektu na Mezinárodním festivalu dokumentárních filmů v Jihlavě. Roku 2010 získal první cenu v soutěži \"Prix Non pereant\" na ochranu památek a roku 2011 třetí cenu tamtéž.\n\n"}
{"id": "737138", "url": "https://cs.wikipedia.org/wiki?curid=737138", "title": "Somálská fotbalová reprezentace", "text": "Somálská fotbalová reprezentace\n\nSomálská fotbalová reprezentace reprezentuje Somálsko na mezinárodních fotbalových akcích, jako je mistrovství světa nebo Africký pohár národů.\n"}
{"id": "737144", "url": "https://cs.wikipedia.org/wiki?curid=737144", "title": "Finále dvouhry WTA Tour Championships 2011", "text": "Finále dvouhry WTA Tour Championships 2011\n\nFinále dvouhry na WTA Tour Championships 2011 – turnaji mistryň, se odehrálo 30. října 2011 v istanbulském Dómu Sinana Erdema před 13 676 diváky. Po setech 7–5, 4–6 a 6–3 v něm za sto čtyřicet osm minut vyhrála Češka Petra Kvitová nad Běloruskou Viktorií Azarenkovou a získala tak první titul z této události.\n\nAzarenková se turnaje účastnila potřetí. Kvitová zde debutovala a stala se tak po Sereně Williamsové (2001) a Marii Šarapovové (2004) třetí hráčkou historie, která zvítězila hned při svém premiérovém startu. Současně je první šampiónkou narozenou v 90. letech a první vítězkou hrající levou rukou od roku 1992, kdy titul vyhrála Monika Selešová.\n\nDalšími dvěma Češkami, které v minulosti vyhrály soutěž dvouhry na turnaji mistryň, jsou Jana Novotná (1997) a osminásobná šampiónka Martina Navrátilová, která získala první dva tituly v letech 1978 a 1979, kdy ještě nebyla americkou občankou. Finále si také zahrály Helena Suková v roce 1985 a Hana Mandlíková na prvním ze dvou turnajů roku 1986.\n\nAzarenková se stala první Běloruskou v historii, která se probojovala do finále dvouhry turnaje mistryň. Šestkrát se této události zúčastnila její krajanka Nataša Zverevová, která došla nejdále v roce 1995 do semifinále.\n\nPodle Jany Novotné považovala většina nejlepších tenistek její éry závěrečný turnaj za pátý grandslam.\n\n41. ročník dvouhry turnaje WTA Tour Championships, známého také pod názvem \"turnaj mistryň\", představoval jednu ze dvou závěrečných událostí ženské profesionální sezóny 2011 pro osm nejlepších hráček singlového žebříčku WTA Race. Poprvé se konal v istanbulském Dómu Sinana Erdema. Hrálo se na dvorci s tvrdým povrchem v období mezi 25. až 30. říjnem 2011.\n\nOsm hráček bylo rozděleno do dvou čtyřčlenných základních skupin – červené a bílé. Dvě nejlepší tenistky z každé skupiny postoupily do semifinále a vítězky pak sehrály finále.\n\nPředchozí vzájemný poměr utkání obou finalistek vyzníval mírně ve prospěch Kvitové, když od roku 2008 zvítězila ve třech z pěti zápasů.\n\nPrvní dvě vzájemná utkání vyhrála Azarenková bez ztráty setu, nejdříve na antuce v úvodním kole pražského ECM Prague Open 2008 a podruhé v prvním kole Australian Open 2009. Zbylé tři zápasy naopak získala Kvitová, a to postupně ve třetím kole Wimbledonu 2010, ve finále antukového Mutua Madrileña Open 2011 a konečně opět ve Wimbledonu 2011, tentokrát v semifinálové fázi.\n\nPetra Kvitová (nar. 1990) se na turnaj kvalifikovala 1. října. V předchozí části ženské sezóny 2011 získala pět titulů ve dvouhře, což po šesti trofejích Caroliny Wozniacké, představovalo druhý nejvyšší počet na okruhu.\n\nRok začala ziskem titulu z australského Brisbane International, když ve finále porazila Andreu Petkovicovou 6–1, 6–3. Druhý triumf si připsala z pařížského Open GDF Suez, v němž ve finále přehrála aktuální vítězku Australian Open a světovou dvojku Kim Clijstersovou 6–4, 6–3. Potřetí vyhrála na události druhé nejvyšší kategorie okruhu Premier Mandatory, a to v madridském Mutua Madrileña Open po finálovém vítězství nad Běloruskou Viktorií Azarenkovou 7–6, 6–4.\n\nNejvýznamnější titul kariéry a čtvrtý v sezóně přišel na nejslavnějším turnaji světa ve Wimbledonu, kde z pozice turnajové osmičky ve finále přehrála Rusku Marii Šarapovovou 6–3, 6–4.\n\nPoslední trofej pak získala v polovině října na turnaji v rakouském Linci, když v boji o titul zdolala Dominikou Cibulkovou 6–4, 6–1.\n\nNa singlovém žebříčku WTA jí před zahájením turnaje mistryň k 24. říjnu patřilo 3. místo s 5 970 body. V následné pondělní aktualizaci z 31. října se posunula na své osobní maximum, když byla hodnocena na 2. místě se ziskem 7 370 bodů a ztrátou 115 bodů na světovou jedničku Dánku Caroline Wozniackou.\n\nV hale byli přítomni trenéři David Kotyza a Jozef Ivanko, stejně jako její přítel Adam Pavlásek.\n\nV základní červené skupině neztratila jako jediná účastnice turnaje žádný zápas. Postupně hladce porazila nasazenou šestku Rusku Zvonarevovou, poté také ve dvou setech světovou jedničku Dánku Wozniackou. Při jistotě postupu do semifinále si poradila s Polkou Radwańskou a základní fází prošla bez ztráty jediné sady.\n\nV úvodním sobotním semifinále dvouhry se jako vítězka červené skupiny utkala s druhou v pořadí z bílé skupiny, aktuální šampiónkou US Open 2011 a sedmou nasazenou Australankou Samanthou Stosurovou. Na úvod prohrála první set na turnaji, ale utkání dokázala otočit a po výhře ve zbylých dvou sadách postoupila do finále.\n\nViktoria Azarenková (nar. 1989) se na turnaj kvalifikovala spolu s Kvitovou také 1. října. Během předchozí části sezóny vyhrála tři singlové tituly.\n\nNejdříve získala triumf na Sony Ericsson Open, kde ve finále porazila Rusku Marií Šarapovou 6–1, 6–4. Následující týden si připsala první antukový titul kariéry, když dominoavala na španělském Andalucia Tennis Experience, po finálové výhře nad Rumunkou Irinu-Camelii Beguovou 6–3, 6–2. A poslední třetí vítězství zaznamenala v druhé polovině října, týden před turnajem mistryň, na BGL Luxembourg Open, když v boji o titul bez problémů přehrála další Rumunku Monicu Niculescuovou 6-2, 6-2.\n\nTurnaje mistryň se účastnila také v předchozích dvou letech 2009 a 2010, v nichž skončila vždy v základní skupině.\n\nNa žebříčku WTA před zahájením závěrečné události sezóny figurovala k 24. říjnu se ziskem 5 750 bodů na 4. místě. V další následné klasifikaci z 31. října postoupila na 3. místo s počtem 6 520 bodů.\n\nV hledišti byl přítomen trenér Sam Sumyk.\n\nV základní bílé skupině zaznamenala dvě hladká vítězství se Stosurovou a Na Li, když obě soupeřky získaly shodně po čtyřech hrách. Ve třetím zápase bílé skupiny nastoupila proti náhradnici a deváté hráčce žebříčku Bartoliové, která nahradila Rusku Šarapovovou. Ta si poranila levý kotník. V utkání, ve kterém měla Běloruska jistý postup, na Francouzku nestačila a poedlehla jí ve třech setech.\n\nV sobotním druhém semifinále dvouhry se jako vítězka bílé skupiny utkala s druhou v pořadí z červené skupiny, a to šestou hráčkou světa Ruskou Zvonarevovou, kterou porazila ve dvou sadách.\n\nHlavní rozhodčí zápasu byla Řekyně Eva Asderakiová. Na průběhu zápasu se také podíleli čároví rozhodčí a sběrači míčů.\n\nUtkání se uskutečnilo v neděli 30. října od 17:00 hod místního času (14:00 UTC, 16:00 SEČ).\n\nKvitová zahájila utkání podáním v 16:10 hodin středoevropského času a připsala si úvodní hru zápasu. Ve druhém gamu Češka proměnila při poměru míčů 15:40 první ze dvou breakbolů a zvýšila vedení na 2–0. Následně pokračovala ziskem dalších tří her v řadě, když za stavu 3–0 a 30:40 při servisu Azarenkové využila nabídnutého breakbolu a tvrdým bekhendem upravila na 4–0. Výborný vstup do zápasu potvrdila pátou hrou za sebou.\n\nAzarenková však za stavu 0–5 na gamy převzala aktivitu a zahájila „stíhací jízdu“. Za stavu 5–1 měla Kvitová možnost poprvé podávat na vítězství v setu. V dané hře však nevyhrála ani jeden míč a čtvrtá nasazená čistou hrou snížila na 2–5. Při podání Bělorusky pak prostějovská hráčka získala první dvě šance na ukončení setu, ale stav 15:40 nedokázala dovést do vítězného konce. Ani druhou šanci na ukončení sady při svém podání při poměru her 5–3 Češka nevyužila, když za stavu 0:40 protihráčce nabídla tři breakboly. Běloruska v dalším průběhu srovnala na 5–5 a také zaznamenala pět gamů v řadě.\n\nKvitová si následně podržela servis a zvýšila poměr her na 6–5. Azarenková při svém následném podání a stavu míčů 15:40 soupeřce nabídla třetí a čtvrtý setbol, které ovšem úspěšně odvrátila a srovnala na shodu. Češka z další výhody ovšem proměnila pátou možnost a ukončila úvodní set poměrem 7–5.\n\nHrálo se v něm 52 minut.\n\nDruhý set zahájila Kvitová vítězným servisem. Za stavu 1–1 na gamy však čtvrtá nasazená Běloruska při poměru 15:40 z pohledu podávající proměnila breakbol.\n\nNásledoval první re-break utkání, když si Češka vzala ztracené podání zpět a vyrovnala na 2–2. Azarenková proměnila v příští hře za stavu 30:40 druhý breakbol a opět vyhrála game z pozice hráčky na příjmu. Tento zisk potvrdila, i díky úspěšnému odvrácení breakbolu, ziskem podání a zvýšila na rozdíl dvou her v poměru 4–2.\n\nVe zbytku sady si obě soupeřky již podržely svá podání. Azarenková dovedla druhé dějství do vítězného konce poté, co za stavu 5–4 a 40:30 proměnila první setbol a poměrem 6–4 na gamy vyrovnala sady zápasu na jedna ku jedné.\n\nCelý set trval 47 minut\n\nTaké třetí sadu zahájila Češka na podání a Bělorusce hned v úvodu nabídla tři breakboly v řadě, když na míče prohrávala již 0:40. Po vyrovnání na shodu soupeřka získala ještě jednu možnost získat úvodní game, ale nevyužila ji a tak prohrávala 1–0.\n\nDruhá hra za stavu 30:40 z pohledu podávající naopak nabídla šanci Češce. Rodačka z Bílovce poté, co zriternovala pod nohy Azarenkové, první příležitost proměnila a zvýšila na rozdíl dvou her. Tento stav následně potvrdila čistou hrou a upravila skóre na 3–0 ve svůj prospěch. Běloruska si již do konce utkání nevytvořila žádnou breakovou příležitost.\n\nObě hráčky si poté dvakrát podržely servis. Během podání běloruské turnajové čtyřky za stavu 2–5 na gamy a shodě měla Kvitová první mečbolovou možnost ukončit utkání. Tu však nevyužila. Azarenková mečbol odvrátila vítězným bekhendovým volejem a následně si připsala celou hru.\n\nPři poměru her 5–3 podávala Češka na vítězství do zápasu i celého turnaje. Nepříznivý stav 0:15 dokázala otočit třemi vítěznými míči a při poměru 40:15 získala druhý a třetí mečbol v pořadí. První z nich proměnila, sadu vyhrála 6–3 na gamy a celé utkání na sety pak dva ku jedné.\n\nDélka třetího setu činila 49 minut a celkově zápas trval dvě hodiny a dvacet osm minut.\n\nPo skončení finále došlo k předávání pohárů vítězkám a finalistkám, jak čtyřhry, tak dvouhry, a to za přítomnosti organizátorů a zástupců sponzorů TEB (Türk Ekonomi Bankasý), BNP Paribas a dalších. Po ocenění hráček čtyřhry obdržela Viktoria Azarenková vázu pro finalistku dvouhry a prohlásila, že si \"„… Petra vítězství zasloužila. Hrála naprosto fantasticky a odvedla skvělou práci.“\" Na závěr ceremoniálu převzala pohár Billie Jean Kingové pro vítězku turnaje mistryň Petra Kvitová a současně vyjádřila své pocity:\n\nPetra Kvitová za výhru na turnaji získala 1 500 bodů do žebříčku WTA, z toho bylo 690 bodů za tři vítězství v základní skupině a zbylých 810 bodů pak za finálovou fázi. Na odměnách vydělala 1 750 000 dolarů, z toho 455 000 dolarů po odehrání základní skupiny a dalších 1 295 000 dolarů za finálovou fázi.\n\nZa celou sezónu 2011 si připsala největší finanční hotovost ze všech tenistek okruhu WTA, konkrétně 5 145 943 dolarů. To je částka, kterou k roku 2011 v jedné sezóně nevydělal žádný český tenista.\n\nViktoria Azarenková za finálovou účast obdržela 890 bodů do žebříčku, z toho 530 bodů v základní skupině a 360 bodů ve finálové fázi. Na odměnách obdržela 775 000 dolarů, 340 000 po odehrání základní části a zbylých 435 000 dolarů jako finalistka.\n\nNa vítězství Kvitové reagovali osobností politického a sportovního života.\n\nPrezident republiky Václav Klaus zaslal půl hodiny po vítězství blahopřejný telegram:\nIvo Kaderka, prezident Českého tenisového svazu, prohlásil:\nJana Novotná, vítězka dvouhry i čtyřhry turnaje mistryň z roku 1997, uvedla:\nZ Istanbulu odletěla Kvitová s finalistkou čtyřhry Květou Peschkeovou do Moskvy na poslední akci tenisové sezóny – finále Fed Cupu mezi Českou republikou a Ruskem, hrané v termínu 5.–6. listopadu 2011.\n\n\n"}
{"id": "737145", "url": "https://cs.wikipedia.org/wiki?curid=737145", "title": "Miroslav Krejčí", "text": "Miroslav Krejčí\n\nMiroslav Krejčí (4. listopadu 1891 Rychnov nad Kněžnou – 29. prosince 1964 Praha) byl český hudební skladatel a pedagog.\n\nPrvní skladbičky zapsala jeho matka, když mu byly čtyři roky. Od šesti let hrál na klavír. Vystudoval gymnázium v Rychnově nad Kněžnou a přírodopis, zeměpis a hudební vědu na Karlově univerzitě v Praze. Souběžně studoval soukromě skladbu u Vítězslava Nováka. Vyučoval na středních školách v Praze a v Litoměřicích. Od roku 1943 byl rovněž profesorem skladby na Pražské konzervatoři. V roce 1946 se stal členem České akademie věd a umění a v roce 1953 odešel do důchodu.\n\nByl to neobyčejně plodný skladatel, který zasáhl do prakticky všech hudebních forem. Pokračoval ve stopách svého učitele Vítězslava Nováka. Jeho silnou stránku byla lyrika a ve svých skladbách často využíval polyfonní techniky. Jeho dílo bylo prováděno předními československými umělci a získalo řadu ocenění.\n\n\n\n\n\n\n\n\n\n\n\n\nKromě toho zkomponoval mnoho písní, písňových cyklů a sborů. Komponoval i estrádní hudbu. Sestavoval a upravoval pásma národních písní, upravoval a připravoval k vydání díla starých českých mistrů a byl činný i publicisticky. Řada jeho děl byla ztracena.\n\n\n"}
{"id": "737147", "url": "https://cs.wikipedia.org/wiki?curid=737147", "title": "HC Lvi Břeclav", "text": "HC Lvi Břeclav\n\nHC Lvi Břeclav (celým názvem: Hockey Club Lvi Břeclav) je český klub ledního hokeje, který sídlí v Břeclavi v Jihomoravském kraji. Založen byl v roce 1934 pod názvem Sokol Břeclav. Svůj současný název nese od roku 2011. Mužský oddíl působí od sezóny 2016/17 v Jihomoravské a Zlínské krajské lize, čtvrté české nejvyšší soutěži ledního hokeje. Ženský oddíl byl založen v roce 2018. Klubové barvy jsou modrá a žlutá.\n\nSvé domácí zápasy odehrává na zimním stadionu města Břeclavi.\n\nPod názvem HC Břeclav působí klub od roku 1991. V té době působil klub převážně v krajských soutěžích. Pouze v letech 1995–1996 a 2000–2002 působil i v 2. lize. V roce 2002 byla prodána licence do Pelhřimova. Mužský hokej se poté v Břeclavi nehrál až do roku 2004. Od postupu do 2. ligy v roce 2008 se klub v této soutěži prozatím ustálil. Po 3 letech ve skupině Východ byl v roce 2011 zařazen do skupiny Střed, kde jej nyní čeká již druhá sezóna. V sezóně 2010/2011 hrozil klubu kvůli špatnému hospodaření vedení a velkému zadlužení, že zkrachuje. Po této sezóně klub pod názvem HC Břeclav zanikl, aby nejprve vznikl následovník HC Passvilan Břeclav, který se kvůli neshodě mezi vedením města a novými majiteli nedožil ani srpnové přípravy na ledě. Mužskému hokeji v Břeclavi tak opět hrozil zánik. Před sezónou 2011/2012 do klubu vstoupil jako nový majitel Patrik Vašíček, který se postaral o záchranu ledního hokeje v Břeclavi. Klub od té doby působí pod jménem HC Lvi Břeclav. V sezóně 2012/2013 se Lvi umístili na 7. místě a ve čtvrtfinále v pěti zápasech podlehli pozdějšímu vítězi play-off VSK Technika Brno. Pro letošní sezónu byli spolu s právě Technikou a SHK Hodonínem přeřazeny zpět do skupiny Východ, ve které nastupují ve značně obměněné a omlazené sestavě.\n\nV posledních sezonách provázely klub finanční problémy a v únoru odstoupil ze soutěže. Následně po odstoupení majitele byl klub i s druholigovou licencí nabídnut k odkupu veřejnosti.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "737148", "url": "https://cs.wikipedia.org/wiki?curid=737148", "title": "Fotbalová reprezentace Středoafrické republiky", "text": "Fotbalová reprezentace Středoafrické republiky\n\nFotbalová reprezentace Středoafrické republiky reprezentuje Středoafrickou republiku na mezinárodních fotbalových akcích, jako je mistrovství světa nebo Africký pohár národů.\n"}
{"id": "737150", "url": "https://cs.wikipedia.org/wiki?curid=737150", "title": "Jiří Holub", "text": "Jiří Holub\n\nJiří Holub (* 14. dubna 1975 Žatec) je český spisovatel, cestovatel a průvodce.\n\nVystudoval Hotelovou školu a školu cestovního ruchu v Žatci. V průběhu studia začal pracovat na zámku Červená Lhota, tak se díky povinné praxi dostal k současné profesi kastelána. V roce 1999 se stal kastelánem na vodním hradě Švihov v západních Čechách, později pracoval na Karlštejně a zámku Humprecht v Českém ráji. V průběhu let 2004–2009 studoval na Literární akademii Josefa Škvoreckého, kde navštěvoval semináře Daniely Fischerové, Jiřího Dědečka, Ivony Březinové a Arnošta Goldflama. Jeho diplomová práce byla vydána v roce 2011 pod názvem Zádušní mše za hraběnku. Po ukončení studia začal pracovat jako kastelán na státním zámku Hrubý Rohozec, kde v současné době působí, píše a pracuje. V zimním období jezdí jako průvodce pro cestovní kancelář do Latinské Ameriky, Afriky a dalších destinací, které považuje za inspirativní.\n\nJe jedním ze zakladatelů tvůrčí skupiny Hlava nehlava a spoluautorem několika úspěšných sborníků této skupiny. V almanachu Povídka roku 2006 publikoval svou vítěznou povídku Čas jít a čas jít domů. Ve stejném roce zvítězil s povídkou Ta Čtvrtá na Pražském festivalu spisovatelů a cenu za ni si odvezl i ze zlínského Literárního května.\n\nV roce 2010 vydal u nakladatelství XYZ dětskou knihu Vzpoura strašidel, která se po třech měsících na trhu dočkala dotisku. Zajímavostí je, že všechny jeho texty byly dokončeny na zahraničních cestách – první kniha na Rapa Nui, druhá v Mexiku, třetí v Chile a poslední čtvrtá , která čeká na vydání, v Egyptě.\n\n\n\n"}
{"id": "737157", "url": "https://cs.wikipedia.org/wiki?curid=737157", "title": "Václav Doležal (politik)", "text": "Václav Doležal (politik)\n\nVáclav Doležal (29. července 1883 Chrudim – 12. listopadu 1928 Mělník) byl československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky) a osvětový pracovník v oboru botaniky a sadovnictví.\n\nVyučil se zahradníkem. Odborné vzdělání mu poskytla \"Vyšší škola ovocnicko-zahradnická v Lednici\". Působil na mnoha místech i v zahraničí. Specializoval se na dendrologii a sadovnictví. Od roku 1910 působil opět v rodné Chrudimi. Vydával časopis \"Zahrada domácí a školní\" a vyučoval na městské zahradnické škole, která se pak osamostatnila do samostatného vzdělávacího ústavu, jehož prvním správcem byl právě Doležal. Během první světové války působil v československých legiích. Po návratu do vlasti se angažoval při zakládání vyšší zahradnické školy s českým jazykem, která byla zpočátku ustavena rozdělením dosud německojazyčné školy v Lednici. Pak přešel do nově zřízené státní vyšší ovocnicko-vinařské zahradnické školy v Mělníku. Zde působil jako pedagog a publikoval odborné studie.\n\nPo parlamentních volbách v roce 1925 byl zvolen poslancem Národního shromáždění. Mandát ale získal až dodatečně v roce 1927 jako náhradník poté, co rezignoval poslanec František Chvalkovský. V parlamentu vydržel jen jeden rok. Po jeho smrti jeho křeslo v poslanecké sněmovně zaujal Václav Vomela.\n\nProfesí byl podle údajů k roku 1927 učitelem státní vyšší ovocnicko-vinařské zahradnické školy v Mělníku. Byl bývalým legionářem.\n\nZemřel roku 1928 při automobilovém neštěstí. Pohřeb žehem se konal v krematoriu na Olšanských hřbitovech v Praze.\n\n"}
{"id": "737159", "url": "https://cs.wikipedia.org/wiki?curid=737159", "title": "Václav Doležal", "text": "Václav Doležal\n\nJméno a příjmení Václav Doležal má více nositelů:\n\n"}
{"id": "737167", "url": "https://cs.wikipedia.org/wiki?curid=737167", "title": "Informační podpora", "text": "Informační podpora\n\nInformační podpora představuje proces (soubor informačních činností) podporující informačně řídící, rozhodovací a poznávací procesy. V některých případech se pojmu informační podpora užívá volněji. Označuje se tím nabídka možností a nástrojů k zajištění nebo vykonání určité činnosti (např. zpracování projektu).\n\nSoučasné informační technologie, jejichž základ tvoří softwarově řízené mikropočítače, pronikly do většiny oborů lidské činnosti a zcela změnily jejich charakter. Umožnily vznik informační společnosti. Potenciál informačních technologií nabízí jejich využití ve zcela nových oborech a odvětvích. Došlo k informační explozi, která způsobila nebývalé informační přetížení. Lidé jsou zavaleni zprávami a informacemi různého charakteru. Většina činností je v současnosti svým způsobem také činnostmi informačními. Jejich výstupem je určitý informační obsah nebo výstup (dokument, zpráva, návrh, objednávka atd.), který je v závislosti na postupu pracovní činnosti předán příjemci (příjemcům) k dalšímu zpracování nebo využití. Množství informačních podnětů, na něž je nezbytné reagovat a které je potřebné vyřídit, roste. Přestože mají uživatelé informací přebytek, stěžují si, že nemají ty správné. Jednou z příčin tohoto stavu je, že nemají zajištěnu dobrou informační podporu. \n\n„\"Informační podpora představuje proces (soubor informačních činností) podporující informačně řídicí, rozhodovací a poznávací procesy.“\" Cílem informační podpory je uspokojit prostřednictvím informačních činností informační potřeby, nezbytné k výkonu daného procesu. Mezi základní informační činnosti patří vyhledávání informací, jejich zpracování, prezentace, archivace a další. V některých pramenech je vymezení informačních činností širší. Zákon definuje informační činnost jako \"„získávání a poskytování informací, reprezentace informací daty, shromažďování, vyhodnocování a ukládání dat na hmotné nosiče a uchovávání, vyhledávání, úpravu nebo pozměňování dat, jejich předávání, šíření, zpřístupňování, výměna, třídění nebo kombinování, blokování a likvidace dat ukládaných na hmotných nosičích.“\" Úroveň informačních činností závisí jak na schopnostech vykonavatele, tak na použitých nástrojích, především informačním systému. Významnou roli při tom sehrává rozhraní uživatel – informační systém. \n\nInformační podpora s využitím informačního systému označuje informační tok, představující informační interakci uživatele s uživatelským rozhraním informačního systému. Pro uživatele je velmi důležité, aby věděl jak vyhledat potřebné informační položky, jak se ovládá uživatelské rozhraní, jak data vkládat do databáze nebo jak pracovat z danou aplikací. Měl by mít konceptuální představu o struktuře informačních impresí, elektronických dokumentů (průsvitek), funkcích a způsobu ovládání informačního rozhraní. Bez uvedených znalostí a představ bude jeho činnost těžkopádná a pomalá. Uživatelské rozhraní by mělo být navrženo tak, aby nepředstavovalo překážku, ale výhodu ve výkonu jednotlivých informačních činností.\n\nInformační podpora zdůrazňuje procesy vyhledání, zpracování a prezentace informací. Úzce navazuje na myšlenkové procesy uživatele. Velmi obtížně se při tom odlišuje informační a komunikační podpora činnosti uživatele. Komunikační podpora představuje synchronní nebo asynchronní výměnu informací. Synchronní výměna se uskutečňuje s využitím telefonního (fonického) provozu, případně nástroji instant messagingu, asynchronní s využitím přenosu zpráv především nástroji elektronické pošty a faxu. \n\nZ hlediska aktivity jednotlivých prvků mohou být informace taženy nebo tlačeny. Jsou-li informace tlačeny, pak je aktivní zdroj informace a ten se je snaží podle adresního seznamu předat všem požadovaným příjemcům. Obrácená situace nastane v opačném případě při tažení informací. V tomto případě je aktivní příjemce informací, který potřebuje uspokojit konkrétní informační potřebu a požadovanou informaci vyhledává. Optimálnosti informační podpory se dosahuje správnou identifikací informačních zdrojů, organizací informačních toků v čase a využitím informací pro potřeby poznávání, rozhodování a řízení.\n\nKaždý proces by měl vést k splnění cíle. Vstupy a zdroje jsou pomocí nástrojů, postupu, znalostí a informací transformovány v požadovaný výsledek. Obvykle proces sestává z řady vzájemně návazných činností. Výkon každé z dílčích činností zpravidla vyžaduje ke své realizaci informace. Jedná se zejména o monitorování stavu a usměrnění dalšího průběhu činnosti tak, aby došlo k dosažení výsledku (cíle). Souhrn informací, potřebných k realizaci všech činností, představuje informační potřeby vykonavatele procesu. Informační podpora by měla zajistit uspokojení takovýchto informačních potřeb. Na obr. 1 je zobrazen vztah procesu, činností a informačních potřeb.\n\nInformační podpora řízení představuje proces (soubor informačních činností) podporujících řízení po informační stránce. Na obr. 2 je zobrazen způsob zajištění informační podpory mezi subjektem a objektem řízení.\n\nÚkolem subjektu řízení je zajistit splnění úkolu a dosáhnout tím uskutečnění vytyčeného cíle. Dosahuje toho řízením objektu řízení. Subjekt řízení obvykle využívá k zjištění stavu plněného procesu informační systém. Prostřednictvím informační podpory, realizované řadou informačních činností, si vytváří obraz o stavu plněného procesu. Na základě znalostí a vědomí plněného cíle vydává subjekt řízení potřebné příkazy k usměrnění činnosti objektu řízení tak, aby byl cíl splněn. Takovéto příkazy mohou být ve formě zpráv nebo také změn dat v databázi informačního systému. Změny dat se následně prostřednictvím vazeb projevují upřesněním průběhu vykonávaného procesu. Informační podpora řízení, realizovaná řadou informačních činností subjektu a objektu řízení, zajistí v konečném důsledku dokončení procesu a splnění stanoveného cíle.\n\nV současnosti dosáhly, díky rozvoji informačních technologií, možnosti naplnění informačních potřeb uživatelů vysoké úrovně. Potenciál k zajištění informační podpory neustále vzrůstá. Otázkou je, jestli roste úroveň informační podpory poznávacích, rozhodovacích a řídících procesů. Cílem by měl být především informační systém, obsahující požadovaná data. To je ale pouze nezbytným předpokladem kvalitní informační podpory. Do její celkové úrovně se také promítají schopnosti uživatele potřebné informace získat a dále s nimi pracovat. Jedná se o informační gramotnost uživatele. Rozvoj informační podpory má tedy jak rozměr technologický, tak personální a uživatelský.\n\n"}
{"id": "737185", "url": "https://cs.wikipedia.org/wiki?curid=737185", "title": "Deutsch (příjmení)", "text": "Deutsch (příjmení)\n\nPříjmení Deutsch, Deutschová, \"Dojč\" (Dojčová) německá a židovská příjmení:\n"}
{"id": "737195", "url": "https://cs.wikipedia.org/wiki?curid=737195", "title": "Jan Dvořáček (ministr)", "text": "Jan Dvořáček (ministr)\n\nJan Dvořáček (12. listopadu 1887 Letovice – 22. července 1956 ve vlaku na cestě z Moskvy do Kyjeva) byl československý politik, meziválečný ministr a poslanec Národního shromáždění za Československou národní demokracii.\n\nVystudoval na české technice v Praze. V rámci národně demokratické strany patřil k pragmatickému, průmyslovému křídlu okolo Františka Xavera Hodáče.\n\nV roce 1919 dosáhl za mimořádné zásluhy v odbojové činnosti za světové války 32. stupeň Skotského ritu v organizaci Svobodných zednářů. Za první světové války byl zvláštním důvěrníkem Maffie.\n\nV meziválečném období patřil do okruhu časopisu \"Demokratický střed\". Účastnil se porad v Národním klubu v Celetné ulici v Praze. Zastupoval zájmy finančníka Jaroslava Preisse.\n\nV parlamentních volbách v roce 1925 byl zvolen poslancem Národního shromáždění. Mandátu se ale roku 1926 vzdal. Jako náhradník za něj nastoupil poslanec Josef Kvasnička. Zastával v letech 1925-1926 post ministra průmyslu, obchodu a živností v druhé vládě Antonína Švehly.\n\nProfesí byl podle údajů k roku 1925 ministrem, bytem v Praze.\n\nV letech 1926–1938 byl ředitelem a v letech 1938–1945 vrchním ředitelem Živnostenské banky. Právě nástup do vedení Živnobanky byl příčinou pro rezignaci na poslanecký mandát.\n\nPo roce 1948 byl loajální ke komunistickému režimu. V roce 1954 veřejně vystoupil proti militarizaci Západního Německa.\n\n\n"}
{"id": "737196", "url": "https://cs.wikipedia.org/wiki?curid=737196", "title": "Jan Dvořáček", "text": "Jan Dvořáček\n\nJméno a příjmení Jan Dvořáček má více nositelů:\n\n"}
{"id": "737200", "url": "https://cs.wikipedia.org/wiki?curid=737200", "title": "Eva Asderakiová", "text": "Eva Asderakiová\n\nEva Asderakiová (* 27. ledna 1982) je řecká tenisová rozhodčí, působící jako hlavní rozhodčí na profesionálních okruzích. K roku 2009 byla spolu Marianou Alvesovou a Allison Langeovou jednou ze tří žen, které měly \"zlatou certifikaci\" udělenou Mezinárodní tenisovou federací.\n\nRozhoduje zápasy na všech čtyřech grandslamech: Australian Open, French Open, ve Wimbledonu, a US Open), Turnaji mistryň (např. finále dvouhry 2011) a stejně tak i týmové soutěže Davis Cup či Fed Cup.\n\nZ pozice hlavní rozhodčí se také zúčastnila Letních olympijských her 2008 v Pekingu.\n\nVe finále ženské dvouhry US Open 2011 mezi Serenou Williamsovou a Samanthou Stosurovou učinila kontroverzní rozhodnutí v první hře druhé sady. Během výměny za stavu 30:40, která znamenala breakbol pro Australanku, Williamsová po odehrání míče zakřičela s viditelnou prodlevou, v momentu kdy se Stosurová snažila dosáhnout na míč, jenž nezachytila. Měla tak následovat shoda.Rozhodčí však využila pravidla o úmyslném vyrušení soupeřky během hry a míč přidělila Australance, která získala první hru. Američanka s protesty neuspěla, a po zbytek následně prohraného zápasu, pokračovala s narážkami vůči ní. Po skončení utkání jí odmítla podat ruku a při následném komentáři míč označila „za vítězný (winner), který ale nebyl započítán“. Vrchní rozhodčí turnaje se později hlavní rozhodčí utkání zastal a inkriminované rozhodnutí označil za správné. Podobné rozhodnutí, tentokrát ale bez protestů, Asderakiová učinila i při zápasu Lucie Šafářové proti Angelique Kerberové během finále Fed Cupu 2014.\n\n"}
{"id": "737217", "url": "https://cs.wikipedia.org/wiki?curid=737217", "title": "Podmíněnost matice", "text": "Podmíněnost matice\n\nPodmíněnost matice nebo též číslo podmíněnosti matice, je číslo, které kvalitativně charakterizuje danou matici a do značné míry determinuje chování (zejména přesnost) řady numerických maticových algoritmů.\n\nNechť formula_1 je čtvercová regulární matice, pak číslo\n\nkde formula_3 značí libovolnou maticovou normu, nazveme podmíněností matice formula_4 vzhledem k této normě (v praxi se nejčastěji používá formula_5 spektrální a formula_6 Frobeniova norma).\n\nUvažujme podmíněnost indukovanou spektrální normou. Je-li matice formula_4 symetrická pozitivně definitní (tj. normální matice s kladnými vlastními čísly), pak\n\nkde podíl vpravo je podíl největšího a nejmenšího vlastního čísla matice formula_4.\n\nJe-li regulární matice formula_4 normální (tedy formula_11), pak\n\nlze zapsat ve tvaru formula_13. Místo tvrzení původního lze snadno dokázat tvrzení opačné: je-li formula_14 singulární, pak formula_15. Nechť tedy existuje formula_16 tak, že formula_17, tedy formula_18, pak\n\nProtože formula_20 můžeme nerovnost dělit formula_21 a dostáváme shora uvedené tvrzení. (Všimněme si, že důkaz a tedy i tvrzení platí pro libovolnou multiplikativní maticovou normu a jí indukovanou podmíněnost, nejen pro normu spektrální.)\n\nPodmíněnost (respektive její převrácená hodnota) tedy vyjadřuje vzdálenost od nejbližší singulární matice.\n\nPro rozlišení singulárních a regulárních matic se často používá determinantu matice. Velkou nevýhodou determinantu, ve srovnání s číslem podmíněnosti, je fakt, že je-li determinant nenulový ale velmi blízký nule, o vzdálenosti dané matice od nejbližší matice singulární to nic nevypovídá. V praktických výpočtech je tudíž determinant naprosto nepoužitelný. Uvažujme pro příklad skalární násobek jednotkové (tedy ortogonální a bezesporu regulární) matice\n\npak\n\nV běžně používané konečné aritmetice s plovoucí řádovou čárkou (double, formula_24) je determinant této matice nulový.\n\nNechť formula_25 je matice jejíž koeficienty spojitě závisí na parametru formula_26 a nechť všechna singulární čísla matice formula_25 jsou jednoduchá pro všechna formula_26 (pak jsou též spojitými funkcemi parametru formula_26). Nechť je matice formula_25 regulární všude v nějakém okolí bodu formula_31 a zároveň formula_32 je singulární. Pak\n\nUvažujme obdélníkovou matici formula_34, která má plnou hodnost, tedy formula_35. Podmíněnost je pak opět dána podílem největšího a nejmenšího singulárního čísla\n\nkde formula_37 je Moore-Penroseova pseudoinverze matice formula_4. \n\nPodmíněnost obecné matice lze analogicky definovat pomocí součinu normy matice a normy její Moore-Penroseovy pseudoinverze, tedy jako podíl největšího a nejmenšího \"nenulového\" singulárního čísla. Takto definovaná podmíněnost je vždy konečné číslo, a je tedy různá od podmíněnosti shora uvedené čtvercové singulární matice, která byla zavedena limitním přechodem. V numerické analýze se ovšem velmi často vyskytují matice regulární, nebo alespoň plné hodnosti. Konečná podmíněnost zcela obecné matice je potřeba řidčeji.\n\n"}
{"id": "737218", "url": "https://cs.wikipedia.org/wiki?curid=737218", "title": "Gustav Elstner", "text": "Gustav Elstner\n\nGustav Elstner (15. října 1892 Antonínov u Jablonce nad Nisou – ???) byl československý politik německé národnosti a meziválečný poslanec Národního shromáždění za Komunistickou stranu Československa.\n\nPůvodně byl členem DSAP, v jejímž rámci patřil k levicovému křídlu. Zasedal v obecním zastupitelstvu v Josefsthalu. Od roku 1921 byl členem KSČ.\n\nProfesí byl podle údajů z roku 1925 brusičem skla v Josefodolu. Podle jiného zdroje pracoval v Josefově Dolu u Mladé Boleslavi.\n\nV parlamentních volbách v roce 1925 se stal poslancem Národního shromáždění. V září 1929 se uvádí, že Elstner hodlá opustit pro vnitřní neshody poslanecký klub KSČ.\n\n"}
{"id": "737220", "url": "https://cs.wikipedia.org/wiki?curid=737220", "title": "Bavorština", "text": "Bavorština\n\nBavorština (bavorsky \"Boarisch\", německy \"Bairisch\", anglicky \"Bavarian\") je jedním z dialektů němčiny a patří do skupiny hornoněmeckých dialektů.\n\nBavorštinou se mluví v téměř celém Rakousku (kromě Vorarlberska a malé části Tyrolska), dále v Německu a to na zhruba polovině území spolkové země Bavorsko (ve vládních obvodech Horní Bavorsko, Dolní Bavorsko a Horní Falc) a v malinké části spolkové země Sasko (okres Vogtland). Bavorštinou se také mluví v Itálii v Autonomní provincii Bolzano (neoficiálně se také nazývá Jižní Tyrolsko). Do roku 1945 se jí také tradičně mluvilo na území dnešní České republiky a to v pohraničních oblastech západních a jižních Čech a jižní Moravy.\n\nBavorština se dělí na:\nStřední bavorštinu je možno dále rozdělit na 2 větve:\n\n\n"}
{"id": "737222", "url": "https://cs.wikipedia.org/wiki?curid=737222", "title": "Wenzel Feierfeil", "text": "Wenzel Feierfeil\n\nWenzel Feierfeil, též Václav Feierfeil (22. února 1868 Srby – 19. března 1941 Srby) ,byl český římskokatolický kněz a kanovník německé národnosti, československý politik, meziválečný poslanec a senátor Národního shromáždění za Německou křesťansko sociální stranu lidovou.\n\nNa kněze byl vysvěcen v roce 1892 v Litoměřicích. Roku 1895 získal v Praze titul doktora teologie. Roku 1917 získal titul čestný papežský komoří (monsignore), roku 1925 papežský prelát. V letech 1899–1928 vyučoval náboženství na gymnáziu v Teplicích, předtím v České Lípě. Roku 1928 byl penzionován. Povoláním byl podle údajů k roku 1925 profesorem v Teplicích-Šanově.\n\nV parlamentních volbách v roce 1920 se stal poslancem Národního shromáždění. Mandát obhájil v parlamentních volbách v roce 1925. Pak se přesunul do horní komory parlamentu. V parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\nZemřel roku 1941 a byl pohřben ve svém rodišti.\n\n"}
{"id": "737223", "url": "https://cs.wikipedia.org/wiki?curid=737223", "title": "Josef Fischer (československý politik)", "text": "Josef Fischer (československý politik)\n\nJosef Fischer (1. září 1867 Cheb – ???) byl československý politik německé národnosti a meziválečný poslanec Národního shromáždění za Německý svaz zemědělců (\"Bund der Landwirte\", BdL).\n\nByl synem chebského zámečnického mistra. Vystudoval na učitelském ústavu v Chebu. Působil jako učitel na různých školách na Chebsku, po delší období v letech 1892–1920 na škole v Horních Lomanech (\"Oberlohma\"). Povoláním byl podle údajů k roku 1925 řídícím učitelem ve výslužbě a rolníkem v Horním Slavkově.\n\nNa konci roku 1918 založil Egerländer Bauernbund (Chebský rolnický svaz), který se později připojil k celostátní straně BdL, v jejímž rámci zastával funkci okresního důvěrníka. V parlamentních volbách v roce 1920 se stal za BdL poslancem Národního shromáždění. Mandát obhájil v parlamentních volbách v roce 1925.\n\n"}
{"id": "737225", "url": "https://cs.wikipedia.org/wiki?curid=737225", "title": "Cedarosaurus", "text": "Cedarosaurus\n\nCedarosaurus („ještěr ze souvrství Cedar Mountain“) byl rodem sauropodního (možná brachiosauridního) dinosaura, formálně popsaného v roce 1999 z území Utahu (USA). Mohl být blízkým příbuzným rodu \"Astrodon\".\n\nFosilie dinosaura sestávají z nekompletní kostry, objevené ve vrstvách spodní křídy (geologický věk barrem, stáří asi 130 až 125 milionů let). Typový a zatím jediný známý druh tohoto rodu je \"C. weiskopfae\". Při délce kolem 15 metrů dosahoval tento sauropod hmotnosti asi 10 tun.\n\nZajímavostí je, že tento dinosaurus, řazený někdy do nově vytvořené skupiny Laurasiformes, byl objeven v asociaci s velkým počtem gastrolitů (trávicích kamenů). Těch bylo dohromady 115 o celkové váze 7 kilogramů. Většina z nich byla malá, nejtěžší vážil 715 gramů.\n\n"}
{"id": "737234", "url": "https://cs.wikipedia.org/wiki?curid=737234", "title": "Josef Freising", "text": "Josef Freising\n\nJosef Freising (17. září 1875 Dolní Dunajovice – 17. září 1971 Esslingen am Neckar) byl československý politik německé národnosti a meziválečný poslanec Národního shromáždění.\n\nPůsobil jako učitel tělocviku a kreslení na německojazyčných školách na jižní Moravě. Patřil mezi hlavní osobností turnerského hnutí na jižní Moravě. Po roce 1918 se věnoval i vlastivědnému bádání. Podílel se na založení muzea v Klentnici. Povoláním byl podle údajů k roku 1928 profesorem ve výslužbě v Brně-Černovicích.\n\nPo parlamentních volbách v roce 1925 se stal za Německý svaz zemědělců (\"Bund der Landwirte\" - BdL) poslancem Národního shromáždění. Mandát ale získal až dodatečně jako náhradník roku 1928 poté, co přišel o mandát poslanec Georg Hanreich.\n\nPo začlenění zbytku českých zemí do Německé říše v březnu 1939 byl jmenován správcem v Moravském zemském muzeu, kde jeho politikou bylo posilování německého prvku v expozicích i v personálu muzea. Po válce byl dočasně internován československými úřady a vysídlen do Německa. Zde se angažoval v krajanských spolcích vysídlených Němců z jižní Moravy. Na jeho počest uděluje organizace Südmährischer Landschaftsrat cenu za zásluhy v oboru vlastivědy (Prof. Josef-Freising-Preis).\n\n"}
{"id": "737244", "url": "https://cs.wikipedia.org/wiki?curid=737244", "title": "Kálmán Füssy", "text": "Kálmán Füssy\n\nKálmán Füssy, též Koloman Füssy (24. nebo 28. dubna 1878 Komárno – 1939), byl československý politik, meziválečný poslanec a senátor Národního shromáždění za Maďarsko-německou křesťansko-sociální stranu, Maďarskou zemskou stranu zemědělců a malorolníků a Maďarskou národní stranu.\n\nPo absolvování škol působil jako statkář poblíž Komárna. Od roku 1910 se angažoval v malorolnické maďarské straně.\n\nPo parlamentních volbách v roce 1920 se stal poslancem Národního shromáždění za Maďarsko-německou křesťansko-sociální stranu, přičemž v jejím rámci představoval skupinu statkářů, kteří již krátce po roce 1918 začali mezi maďarskou menšinou na Slovensku organizovat skupinu, která se později zformovala jako Maďarská národní strana (do roku 1920 byl jejím předsedou). Kromě něj získal za tuto skupinu ve volbách roku 1920 mandát v poslanecké sněmovně ještě József Szentiványi. V červnu 1922 Füssy i Szentiványi vystoupili z poslaneckého klubu maďarských křesťanských sociálů a stali se členem nově zřízeného poslaneckého klubu Maďarské zemské strany zemědělců a malorolníků. Ta se roku 1925 přejmenovala na Maďarskou národní stranu. V parlamentních volbách v roce 1925 tato formace kandidovala na společné listině, kterou pro účel těchto voleb vytvořila Maďarská národní strana, Německý svaz zemědělců a Spišská německá strana. Společný poslanecký klub těchto tří formací se ale neudržel a Kálmán Füssy v říjnu 1927 přešel do samostatného klubu Maďarské národní strany.\n\nPak přešel do horní komory parlamentu. V parlamentních volbách v roce 1929 získal senátorské křeslo v Národním shromáždění. Maďarská národní strana tehdy uzavřela předvolební koalici se Zemskou křesťansko-socialistickou stranou. Za stejnou alianci dvou maďarských menšinových stran obhájil mandát v parlamentních volbách v roce 1935. Obě strany se pak v roce 1936 trvale spojily, čímž vznikla Sjednocená maďarská strana. V senátu setrval do října 1938, kdy jeho mandát v důsledku změn hranic Československa zanikl.\n\nPovoláním byl podle údajů k roku 1925 rolníkem v Komárně.\n\nPo anexi jižního Slovenska k Maďarsku na podzim 1938 se stal členem Maďarského parlamentu.\n\n"}
{"id": "737252", "url": "https://cs.wikipedia.org/wiki?curid=737252", "title": "Andrej Gagatko", "text": "Andrej Gagatko\n\nAndrej Gagatko (24. srpna 1884 Andruškovce v Haliči, dnes v Polsku – 1944) byl československý politik rusínské národnosti a meziválečný poslanec Národního shromáždění za Československou stranou národně socialistickou, respektive za s ní sdruženou Karpatoruskou stranu práce malorolníků a bezzemků na Podkarpatské Rusi.\n\nVystudoval práva na Jagellonské univerzitě. Podle údajů k roku 1925 byl profesí advokátem v Užhorodu.\n\n22. května 1919 byl členem stočlenné rusínské delegace, která v Praze jednala s prezidentem Masarykem a dalšími politiky o budoucnosti Podkarpatské Rusi.\n\nV parlamentních volbách v roce 1920 se stal poslancem Národního shromáždění za národní socialisty. Byl hlavní postavou Karpatoruské strany práce malorolníků a bezzemků, která na celostátní úrovni s národními socialisty spolupracovala. Mandát obhájil v parlamentních volbách v roce 1925. V roce 1927 vystoupil z poslaneckého klubu národních socialistů a byl nezařazeným poslancem. Poslaneckého křeslo se vzdal roku 1928. Jako náhradník pak za něj nastoupil Kiril Prokop.\n\n"}
{"id": "737256", "url": "https://cs.wikipedia.org/wiki?curid=737256", "title": "József Gáti", "text": "József Gáti\n\nJózsef Gáti (2. května 1885 Užhorod – 1945 Německo) byl československý politik a meziválečný poslanec Národního shromáždění za Komunistickou stranu Československa z Podkarpatské Rusi.\n\nPocházel z malorolnické rodiny. Vychodil gymnázium v Užhorodu, studoval práva na Budapešťské univerzitě. Publikoval články a povídky v užhorodském listu \"Ungvári Közlöny\". Byl aktivní i politicky. Od ledna 1919 působil v sociálně demokratické straně v Užhorodu, od roku 1921 byl členem KSČ (slučovací sjezd KSČ roku 1921 ho zvolil do vedení strany). Od ledna 1920 až do roku 1939 byl redaktorem listu \"Munkás Újság\". Podle údajů k roku 1925 byl profesí advokátem v Užhorodu. Své právnické vzdělání využíval na pomoc chudým.\n\nV doplňovacích parlamentních volbách na Podkarpatské Rusi v roce 1924 se stal poslancem Národního shromáždění. V řádných parlamentních volbách v roce 1925 mandát obhájil. V roce 1929 byl vyloučen z KSČ v rámci frakčních sporů. V říjnu 1929 uváděl československý tisk, že Gáti, označovaný za dosavadního vůdce komunistů na Podkarpatské Rusi, se vzdal všech funkcí a údajně se odebral do zahraničí. Tiskový orgán KSČ v tomto regionu \"Munkás Újság\" mezitím proti němu spustil kritiku.\n\nPo maďarské okupaci v roce 1938 byl opakovaně zatýkán a v roce 1944 deportován do Německa.\n\n"}
{"id": "737260", "url": "https://cs.wikipedia.org/wiki?curid=737260", "title": "Mu-tan-ťiang (prefektura)", "text": "Mu-tan-ťiang (prefektura)\n\nMu-tan-ťiang ( , pchin-jinem \"Mǔdānjiāng\") je městská prefektura v Čínské lidové republice. Patří k provincii Chej-lung-ťiang.\n\nCelá prefektura má rozlohu 40 435 čtverečních kilometrů a v roce 2010 v ní žily bezmála tři miliony obyvatel.\n\nMu-tan-ťiang leží na jihovýchodě provincie Chej-lung-ťiang. Hraničí na jihu s prefekturami Jen-pien a Ťi-lin, na západě s prefekturou Charbin, na severu s prefekturou Čchi-tchaj-che a na východě s prefekturou Ťi-si a také s Přímořským krajem Ruské federace.\n\nPrůměrná nadmořská výška v prefektuře je 230 metrů nad mořem.\n\n\n\n\n"}
{"id": "737263", "url": "https://cs.wikipedia.org/wiki?curid=737263", "title": "Berthe Morisotová", "text": "Berthe Morisotová\n\nBerthe Morisotová (14. ledna 1841, Bourges, Cher, Francie – 2. března 1895, Paříž) byla francouzská malířka, členka pařížské umělecké skupiny, která vešla ve známost jako impresionisté. Gustave Geffroy ji v roce 1894 zařadil mezi „tři nejvýznamnější impresionistické malířky“ po boku Marie Bracquemondové a Mary Cassattové. Ve vysoce uznávaném pařížském Salonu poprvé vystavovala v roce 1864. Její dílo bylo vybráno pro šest následujících výstav, ale v roce 1874 se přidala k výstavě impresionistů zamítnutých Salonem.\n\nBerthe Morisotová se narodila ve francouzském městě Bourges do rodiny vyššího úředníka. Jejím předkem byl rokokový malíř Jean-Honoré Fragonard. Berthe i její sestra Edma se rozhodly být malířkami a jejich rodina jim v tomto rozhodnutí nebránila. Ve dvaceti letech se Berthe spřátelila s malířem Camillem Corotem, příslušníkem barbizonské školy, u kterého i se svou sestrou mezi lety 1860–1862 studovala. Pod jeho vlivem začala Morisotová malovat v plenéru a seznámila se také s mnoha dalšími umělci. Poté, co se Edma vdala a narodily se jí děti, přestala malovat tak intenzivně jako Berthe. Berthe a Edma i jejich rodiny ale nadále udržovaly velice blízký vztah.\n\nVe 23 letech začala Morisotová vystavovat v Salonu a kritika na její dílo byla vesměs pozitivní. V roce 1868 se seznámila s Édouardem Manetem, který se o mladou umělkyni začal intenzivně zajímat. Mezi těmito dvěma malíři se vyvinul přátelský vztah, jak dokazují jejich dopisy i několik portrétů Morisotové, které vytvořil právě Manet. Navzájem také ovlivňovali svoji techniku malby. Morisotová přesvědčila Maneta, aby vyzkoušel malbu v plenéru a oba se brzy přidali k impresionistům. V roce 1874 se Berthe provdala za Manetova mladšího bratra Eugèna a narodila se jim dcera Julie. 15. dubna 1874 se také konala první nezávislá výstava třiceti budoucích impresionistů, kam Morisotová přispěla několika malbami. Tato výstava ale vyvolala pobouření mezi kritiky i veřejností. Morisotová i ostatní impresionisté se ale negativními ohlasy na svá díla nenechali odradit a v následujících dvaceti letech proběhlo několik dalších impresionistických výstav. Pohled veřejnosti na impresionismus se ale začal měnit až ke konci devatenáctého století, kdy se již umělci dožili uznání a zaslouženého finančního úspěchu. Berthe Morisotová zemřela na zápal plic 2. března 1895 v Paříži a je pohřbena na pařížském hřbitově Passy.\n\nMalby Morisotové sice ctí impresionistické zásady, ale zabývají se většinou jinými tématy než obrazy jejích mužských kolegů. Kvůli společenským poměrům byly malířky většinou odkázány na tvorbu doma nebo na malbu přírody, protože ženy-umělkyně se ve světě malířů těžko prosazovaly a kariéra jim často nebyla kvůli předsudkům umožněna. Morisotová (stejně jako další úspěšná impresionistická malířka Mary Cassattová) tedy malovala obrazy převážně z domácího prostředí, portréty svých přátel a členů rodiny, ženy při toaletě a další intimní scény z každodenního života mladých žen. Mimo toho, její díla zahrnují také krajiny, zahrady a scény na řece. Vyhýbala se ale zobrazování dostihů, kaváren, koncertů a městského života, které byly populární mezi mužskými malíři.\n\n\n\n"}
{"id": "737270", "url": "https://cs.wikipedia.org/wiki?curid=737270", "title": "Amaru", "text": "Amaru\n\nAmaru (asi 6.–7. století) byl staroindický básník patřící společně s Kálidásou a Bhartrharim mezi nejvýznamnější představitele sanskrtské poezie.\n\nPodle tradice byl králem v Kašmíru, ve skutečnosti však o jeho životě není známo prakticky nic. Je uváděn jako autor sbírky \"Amarušataka\" (v sanskrtu अमरुशतक, česky doslovně \"Amaruova stovka\"), ve které se projevil jako mistr strofy, oblíbené formy staroindické lyriky. Základním motivem sbírky je hra milostných citů (hněv, smutek a smíření) a jednotlivé strofy jsou jakýmisi miniaturami z milostného života.\n\n\"Nezahrnula ho slovy hněvivými,\n\"neodvrátila se, vpustila ho dál,\n\"jenom její pohled byl tak chladný, přímý,\n\"jak by před ní zcela cizí člověk stál.\n\nBáseň je uvedena v překladu Oldřicha Friše.\n\n\n"}
{"id": "737274", "url": "https://cs.wikipedia.org/wiki?curid=737274", "title": "Brian Rolston", "text": "Brian Rolston\n\nBrian Lee Rolston (* 21. února 1973 ve Flintu, Michigan, Spojené státy americké) je bývalý americký profesionální hokejový útočník.\n\nRolston se třikrát zúčastnil mistrovství světa juniorů – v letech 1991, 1992 (bronz) a 1993. V sezoně 1993/94 strávil většinu ročníku v celku americké reprezentace za kterou pak hrál i na olympijském turnaji v Lillehammeru 1994. Zahrál si i na olympijských turnajích v Salt Lake City 2002 (stříbro) a Turíně 2006. Dvakrát se zúčastnil i Světového poháru – 1996 (vítěz) a 2004 – a mistrovství světa 1996 (bronz).\n\nÚtočník byl draftován do NHL v roce 1991 celkem New Jersey Devils již na celkové 11. pozici. V té době hrál ligu NAHL za Detroit Compuware Ambassadors. Po draftu přesídlil do univerzitního mužstva Lake Superior State, kde působil v letech 1991–1993 (v obou ročnících slavil se spoluhráči celkový triumf v soutěži CCHA, v roce 1992 vyhráli i finálový univerzitní turnaj NCAA). Po olympijském turnaji v roce 1994 (viz výše) odehrál závěr sezony za Albany River Rats – farmu New Jersey. V tomto celku načal i ročník 1994/95, ale dohrál jej již v hlavním celku Devils a hned se radoval ze zisku Stanley Cupu. V New Jersey hrál až do průběhu ročníku 1999/2000, kdy byl vyměněn do Colorado Avalanche. Sezonu nakonec dohrál v mužstvu Boston Bruins, kde zakotvil až do roku 2004. Po výluce NHL v sezoně 2004/05 odehrál tři roky za Minnesota Wild. V letech 2008–2011 působil opět v New Jersey Devils.\n\nVe své poslední sezoně 2011/12 hájil barvy New York Islanders, na dresu nosil písmeno A, určené pro alternativního kapitána. Těsně před přestupovou uzávěrkou přestoupil do Boston Bruins.\n\nV sezoně 2006/07 si zahrál v NHL All-Star Game.\n\nStarší bratr Ron trénuje v NHL celek Buffalo Sabres. Brian je jediný Američan, který vyhrál Světový pohár a zároveň má medaili z olympijských her i mistrovství světa.\n\nNa světovém v šampionátu 1996 ve Vídni dal v utkání o 3. místo proti Rusku dvě branky, včetně té rozhodující v prodloužení, díky které Američané získali první medaili z MS od roku 1962.\n\n"}
{"id": "737275", "url": "https://cs.wikipedia.org/wiki?curid=737275", "title": "Fotbalová reprezentace Svatého Tomáše a Princova ostrova", "text": "Fotbalová reprezentace Svatého Tomáše a Princova ostrova\n\nFotbalová reprezentace Svatého Tomáše a Princova ostrova reprezentuje Svatého Tomáše a Princův ostrov na mezinárodních fotbalových akcích, jako je mistrovství světa nebo Africký pohár národů.\n\nOd listopadu 2003, kdy po prohře s Libyí 0:8 vypadli z kvalifikace na mistrovství světa ve fotbale 2006, nesehráli fotbalisté Svatého Tomáše osm let jediný mezistátní zápas – až do listopadu 2011, kdy podlehli Kongu 0:5. V lednu 2012 postoupili z předkola kvalifikace na Africký pohár národů 2013 přes Lesotho po výsledcích 1:0 doma a 0:0 venku.\n"}
{"id": "737276", "url": "https://cs.wikipedia.org/wiki?curid=737276", "title": "František Geršl", "text": "František Geršl\n\nFrantišek Geršl (1. února 1877 Cetkovice – 9. dubna 1952) byl československý politik a meziválečný poslanec Národního shromáždění za Československou sociálně demokratickou stranu dělnickou a včelař.\n\nVyučil se krejčím a od mládí se angažoval v odborovém hnutí. 14. října 1918 byl aaktérem demonstrace v Prostějově, na které byla vyhlášena samostatnost. Řídil zde stavební družstvo a krejčovské družstvo (Prvoděv). Jeho zálibou bylo včelaření a to i na družstevní bázi. Působil coby předseda \"Prostějovsko-plumlovského okresního včelařského spolku\" a byl aktivní v \"Zemském včelařském ústředí moravském\". V této činnosti pokračoval i během druhé světové války. V letech 1943-1945 byl vězněn nacisty.\n\nV parlamentních volbách v roce 1920 se stal poslancem Národního shromáždění. V parlamentních volbách v roce 1925 mandát obhájil. Podle údajů k roku 1925 byl profesí tajemníkem v Prostějově. Po válce obnovoval včelařské družstvo, jehož představenstvo musel po únorovém převratu roku 1948 opustit.\n\nZemřel roku 1952. Byl pohřben na prostějovském městském hřbitově.\n\n"}
{"id": "737280", "url": "https://cs.wikipedia.org/wiki?curid=737280", "title": "Lipót Gregorovits", "text": "Lipót Gregorovits\n\nLipót Gregorovits (5. listopadu 1883 Košúty – 12. prosince 1957 Ostřihom) byl římskokatolický kněz maďarské národnosti narozený na území dnešního Slovenska, kanovník, československý politik a meziválečný poslanec Národního shromáždění za maďarskou Zemskou křesťansko-socialistickou stranu.\n\nNarodil se v Košútech nedaleko Galanty. Vystudoval teologii v Ostřihomi a 24. června 1907 byl vysvěcen na kněze. Nejprve působil jako kaplan v nynějším Kolárovu, v roce 1914 byl ustanoven farářem v Jelce. Později se stal mimo jiné kanovníkem v Ostřihomi (1939).\n\nV parlamentních volbách v roce 1925 se stal poslancem Národního shromáždění. Povoláním byl podle údajů k roku 1925 farářem v obci Jóka.\n\n"}
{"id": "737281", "url": "https://cs.wikipedia.org/wiki?curid=737281", "title": "Systém prevence průniku", "text": "Systém prevence průniku\n\nSystém prevence průniku (: , zkratkou \"IPS\"), také známý jako systém pro detekci a prevenci průniku (: , zkratkou \"IDPS\"), je zařízení pro počítačovou bezpečnost, které monitoruje síť a/nebo aktivity operačního systému na škodlivou činnost. Hlavní funkce IPS systémů jsou identifikace škodlivé činnosti, zaznamenávání informací o jejím průběhu, následném blokování této činnosti a také její nahlašování. \n\nIPS systémy jsou považovány za rozšíření IDS systémů, protože monitorují jak provoz na síti, tak i aktivity operačního systému, které by mohly vést k narušení bezpečnosti. Hlavní rozdíl oproti IDS systémům je, že systém IPS je zařazen přímo do síťové cesty (in-line), a tak může aktivně předcházet, případně blokovat detekovaný nežádoucí a nebezpečný provoz na síti. Konkrétněji, IPS může provádět takové akce jako vyvolání poplachu, filtrování škodlivých paketů, násilné resetování spojení a/nebo blokování provozu z podezřelé IP adresy. Všechny tyto úkony často provádí ve spolupráci s firewallem. IPS také umí opravit chybný cyklický redundantní součet (CRC), defragmentovat proudy paketů, předcházet problémům s řazením TCP paketů, a čistit nežádoucí přenos včetně nastavení síťové vrstvy.\n\nIPS systémy mohou být rozděleny do čtyř rozdílných kategorií:\n\nNetwork-based Intrusion Prevention (NIPS): monitoruje celou síť na podezřelou aktivitu analyzováním síťového protokolu.\n\nWireless Intrusion Prevention System (WIPS): monitoruje bezdrátovou síť na podezřelou aktivitu analyzováním síťových protokolů bezdrátových sítí.\n\nNetwork Behavior Analysis (NBA): zkoumá síťový provoz kvůli identifikaci hrozeb, které generují neobvyklý provoz na síti, jako například útoky DDoS (odmítnutí služby), určité formy malware, a porušení zásad.\n\nHost-based Intrusion Prevention (HIPS): instalovaný softwarový balíček, který monitoruje jediný počítač na podezřelou aktivitu analyzováním událostí, které se na tomto počítači právě provádí.\n\nVětšina IPS systémů využívá jednu ze tří detekčních metod: stavové detekce značek (signatur), odhalení provozních anomálií a odhalení protokolových anomálií. \n\nStavová detekce značek (signatur): Tato metoda detekce využívá své vlastní databáze značek, což jsou řetězce specifické pro daný typ útoku. Systém IPS využívající stavovou detekci značek monitoruje provoz na síti na shodu s těmito značkami specifickými pro daný typ útoku. Poté, co je nalezena shoda, IPS systém provede příslušnou akci. Zařízení jsou schopna si tuto databázi sama automaticky průběžně doplňovat. Útočníci však vymýšlejí stále nové druhy útoků, takže jejich značky nemusí být obsaženy v databázi pro detekci stavových značek, a proto existují další metody detekce.\n\nOdhalení provozních anomálií: Tato metoda využívá průměrných podmínek síťového provozu. Poté, co je vytvořen obraz normálního provozu na síti, systém cyklicky vzorkuje síťový provoz, využívajíc statistické analýzy k porovnávání vzorků s vytvořeným obrazem. Pokud jsou parametry aktivity na síti mimo stanovené hranice, IPS systém provede příslušnou akci.\n\nOdhalení protokolových anomálií: Tato metoda identifikuje odchylky stavů síťového protokolu porovnáváním pozorovaného síťového provozu s predefinovanými profily všeobecně přijímaných protokolových stavů.\n\n"}
{"id": "737286", "url": "https://cs.wikipedia.org/wiki?curid=737286", "title": "Josef Haken", "text": "Josef Haken\n\nJosef Haken (20. května 1880 Markvartice – 3. května 1949 Praha) byl československý politik, meziválečný poslanec a senátor Národního shromáždění, zpočátku za Československou sociálně demokratickou stranu dělnickou, později za Komunistickou stranu Československa, ve 20. letech funkcionář KSČ a předseda strany.\n\nAbsolvoval školu v rodných Markvarticích a od roku 1892 navštěvoval měšťanskou školu v Sobotce. V období let 1896–1900 vystudoval na učitelském ústavě v Jičíně, kde složil maturitu. Působil jako učitel. Nejprve získal v roce 1901 místo na škole v Sobotce, ale po třech měsících o práci přišel. Při nemožnosti najít zaměstnání nastoupil v Liberci jako dobrovolník do armády. Po roce 1902 byl opět pedagogem v Sobotce a od roku 1903 učil na různých školách v rodném regionu. Byl aktivní v učitelských organizacích a byl členem ateistického sdružení Volná myšlenka.\n\nOd roku 1906 se politicky angažoval jako člen sociální demokracie. Okolo roku 1910 začal přispíval do regionálního sociálně demokratického tisku, zejména do \"Polabského obzoru\", \"Pochodně\" a \"Volnosti\". V období let 1909–1911 je uváděn coby delegát na sjezdech sociální demokracie. V červenci 1912 se stal předsedou okresní organizace sociální demokracie v Jičíně. Kvůli svým politickým názorům byl jako učitel opakovaně překládán. V letech 1910–1920 učil v Třtěnicích u Jičína. V době první světové války sloužil v rakousko-uherské armádě. Roku 1915 byl odvelen na srbskou frontu, v roce 1916 bojoval na italské frontě. V červenci 1917 absolvoval v Jablonci nad Nisou důstojnický kurz a byl následně odvelen do Uherska a Rumunska. Během válečných let se v rámci sociálně demokratické strany profiloval jako odpůrce národního křídla strany, které reprezentovali Gustav Habrman, Rudolf Bechyně nebo Luděk Pik. Jeho protivníci ho osočovali z prorakouského postoje. Po vzniku Československa zastupoval sociální demokracii v okresní správní komisi v Jičíně. Při rozkolu ve straně se přidal k levici.\n\nV parlamentních volbách v roce 1920 získal mandát v Národním shromáždění za sociální demokraty. V říjnu se podílel na vzniku samostatného poslaneckého klubu sociálně demokratické levice a byl jeho jednatelem. Podílel se i na organizování generální stávky v prosinci 1920. Roku 1921 přešel do nově vzniklé komunistické strany, v jejímž poslaneckém klubu byl jednatelem, od roku 1925 předsedou. V rámci komunistického hnutí se profiloval radikálně. Kritizoval i Bohumíra Šmerala, který podle něj váhal s jasným příklonem k revoluční levici. V parlamentních volbách v roce 1925 poslanecký mandát obhájil.\n\nJako představitel levicového křídla komunistické strany uspěl na II. sjezdu KSČ. 11. listopadu 1924 byl zvolen předsedou strany a politickým tajemníkem KSČ. Funkci zastával do listopadu 1926. Od 11. listopadu 1924 do roku 1926 také vykonával funkci předsedy výkonného výboru KSČ. Později zasedal až do roku 1936 v ÚV KSČ. Kromě toho byl od 11. listopadu 1924 do 14. dubna 1936 členem politbyra ÚV KSČ a od 11. listopadu 1924 do 29. září 1925 i členem orgbyra, následně do listopadu 1926 členem sekretariátu ÚV KSČ. Roku 1925 se angažoval proti pravicovému křídlu Josefa Bubníka, jenž byl se svými stoupenci vyloučen ze strany. Na konci roku 1926 Haken odjel do Moskvy a objevil se v exekutivě Komunistické internacionály. 9. dubna 1927 se stal členem ústředního sekretariátu KSČ a byl jím do podzimu 1928. Do vysokých stranických funkcí se vrátil roku 1929 v souvislosti s nástupem skupiny okolo Klementa Gottwalda, ačkoliv sám nepatřil mezi lidi blízké Gottwaldovi. Haken řídil jednání V. sjezd KSČ roku 1929, na kterém Gottwald ovládl stranu.\n\nV parlamentních volbách v roce 1929 získal za komunisty senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do roku 1936, kdy na funkci rezignoval. Nahradil ho Václav Vacek.\n\nPodle údajů k roku 1925 byl bytem v Praze na Žižkově.\n\nDůvodem k rezignaci na senátorský mandát byla těžká nemoc, trpěl revmatismem. I díky tomu byl ušetřen pronásledování za nacistické okupace, ačkoliv byl sledován gestapem.\n\nV poválečném období se již aktivněji politicky neangažoval. Komunistický režim po roce 1948 a po jeho smrti roku 1949 mu ovšem projevoval úctu. Urna s jeho popelem byla uložena v Národním památníku na Vítkově. Koncem 80. let se plánovalo, že budovaná stanice pražského metra ponese jméno Hakenova. Byla ovšem uvedena do provozu v roce 1990, již pod jménem Invalidovna.\n\n"}
{"id": "737288", "url": "https://cs.wikipedia.org/wiki?curid=737288", "title": "Chajsan", "text": "Chajsan\n\nChajsan ( ; ; 4. srpna 1281 – 27. ledna 1311), byl od roku 1307 třetím císařem říše Jüan a sedmým velikým chánem mongolské říše s titulem Külüg-chán ( ).\n\nChajsan byl druhý syn Chubilajova vnuka Darmabaly a Targi z kmene Chongiratů, měl mladšího bratra Ajurbarwadu. Roku 1299 byl poslán do Mongolska převzít armádu a bránit západní hranici říše Jüan proti Chajduovi, vládci středoasijských ulusů, který si nárokoval hodnost velikého chána a vládu nad Mongolskem i Čínou. Roku 1301 zastavil vítěznou bitvou Chajduovo tažení v Mongolsku. Na ústupu Chajdua porazila další jüanská armáda a patrně na utrpěná zranění Chajdu zemřel. Za odměnu roku 1304 Chajsan obdržel titul knížete z Chuaj-ning (懷寧王).\n\nKdyž se Chajduův nástupce Čapar dostal do konfliktu s Duvou, chánem Čagatajova ulusu, jüanský císař Temür vyslal Chajsana s armádou na pomoc Duvovi. Roku 1306 si Chajsan podrobil Melik Temüra, syna Arik-buky, a zatlačil Čapara na západ. Těmito úspěchy získal reputaci úspěšného vojevůdce. Jelikož jeho strýc císař Temür neměl mužského dědice, byl Chajsan vážný kandidát na trůn.\n\nZačátkem roku 1307 císař Temür zemřel. Chajsan se vrátil ze západu do Karakorumu a vyčkával. Temürova vdova Bulugan z kmene Bajaudů se stala regentkou a postavila se proti Darmabalovým synům, jejichž matka pocházela z kmene Chongiratů. Místo nich prosazovala vlastního kandidáta – Anandu, knížete z An-si a syna Mangaly, syna Chubilaje. Ananda byl muslim, velel armádě v provincii Kan-su. Podpořila ho i část úředníků Ústředního sekretariátu v čele s hlavním poradcem po levici Achutajem.\n\nProti nim se postavili hlavní poradce po pravici Hargasun, Čagatajův potomek Tura a Tolujův potomek Jachutu, kteří prosazovali Chajsana a Ajurbarwadu. Ajurbarwada odjel ze svého údělu v Che-nanu a začátkem dubna dorazil do Chánbalyku. S vojskem poskytnutým Hargasunem provedl 4. dubna státní převrat – zabil Achutaje a uvěznil Anandu i císařovnu. Poté Chajsan přitáhl z Karakorumu s třicetitisícovou armádou. Jejich matka Targi zprostředkovala dohodu, podle které Ajurbarwada odevzdal moc v metropoli Chajsanovi za slib, že se stane následníkem trůnu. Ananda a Buluchan byli popraveni.\n\nChajsan se formálně stal císařem a velikým chánem na churalu v Šang-tu 21. června 1307. Ajurbarwada byl jmenován korunním princem s tím, že jeho nástupcem bude Chajsanův syn.\n\nPolitická linie za jeho vlády kolísala mezi vlivem císaře, jeho bratra a následníka trůnu Ajurbarwady a jejich matky Targi, podporované chongiratskou klikou. Přestože s Ajurbarwadou sdílel učitele – konfuciánského učence Li Menga, v kontrastu s bratrem ho konfuciánské ideje ovlivnily jen málo. Prokonfuciánského hlavního poradce Hargasuna, navzdory velkým zásluhám na jeho nastolení, jmenoval hlavním poradcem zleva v provincii Lin-pej (tedy v Mongolsku). Ve vládě se obklopil věrnými veliteli, kteří před rokem 1307 sloužili v jeho armádě v Mongolsku. Naopak chongiratská klika, která zorganizovala puč proti Buluchan, z přízně císaře nijak výrazně netěžila. A Tura byl dokonce za neopatrné řeči pronesené ve vzteku dohnán ke smrti.\n\nChajsan rozdával tituly a peníze členům císařského rodu i mongolské elitě a těšil se z následné popularity. Zavrhl nepsané pravidlo, že nejvyšší titul knížete mohou mít jen Chubilajovi potomci a uděloval jej nejen dalším Čingisovcům, ale i nečlenům rodu. Hodnosti, ministerské tituly a odměny byly udělovány císařovým oblíbencům – hercům, ale i buddhistickým a taoistickým mnichům. Navzdory protestům ústředního sekretariátu byly jmenovány stovky nadbytečných úředníků. Např. ve výboru pro vojenské záležitosti vzrostl počet vedoucích úředníků z původních 6 v Chubilajových dobách na 32. Přirozeným následkem této bezstarostné politiky bylo deficitní hospodaření státu a rychlý úbytek rezerv.\n\nVe snaze o snížení nákladů na administrativu nakonec roku 1307 přikázal snížit počet úředníků na úroveň stanovenou jeho předchůdcem Temürem, nadpočetní úředníci měli být propuštěni. Snížení ovšem bylo minimální, jak sám konstatoval o dva roky později. A tak v obou metropolích – Chánbalyku a Šang-tu – postavil nejen nové paláce pro sebe, ale i nové budovy pro úředníky.\n\nRoku 1308 potvrdil ve funkci nového korejského krále. Téhož roku se mu poddal Čapar, hlava Ögedejova ulusu, čímž definitivně zmizela hrozba stabilitě říše ze strany středoasijských chanátů. Za jeho vlády také místní velitelé v Mandžusku dokončili podrobení Sachalinu, když roku 1308 přinutili místní kmeny Ainu uznat nadvládu říše Jüan.\n\nTurův syn Kokeču roku 1310 zorganizoval spiknutí proti císaři s podporou některých lámů, po odhalení byli lámové popraveni a Kokeču poslán do Koreje. Ze spiknutí byl obviněn a popraven i velitel císařské stráže Arslan.\n\nChajsan protežoval buddhismus. Velké prostředky věnoval na výstavbu buddhistických chrámů v Chánbalyku a Šang-tu. Vydal zákon trestající napadení buddhistického mnicha vyříznutím jazyka, který později Ajurbarwada zrušil jako nepřiměřený. Na druhou stranu byl Chajsan první císař, který zrušil osvobození buddhistických a taoistických mnichů od pozemkové daně.\n\nVe snaze o ozdravění finanční situace státu zreorganizoval administrativu – založil „sekretariát státních záležitostí“ (\"šang-šu-šeng\", 尚書省) do kterého soustředil finanční správu říše.\nDo jeho čela postavil Ujgura Togtu, svého starého stoupence. Novému orgánu podřídil i provinční úřady, dosud pobočky ústředního sekretariátu, zamýšlel tím zesílit kontrolu nad státním monopolem na prodej soli a dalšího zboží.\n\nSekretariát státních záležitostí od roku 1309 energicky zvyšoval příjmy státu. Cena licencí na prodej soli vzrostla během Chajsanovy vlády o 35 %. Vláda zrušila zákaz výroby lihovin a zdanila jejich produkci. Zavedla 2% přirážku k pozemkové dani pro bohaté rodiny Ťiang-nanu. Ve snaze o stabilizaci cen rýže vystavěla po říši sýpky a výrazně zvýšila množství rýže dopravované po moři z povodí Jang-c’-ťiang na sever – až na 2,9 miliónů \"š\"' roku 1310.\n\nSnahy o redukci státních výdajů nebyly zdaleka tak úspěšné. Omezily se na mírné omezení počtu vedoucích úředníků v ústředním sekretariátu, vojenském výboru, kontrolním a dopravním úřadu.\n\nRoku 1309 vláda vydala nové státovky, tzv. \"č'-ta-jin-čchao\" (至大銀鈔) nahrazující dosavadní emisi (\"č'-jüan-čchao\", 至元鈔), která ztrácela hodnotu. Staré peníze byly vyměňovány v poměru 5:1. I nová papírová měna rychle oslabovala. Posléze císař rozhodl o návratu k měděným mincím, které byly uvedeny do oběhu roku 1310. Nicméně kvůli krátkosti jeho vlády neměla jeho finanční politika zamýšlený účinek. Jeho nástupce ji zrušil i se sekretariátem státních záležitostí.\n\nChajsan zemřel náhle, 27. ledna 1311, po vládě netrvající ani čtyři roky. Neprodleně po jeho smrti a nástupu Ajurbarwady na trůn se nespokojená chongiratská klika vedená Targi chopila moci a provedla čistku mezi vládními a dvorskými hodnostáři. Nová vláda ignorovala i slib o jmenování Chajsanova syna následníkem Ajurbarwady. Chajsanovi synové – Chošila a Tug Temür – byli posláni do provincií. Prochajsanovští generálové se poté drželi v pozadí, dokud se jim roku 1328 nepodařilo dosadit Tug Temüra na trůn.\n"}
{"id": "737289", "url": "https://cs.wikipedia.org/wiki?curid=737289", "title": "Ján Halla", "text": "Ján Halla\n\nJán Halla, pseudonymy Ivan Gall, G. Melľa, án Turčan, J. Hla, Mladý Hypochonder, Samo Társky aj. (14. dubna 1885 Vsetín nebo Turčianský Sv. Martin – 26. května 1955 Praha), byl slovenský moderní básník, československý meziválečný politik a poslanec Národního shromáždění za Republikánskou stranu zemědělského a malorolnického lidu (agrárníky).\n\nPocházel z Moravy, ale vyrůstal v Turčianském Sv. Martinu. Studoval ve Valašském Meziříčí a v Místku, později od roku 1904 pokračoval ve studiu na Právnické fakultě Univerzity Karlovy v Praze, kde v roce 1910 promoval jako doktor práv. Do roku 1918 působil jako externí redaktor a korektor v měsíčníku \"Naše Slovensko\" a byl redaktorem \"Národohospodářského věstníku\" v Praze. Od roku 1919 pracoval na Ministerstvu pro správu Slovenska, v roce 1925 zastával post župana Pohronské župy ve Zvolenu. V období let 1929-1938 pracoval na Zemském úřadu v Bratislavě na tamním referátu školství a osvěty.\n\nV letech 1918-1920 zasedal v Revolučním národním shromáždění jako člen Slovenského klubu (slovenští poslanci se dosud nedělili do stranických frakcí).\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920.\n\nV parlamentu se ale objevil až po parlamentních volbách v roce 1925. Profesí byl podle údajů k roku 1925 úředníkem ministerstva pro správu Slovenska a členem správy Svazu rolnických pokladen v Bratislavě. V parlamentu nyní zasedal za Republikánskou stranu zemědělského a malorolnického lidu, do které se SNaRS roku 1922 sloučila.\n\nV roce 1921 jako vládní tajemník ministerstva pro správu Slovenska koncipoval projev prezidenta Masaryka při návštěvě Ružomberoku, ve kterém Masaryk přislíbil větší rozvoj samosprávných a autonomních orgánů.\n\nV roce 1938 byl vypovězen ze Slovenska, a od této události až do své smrti žil v Praze, nicméně po konci 2. světové války nadále udržoval kontakty se Slovenskem.\n\nPatří do skupiny modernistických slovenských literátů. Většinu svých prací napsal ve slovenštině v letech 1904 - 1912. Napsal okolo třiceti lyrických básní a několik krátkých próz, které uveřejňoval hlavně v časopisu Dennica, ale také v časopisech Prúdy a Naše Slovensko. Jeho poezie znamenala obohacení dobového básnického výrazu o nové odstíny. Často se inspiroval výtvarným uměním, čehož důkazem je i vícero básní napsaných k určitým obrazům, nicméně se věnoval hlavně milostné poezii. Inspiroval se také evropskou literaturou, která přinesla do jeho díla mnoho zvučných jmen, ale také nádech symbolismu a moderny.\n\nPo dlouhé přestávce se k literární tvorbě vrátil v 50. letech 20. století, kdy napsal několik vzpomínkových děl o pražském spolku Detvan i o Turčianském sv. Martinu v období před vznikem Československa.\n\n\n"}
{"id": "737292", "url": "https://cs.wikipedia.org/wiki?curid=737292", "title": "Iftíchar ad-Daula", "text": "Iftíchar ad-Daula\n\nIftichár Ad-Dawla byl egyptský místodržící Jeruzaléma, který jej s arabskými a súdánskými vojáky hájil proti křižáckým vojskům v červnu a červenci roku 1099.\n\nJeruzalém byl jednou z největších pevností té doby. Jeho hradby byly od dob římského císaře Hadriána neustále zdokonalovány. Město sice nemělo vydatné vlastní prameny vody, ale mělo dobře fungující systém cisteren a vodovodů z římských dob. V čele egyptské posádky stál nově jmenovaný místodržící Iftichár ad-Dawla. Měl dobrou výzbroj a dostatek zásob, ale nikoli dost mužstva k hájení všech úseků hradeb. Egyptská vláda nad městem trvala teprve necelý rok a to byl snad jeden z důvodů, proč Iftichár před příchodem křižáků vypověděl z Jeruzaléma všechno křesťanské obyvatelstvo. Jak se záhy ukázalo, přispěl tak vlastně v podstatné míře k uchování jejich životů. Před příchodem útočníků dal ještě v celém okolí zasypat nebo otrávit studny a cisterny a odehnat dobytek, což znamenalo, že obléhatelé byli trýzněni nejen červnovým vedrem, ale také žízní. Dne 15. července se lotrinští křižáci dostali přes obléhací věž na severní hradby a do židovské čtvrti. Arabská a židovská posádka se ze severní hradby stáhla k Šalamounovu chrámu, kde se hodlala dále bránit. Tankred zde následné slíbil muslimským obráncům milost ale nakonec nebyli ušetřeni ani ti, kteří složili zbraně. Iftichárovi, který dosud osobně velel úspěšné obraně proti Raimondovi na jižním okraji města, bylo zřejmé, že město je ztraceno. Jižní obránci se stáhli do Davidova hradu, kde se bránili dokud Iftichár nenabídl kapitulaci. Raimond souhlasil a zajistil jim bezpečný odchod do Askalonu. Byli to jediní lidé z obránců města, kteří živí vyvázli z obležení.\n\n"}
{"id": "737293", "url": "https://cs.wikipedia.org/wiki?curid=737293", "title": "Bhartrhari", "text": "Bhartrhari\n\nBhartrhari (v sanskrtu भर्तृहरि, asi 7. století) byl staroindický básník patřící společně s Kálidásou a Amaruem mezi nejvýznamnější představitele sanskrtské poezie.\n\nO jeho životě není prakticky nic známo a často je ztotožňován s buddhistickým gramatikem stejného jména, který zemřel kolem roku 651 a který je autorem gramatického díla \"Vakija Pradipa\".\n\nBhartrhari je podobně jako Amaru mistrem strofy, oblíbené formy staroindické lyriky, kterou uspořádal do tří šatak (sbírek po stu strofách). Milostné básně soustředil do sbírky \"Šrngárašataka\" (Stovka o lásce) zaměřené spíše na oslavu síly a radosti lásky než na její tělesnot. Filosofické tendence pak ještě více převažují ve sbírce \"Nítišataka\" (Stovka o životní moudrosti) a vyúsťují až ke zdůraznění askeze ve sbírce \"Vairágjašataka\" (Stovka o odříkání). Lásku a moudrost básník považuje za různé cíle, které odpovídají různým obdobím v lidském životě (člověk má po studiu nejprve založit rodinu a teprve později se věnovat přemítání a askezi).\n\n\"Zda u Gangy dlít máme jako kajícníci,\n\"zda věnovat se ženě ctnostné, milující,\n\"pít z proudu věd, sát básní nektar rozmanitý?\n\"Jen chvilku trvá život. Co si vyvoliti?.\n\nBáseň je uvedena v překladu Oldřicha Friše.\n\n\n"}
{"id": "737294", "url": "https://cs.wikipedia.org/wiki?curid=737294", "title": "Botka", "text": "Botka\n\nBotka (\"ochrea\") je útvar vzniklý srostem dvou axiálních palistů vyrostlých u báze řapíku listu. Mívá válcovitý nebo kuželovitý tvar a obepíná stonek nad uzlinou z níž vyrůstají listy. Botka může být blanitá, téměř průsvitná, s tmavšími čárkami, či bývá různě zabarvená. Někdy má strukturu podobnou listu. Mnohdy je zcela hladká, někdy bývá na okraji krátce brvitá. \n\nJe charakteristickým znakem u čeledě rdesnovitých rostlin, její tvar je mnohdy vodítkem pro určení druhu. U některých brzy usychá a opadavá, u jiných vytrvává poměrně dlouho.\n\nBotku mají také palmy (čeleď arekovité). Tam za juvenality listu mívá trubkovitý tvar rozličné délky, v jeho dospělosti se však většinou po jedné straně rozdělí nebo zcela rozvlákní a usychá. Jsou druhy u kterých botka opadá téměř bez zanechání stop na kmeni, u jiných jsou naopak její uschlé části dobře patrné.\n\n"}
{"id": "737309", "url": "https://cs.wikipedia.org/wiki?curid=737309", "title": "Cicikar", "text": "Cicikar\n\nCicikar, též Čchi-čchi-cha-er ( , pchin-jinem \"Qíqíhāěr\") je městská prefektura v Čínské lidové republice. Patří k provincii Chej-lung-ťiang.\n\nCelá prefektura má rozlohu 42 469 čtverečních kilometrů a žije v ní bezmála šest milionů obyvatel, zejména Chanů, ale i zástupců menšin (Mandžuové, Mongolové, …).\n\nV okolních mokřinách se nachází chráněné území Ča-lung významné coby sídliště mnoha jeřábů mandžuských.\n\n"}
{"id": "737312", "url": "https://cs.wikipedia.org/wiki?curid=737312", "title": "Somnambulismus", "text": "Somnambulismus\n\nSomnambulismus ( náměsíčnost) je spánková porucha, při níž postižený během spánku vstane z postele a prochází se. Někdy může vykonávat i poměrně složité činnosti, například odeslat SMS zprávu. Jedním z důvodů pohybu dotyčného je neparalyzování příčně pruhovaného svalstva - za to je odpovědná část mozku zvana Varolův most. Náměsíční se nemají budit, ale mají být odvedeni zpět do postele. K náměsíčnosti zpravidla dochází během NREM spánku. Může docházet k nehodám.\n\nOpakem náměsíčnosti je spánková paralýza, kdy je mozek již probuzen, ale svalstvo je stále paralyzováno, takže se člověk cítí jako ochrnutý.\n\n"}
{"id": "737336", "url": "https://cs.wikipedia.org/wiki?curid=737336", "title": "Svazijská fotbalová reprezentace", "text": "Svazijská fotbalová reprezentace\n\nSvazijská fotbalová reprezentace reprezentuje Svazijsko na mezinárodních fotbalových akcích, jako je mistrovství světa nebo Africký pohár národů.\n"}
{"id": "737337", "url": "https://cs.wikipedia.org/wiki?curid=737337", "title": "Politický systém Albánie", "text": "Politický systém Albánie\n\nAlbánská republika je zastupitelská demokracie, parlamentní republika s vícestranickým systémem. Je členem Severoatlantické aliance a Mezinárodního měnového fondu.\n\nAlbánský parlament (Parlamentní shromáždění) je jednokomorový. Je tvořen 140 poslanci volenými na 4 roky. Zákonodárná iniciativa náleží vládě, každému poslanci a 20 000 voličům. Volební systém se lišil ve všech sedmi parlamentních volbách konaných v letech 1991-2009. Volební systém je od volební reformy 2009 poměrný, mandáty se rozdělují podle D'Hondtovy metody ve dvanácti volebních obvodech s 3% uzavírací klauzulí, 5% pro koalice. \n\nAlbánský prezident je formální hlava státu a vrchní velitel ozbrojených sil. Je volen nepřímo parlamentem na 5 let s možností jednoho znovuzvolení.\n\nHlavním představitelem vlády je premiér. Je jmenován prezidentem. Ministry jmenuje prezident na radu premiéra. Vládu tvoří rada ministrů, skládající se z premiéra, místopředsedy vlády, ministrů, náměstků ministrů a generálních tajemníků. Parlament jí musí vyslovit důvěru.\n"}
{"id": "737352", "url": "https://cs.wikipedia.org/wiki?curid=737352", "title": "Dějiny Šternberka", "text": "Dějiny Šternberka\n\nDějiny města Šternberka začínají koncem 13. století a předchází mu vznik stejnojmenného hradu, jehož majitelům Šternberk jako poddanské město patřil. Zakladateli byli Šternberkové a posledními majiteli šternberského panství se stali Lichtenštejnové. Město výrazně zasáhla třicetiletá válka, po níž se Šternberk také poněmčil, ale díky průmyslovému rozvoji v 19. století se stal opět významným regionálním centrem. Ovšem po roce 1945 byli původní obyvatelé vysídleni a v roce 1960 zanikl šternberský okres.\n\nNa počátku dějin města Šternberka stojí pověst o udatném rytíři Jaroslavovi ze Šternberka. Ten měl dle jejího vyprávění v roce 1241 nedaleko Olomouce na hlavu porazit Moravu ohrožující tatarské vojsko. Jako odměnu za slavné a důležité vítězství měl pak získat od krále Václava I. území severně od Olomouce, kde si vystavěl hrad pojmenovaný svým jménem. Tato pověst se poprvé objevila v první polovině 16. století ve známé kronice Václava Hájka z Libočan. Záhy získala na velké oblibě a byla přejímána dalšími soudobými spisovateli. V kapli Božího Těla v Olomouci ji jako fresku vymaloval např. slavný severomoravský barokní malíř Jan Kryštof Handke. Asi nejslavnějšího zpracování dosáhla ve známém rukopisu Královédvorském v básni „Jaroslav“, která jí zajistila další velkou vlnu popularity do doby, než došlo k definitivnímu odmítnutí pravosti Rukopisů. Ačkoliv pověst sama o sobě s největší pravděpodobností ve své podobě pravdivá není, její obsah stojí na reálném základě událostí pouze o několik let mladších. Souvisí se sňatkem Přemysla Otakara II. s Markétou Babenberskou v roce 1252 v Hainburgu.\n\nPřemysl Otakar tímto získal rakouské vévodství, významné geopolitické území, nicméně se zároveň dostal do střetnutí s uherským králem Bélou IV., jenž se nechtěl svých nároků na babenberské dědictví vzdát. Nakonec proti Přemyslu Otakarovi v roce 1253 vytáhl s armádou za pomoci svých spojenců uherských Kumánů. Těm se podařilo proniknout až na sever Moravy k Olomouci, kde vydatně pustošili okolí. Obranou Olomouce byl pověřen Otakarův český dvořan Zdeslav ze Šternberka, který nakonec donutil kumánské vojsko odtáhnout zpět do Uher. Za tento čin pak obdržel od krále území, kde založil hrad pojmenovaný svým jménem.\n\nK samotnému založení pak došlo někdy v rozmezí let 1253 až 1269, kdy se hrad Šternberk poprvé objevuje v písemných pramenech, a to v listině vydané Přemyslem Otakarem II., která rozhoduje spor mezi klášterem Hradisko s Albrechtem a dalšími syny Zdeslava ze Šternberka o lesy a pozemky náležející k Domašovu.<ref name=\"CDB V/2\"></ref> V této listině je však zmíněn výslovně pouze hrad a nikoliv město, ačkoliv lze samozřejmě předpokládat, že osídlení v okolí hradu v té době bezpečně existovalo. Samotné město Šternberk se připomíná o něco později, konkrétně v listině z října 1296. Společně s územím pak připadlo k hradu i zboží v podobě několika vesnic, které tvořilo pomyslný klín v území majetku olomouckého kláštera Hradisko.\n\nPo Zdeslavově smrti získali majetek jeho synové, později se jej ujal sám nejstarší z nich Albrecht, jeden z předních moravských úředníků. V roce 1286 je v pramenech zmiňován jako olomoucký purkrabí, později v roce 1296 jako komorník práva a soudu olomouckého. Ten také započal s rozsáhlou kolonizací získaného území. Samotné obyvatelstvo pro osídlování Šternberka získával patrně z nedaleké Olomouce, ke které měl přirozeně velmi blízké vazby. Kolonizace venkova pak byla řízena z blízkých českých vesnic v okolí. Přesto záhy poté se však Šternberk stává národnostně smíšeným městem a výraznou část českého obyvatelstva (zejména nejvýznamnějšího měšťanstva) si udržel až do třicetileté války, kdy většina českého obyvatelstva vlivem válečných událostí zanikla a město se stalo téměř čistě německým.\n\nZásadní vliv na další rozvoj města a celého panství měla již ve 13. století významná obchodní cesta vedoucí z Olomouce na sever a na území Šternberka dělící se do dvou směrů, na severozápad do královského města Uničova a druhá na severovýchod přes pohoří Nízkého Jeseníku dál do Slezska.\n\nV té době se stal Šternberk již pevným a stálým sídlem šternberského rodu a zažíval další rozvoj. Ten vyvrcholil za Albrechta II., patrně nejvýznamnějšího představitele celé dynastie, který obehnal město hradbami a obyvatelům udělil mnohá práva, zejména možnost svobodného dědictví majetku měšťanů. Tím Šternberk získal významné atributy města. Předtím zde byl ještě v roce 1339 zřízen špitál, v roce 1364 získalo město právo odúmrti a výše uvedené hradby byly zbudovány k roku 1376. V roce 1371 zde Albrecht založil klášter řeholních kanovníků řádu sv. Augustina společně s kostelem Zvěstování Panny Marie. Tato instituce se již od svého počátku těšila přízni papežské kurie. Řeholníci dostali do své správy i šternberskou faru, která byla přenesena od již neexistujícího kostela svatého Jiří. Ten stával v místech pozdějšího městského vězení v oblasti nynější Panské ulice. Ačkoliv klášter dodával městu prestiž a jistou kulturní a ekonomickou úroveň, přesto se zároveň později, zejména v ekonomických otázkách, vůči samotnému městu vymezoval a představoval pro něj ne vždy vítanou konkurenci.\n\nV roce 1397 došlo k vymření moravské větve Šternberků a město společně s panstvím přešlo do majetkové držby pánů z Kravař. Ti pokračovali v dalším rozvoji celého dominia a v udělování privilegií. Obzvlášť významný pro Šternberk byl rok 1409, kdy získal listinou Petra z Kravař olomoucké městské právo a společně s ním také právo mílové. Tím Šternberk získal výraznou soudní a správní autonomii. Za pánů z Kravař se město stalo centrem husitství.\n\nV roce 1415 odtud odešel protestní list proti upálení mistra Jana Husa adresovaný koncilu v Kostnici. V roce 1430 však došlo k dobytí města a hradu husitskými vojsky. Ta pak na hradě sídlila do roku 1432. V této době se město téměř celé počeštilo. V roce 1466 zemřel poslední mužský potomek pánů z Kravař Jiří z Kravař a Strážnice. Majetek rodu se pak rozdělil mezi pozůstalé dcery, přičemž panství šternberské získala nejstarší z nich Ludmila z Kravař, záhy poté provdána za Albrechta Kostku z Postupic, osobního přítele krále Jiřího z Poděbrad. Ten na šternberském hradě pobýval v roce 1469, když se připravoval na jednání se svým rivalem Matyášem Korvínem.\n\nPo smrti Albrechta z Postupic se vdova Ludmila v roce 1480 opět vdala a jako věno přinesla panství svému novému manželovi Janovi Berkovi z Dubé a Lipé. Na jejich syna Václava Berku přešlo panství roku 1502. Ten kolem roku 1515 nechal zhotovit nejstarší, dodnes dochovaný, urbář celého panství. Panování rodu Berků je spojeno s dalším hospodářským a územním rozmachem celého dominia. Na konci 15. století začaly vznikat ve městě cechy a v průběhu století následujícího získaly četná privilegia. Krom řemesel také měšťané hospodařili na zemědělské půdě, kterou měli k dispozici. Součástí práv měšťanů bylo též vaření piva a právo šenku společně s vínem. Toho jsou svědky nejstarší urbáře, které platby z šenku piva a vína zaznamenávají. Z roku 1492 se objevují zprávy o židech, kteří tvořili rovněž důležitý hospodářský prvek, zejména co se týkalo znalostí různých měn a jejich vzájemného směňování. Jejich povinnosti vůči vrchnosti jsou rovněž obsaženy v nejstarších urbářích. Židovská obec nadále rostla a svého vrcholu nakonec dosáhla v 70. letech 16. století. V roce 1538 město i s hradem zpustošil ničivý požár, který si vyžádal opětovné postavení mnoha domů. Hrad byl opraven v již renesančním slohu a jeho podoba je takto patrná dodnes. Po Václavu Berkovi pak držbu rodového majetku převzal syn Ladislav, který roku 1522 potvrdil Šternberku jeho privilegia a dále v roce 1544 jako poslední z rodu Berků z Dubé a Lipé jeho syn Jan Václav, který přidal právo prodeje soli.\n\nPo jeho smrti získala panství jediná dcera Kateřina, která ho v roce 1572 připsala svému manželovi Karlovi, vévodovi z Münsterberka. Tím zároveň skončily poměrně rozsáhlé náboženské svobody, které Karel jako horlivý luterán dále netoleroval. Jeho snahou bylo zavést na celém panství jednotnou protestantskou víru. K tomu si pomohl vydáním prvního náboženského řádu v roce 1591 a druhého v roce 1614. Ještě předtím však došlo v roce 1577 k vyhnání všech židů z panství. Ti se pak usídlili na několika místech na Moravě, nejvíce jich zůstalo v Úsově, Kojetíně a Kroměříži. Roku 1592 byli z města nuceni odejít také příslušníci Jednoty bratrské. V tomtéž roce byl pro místní stále sílící protestanty v podhradí postaven nový kostel Nejsvětější trojice. Součástí byla pak i evangelická škola založená také z Karlova podnětu a která později získala v kruzích moravské protestantské šlechty velké renomé. Při samotném kostele pak navíc sídlil evangelický pastor, pod jehož pravomoci spadala celá evangelická církev na území panství. Stále sílící evangelizace vyvolávala odpor jak v samotné Olomouci, ze které se velmi často ozývala z úst tamního biskupa kritika, tak i ve šternberském augustiniánském klášteře, jehož probošt také dost často velmi výrazně protestoval. K tomu se o něco později navíc přidaly spory hospodářského charakteru a vztahy mezi klášterem a šternberskou vrchností byly velmi vypjaté. Napětí pak vyvrcholilo v roce 1619 dva roky po Karlově smrti. Tehdy získali panství jako dědictví jeho synové Jindřich Václav a Karel Bedřich.\n\nAčkoliv se nejprve oba majitelé, jež pobývali převážně na svých panstvích ve Slezsku, přes své protestantské vyznání stavěli k událostem o rok dřívější pražské defenestrace a následnému odporu proti Habsburkům zdrženlivě, přesto po čase pod vlivem událostí začali připravovat město na možné střety s císařskými vojsky. V souvislosti s dalším vyhrocením vztahů mezi protestanty a katolíky se na odpor proti tomuto počínání postavil klášter. Následně poté byl ze strany města vyrabován a peníze společně s proviantem a dalším majetkem byly použity na podporu stále sílícího povstání. Řeholníci společně s převorem pak byli z kláštera vyhnáni a klášterní statky připadly do správy šternberské vrchnosti. Nadále pak pokračovaly přípravy na podporu stavovského odboje a případného střetu s císařskou armádou. 15. února roku 1620 navštívil Šternberk na své cestě do Vratislavi Fridrich Falcký, jenž předtím přijal v Olomouci hold moravských stavů. Zároveň přijal přísahu věrnosti od šternberských měšťanů i münsterberských knížat.\n\nNásledující třicetiletá válka byla pro Šternberk kvůli jeho významné poloze na cestě ze Slezska do Olomouce ve znamení velmi častých přesunů a ubytování vojska, které město a zejména přilehlé okolí vyčerpávaly téměř nepředstavitelným způsobem. Již ke konci roku 1620 přišla do Šternberka stavovská vojenská posádka, která získala ve městě ubytování na devět týdnů. Již u těchto vojáků se projevilo násilí, když stavům došly prostředky na výplatu žoldů a oddíl se stal postrachem okolí, když začal s násilným vymáháním proviantu, zejména v bohatých vsích v rovině Hané. V lednu následujícího roku císařská vojska dobyla Moravu, ale přímý ozbrojený konflikt se Šternberku vyhnul. Stavovská posádka ve Šternberku zůstala do února, poté ji vystřídal již císařský Šlikův pluk pod vedením kapitána Hanse Sigmunda Leusserta. Tento pluk tábořil ve městě více než rok, což působilo obrovské problémy městské pokladně, takže Šternberk byl nucen půjčovat si na pobyt vojska v obcích v okolí. Samotný hrabě Jindřich Šlik pak ve městě nocoval na jaře 1621. V tomtéž roce se nedaleko slezské Nisy uspořádaly a posílily oddíly odbojných českých a moravských stavů pod vedením krnovského vévody Jana Jiřího a vtrhly zpět na Moravu. Vojenská skupina pod vedením Ladislava Velena ze Žerotína na Štědrý den napadla Šternberk a celý jej vyplenila. Sídlící císařské posádce se podařilo udržet nedobytý pouze šternberský hrad.\n\nV roce 1622 došlo k uklidnění poměrů na Moravě a k trestání odbojných stavů. Ačkoliv Münsterberkové, jak již bylo řečeno výše, patřili k horlivým luteránům a na počátku konfliktu stáli na straně proti císaři, přesto se jich následné trestání a konfiskace majetku nedotkly, neboť našli přímluvu u saského kurfiřta Jana Jiřího. Pouze se museli smířit s pobytem císařské posádky ve městě a zejména umožnit návrat vyhnaným řeholníkům z kláštera společně s finanční kompenzací všech ztrát. V roce 1623 se ve Šternberku usadil císařský komisař, který posílal posly do okolních měst a udržoval spojení s císařským dvorem. Strategický význam města tímto velmi vzrostl. V roce 1624 pak do města přitáhly navíc polské oddíly, které pomáhali císařské armádě potlačit povstání odbojných Valachů. Jejich pobyt ve městě byl ze všech dosud zde tábořících armád co do způsobených škod patrně nejhorší. Tyto oddíly rabovaly a plenily město a okolí tak hrozným způsobem, že se dokonce dostaly do ozbrojeného konfliktu se samotnou císařskou posádkou valdštejnského pluku pod vedením obrista Wittenhorstema. V tomto roce byl do Šternberka zároveň dosazen katolický učitelský sbor a byla započata protireformace. Nekatoličtí kněží a učitelé byli na příkaz kardinála Dietrichsteina vypovězeni ze země. Zároveň došlo k postupné národnostní výměně obyvatelstva, kdy česky mluvící měšťané, zejména z nejvyšších vrstev, byli stále více vytlačováni těmi německými. To se dělo nadále v průběhu celého sedmnáctého století, kdy se Šternberk a spousta obcí celého panství, zejména v prostoru na sever až východ od města, zcela poněmčily.\n\nZa takzvané Dánské války, kdy se opět sešikovali protihabsburští povstalci společně s cizí protestantskou šlechtou byl Šternberk v lednu roku 1627 opět dobyt, a to vojskem táhnoucím ze Slezska, jež předtím dobylo Krnov a Opavu. Císařská posádka odešla do Lipníka nad Bečvou a Šternberk se stal významným strategickým místem protestantského vojska. Událo ze zde zároveň setkání významných velitelů protestantských vojsk dánského vojenského velitele Mitzlaffa a dvěma vůdci moravského povstaleckého vojska Ladislavem Velenem ze Žerotína a bývalým majitelem sovineckého panství Janem starším Kobylkou z Kobylího. Měšťané sice museli jako vždy vojsko finančně i naturálně vydržovat, přesto vojenský pobyt město nevyčerpával natolik jako pobyty předešlé. Velitel dánského vojska udržoval pořádek a došlo zároveň k obnovení protestantských bohoslužeb, takže celkový pobyt armády brali měšťané spíše jako osvobození. Následná protiakce se však na sebe nedala dlouho čekat a posílené císařské vojsko se vypravilo zpět ke Šternberku. Ačkoliv jeho přesila byla víc než zřejmá, dal velitel Dánů na naléhání měšťanů a postavil se na odpor. Ten však neměl dlouhého trvání. Město bylo dobyto nazpět císařskou armádou a velmi těžce poničeno boji a četnými požáry.\n\nNásledné období bylo pro šternberské opět ve znamení útlaku a dalších nesnadných odvodů tábořícímu i procházejícímu vojsku. K tomu navíc v letech 1633–1634 začal ve městě řádit mor. V květnu roku 1633 byl ve městě ubytován španělský král Filip IV. společně s Albrechtem z Valdštejna. I přes hospodářské útrapy došlo k obnově domů, fortifikace a jiných společných nemovitostí. Byly nově obydlovány zničené domy, jejichž majitelé buď zahynuli nebo je nemohli sami spravovat. Po vydání Obnoveného zřízení zemského Ferdianndem II. v roce 1628 byla zemská šlechta nucena přijmout katolictví nebo se vystěhovat ze země. Šternberk, jenž byl ve vlastnictví šlechty slezské, na kterou se toto nařízení nevztahovalo, se sice ke katolictví přihlásil, nicméně je nabíledni, že se tak nestalo o svobodné vůli, nýbrž pouze na oko a vnitřní náboženský život probíhal víceméně stále v rámci protestantské víry.\n\nZatímco následné období bylo relativně klidné, co se vojenských akcí v okolí Šternberka týče, pak v roce 1642 v souvislosti se švédským vpádem na Moravu byl Šternberk opět vystaven pohromě a zkáze. Po vyhrané bitvě u Svídnice na jaře roku 1642 postupovala švédská armáda směrem na Moravu, resp. chystala se dobýt Olomouc. Ve směru jejího postupu od Bruntálu a Dvorců jí stál v cestě Šternberk. V tom se zatím císařská posádka připravovala na ozbrojený konflikt. Mezi Lhotou, tehdy ještě samostatnou vsí, dnes již součástí samotného města, a Štarnovem vybudovala obrovský obranný val zvaný Na švédských šancích. Osmého srpna dosáhla švédská armáda Šternberka a v prostoru mezi ním a Štarnovem porazila císařské vedené plukovníkem Riebeckem. Snad se na chvíli ve Šternberku zastavili, nicméně záhy jej opustili a táhli směrem na Olomouc, kterou následně dobyli a jež se společně s Uničovem stala hlavním opěrným bodem Švédů na Moravě. Později se k těmto dvěma městům přidal v říjnu roku 1643 dobytý hrad Sovinec. V tomtéž roce se Švédové mezitím bojující s císařskými po celém Olomoucku dostali nakonec i do Šternberka, kde především vyplenili klášter.\n\nV roce 1644 Švédové z neznámých příčin město opustili a zanedlouho po nich přišli opět císařští vojáci. Velitelem města se stal obrichtsvachmistr Fleming. Jeho pobyt znamenal pro město asi nejhorší katastrofu ze všech předešlých. Šternberk musel jeho posádce i jemu samotnému platit opět vysoké a těžko snesitelné kontribuce, které po hospodářských a válečných pohromách sužujících město nebylo téměř kde brát. Když na šternberském hradě dlel generál hrabě Burian Ladislav Valdštejn, byla za ním měšťany vypravena delegace s žádostí o stažení císařských posádek z důvodu neschopnosti města vojsko nadále živit. O vyslyšení či nevyslyšení této prosby však není nic známo.\n\nPo porážce habsburských vojsk u Jankova v roce 1645 opustila císařská vojska Moravu a do Šternberka se opět nastěhovala švédská armáda. Hlavním ležením Švédů byla stále Olomouc, do které museli šternberští měšťané odvádět kontribuci a zásoby potravin. Do podepsání vestfálského míru zažíval Šternberk poměrně klidné období, zatížené sice neustálým živením vojska a dalšími problémy, které posádka městu přinášela, přesto však bylo město ušetřeno dalších přímých vojenských akcí. Definitivně odešli Švédové až v červnu roku 1650, kdy se postupně stáhli z celé Moravy po vyplacení válečné náhrady 200 000 zlatých. Nedlouho poté město obsadilo císařské vojsko mobilizované tureckým nebezpečím. Zároveň na celém panství došlo k postupné rekatolizaci obyvatel a zejména obrovské vlně migrace směrem od severovýchodu, kdy se z horských oblastí a Slezska stěhovalo mohutně obyvatelstvo do úrodnějších částí panství na usedlosti zničené dlouholetými válečnými konflikty. Proměnilo se tím zároveň národnostní složení obyvatel a z čistě českých vsí se postupem doby staly vesnice s převahou německého obyvatelstva. Tato demografická obměna vyvrcholila až ve druhé polovině sedmnáctého století a dochované konsignace poddaného obyvatelstva z let 1694 a 1695 pak jednoznačně podávají již zcela opačný obraz národnostních poměrů ve většině vsí a městeček, které byly ještě na počátku století s obyvatelstvem jazykově českým.\n\nPo zakoupení šternberského a pňovického dílu knížaty z Liechtensteinu v roce 1695 a karloveckého dílu v roce 1699 začalo na panství období postupného hospodářského rozmachu, jenž nabíral na intenzitě po celé osmnácté století a svého vrcholu dosáhl na jeho konci. V této době se začalo na Šternbersku rozšiřovat a rozmáhat tkalcovství, kterému se díky příhodným klimatickým podmínkám pro růst lnu na celém území pohoří Nízkého Jeseníku nebývale dařilo. Vesnice a města odkázaná pouze na obdělávání nevýnosné horské půdy se najednou staly důležitými prvky pomalu nastupující výroby a průmyslu. Také zde, stejně jako na jiných panstvích v horském prostoru severní Moravy, nejblíže na panství sovineckém a janovickém, došlo k rozvoji domácí tkalcovské výroby, která vyvrcholila ve Šternberku v roce 1790, kdy byla založena první tovární tkalcovna Norberta Langera.\n\nZa probíhajících josefínských reforem došlo ke zrušení augustiniánského kláštera. Tím se Šternberk zbavil výrazného kulturního a duchovního prvku, se kterým byl nerozlučně spjat, tu s většími či menšími obtížemi, po mnoho staletí. Naopak Josefovo větší a pevnější budování průmyslu se navíc ve Šternberku odrazilo v udělení jeho privilegií pro pořádání výročních a pravidelných trhů, která město získalo v letech 1782 a 1788. V roce 1789 postihla město ničivá povodeň. Poničena byla šternberská předměstí a podemleto mnoho domů uvnitř města. Tato pohroma si navíc vyžádala životy několika desítek lidí. \n\nV nadcházející době napoleonských válek se Šternberk kvůli své strategicky významné poloze nedaleko Olomouce a zejména na důležité cestě do Slezska stal opět, stejně jako v dobách třicetileté války, důležitým místem přesunů a táboření armád. Jako první protáhla městem v prosinci 1798 část ruské armády generála Kutuzova následovaná v létě příštího roku ruským sborem generála Rimského-Korsakova a jeho spojenců z řad francouzských emigrantů pod velením prince de Condé. Těsně po nich se objevil ve Šternberku císařský pluk arcivévody Karla. V prosinci roku 1800 byla ve Šternberku zřízena zemská legie, jež však neměla dlouhého trvání a byla záhy po svém ustavení rozpuštěna. V roce 1805 prošel městem konvoj asi 30 000 vojáků a těsně před bitvou u Slavkova se přímo ve městě setkali ruský car Alexandr I. společně s rakouským císařem Františkem I. Po prohrané slavkovské bitvě procházelo Šternberkem nazpět mnoho zesláblých a nemohoucích vojáků. Ti také do města zavlekli epidemii tyfu, které podlehlo ve městě a nejbližším okolí na 2 400 osob. V roce 1809 došlo k veliké povodni na říčce Sitce, která podél svého toku způsobila poměrně velké hospodářské škody.\nNásledné období devatenáctého století pak znamenalo pro Šternberk postupně rostoucí hospodářskou úroveň. V roce 1850 se stal centrem politického okresu a sídlil zde i okresní soud. Stále více se rozvíjelo tkalcovství a plátenictví a postupně vznikaly k nim přidružené podniky. Mimo textilní průmysl zde existoval ještě poměrně důležitý obor a tím bylo hornictví. V samotném Šternberku se nacházelo pět dolů, spousta dalších pak byla rozeseta po okolí v Babicích, Krakořících, Mladějovicích, Hlásnici, Chabičově, Lipině či Horní Loděnici. V roce 1872 ve městě vznikla také státní tabáková továrna. Ekonomický význam Šternberka byl potvrzen založením samostatného živnostenského soudu v roce 1905.\n\nPo první světové válce, která průmyslové město hospodářsky velmi těžce zasáhla, a po vzniku československého státu vyvrcholilo česko-německé národnostní napětí a Šternberk se stal jedním z hlavních bodů útočného německého nacionalismu. Došlo k mnoha konfliktům, které si nakonec vyžádaly zásah československé armády, která situaci ve městě zvládla uklidnit až v prosinci roku 1918, nicméně silné protičeskoslovenské nálady byly ve Šternberku přítomny po celou dobu trvání tzv. první republiky, často znásobené hospodářskými problémy, které přicházely a vyvrcholily v podobě celosvětové ekonomické krize. V roce 1934 byla ve Šternberku založena první organizace Henleinovy Sudetendeutsche Heimatfront, z níž následně vzešla Sudetoněmecká strana (SdP). Po Mnichovské konferenci došlo k odstoupení pohraničních území a jejich začlenění k území Třetí říše, což postihlo i Šternberk a výraznou část území bývalého panství. Po porážce nacistického Německa došlo v letech 1946–1946 k násilnému vystěhování občanů německé národnosti a dosídlení českými občany. V roce 1960 při reformě státní správy přestal být Šternberk sídlem okresu a byl začleněn do rozšířeného okresu Olomouc, od roku 2003 je však obcí s rozšířenou působností.\n\n\n"}
{"id": "737355", "url": "https://cs.wikipedia.org/wiki?curid=737355", "title": "Hadí kořen", "text": "Hadí kořen\n\nHadí kořen (\"Bistorta\") je rod rostlin z čeledě rdesnovitých (\"Polygonaceae\"). Rod \"Bistorta\" byl slučován s rodem \"Persicaria\" či \"Polygonum\" a alternativním českým názvem je rdesno. Rod zahrnuje asi 50 druhů a je rozšířen zejména v mírném pásu severní polokoule. V České republice roste jediný druh, hadí kořen větší. Hadí kořeny jsou vytrvalé byliny s jednoduchými střídavými listy a hustými klasovitými květenstvími. Některé druhy jsou pěstovány jako okrasné rostliny nebo skalničky.\n\nHadí kořeny jsou vytrvalé byliny se silnými oddenky. Lodyha je jednoduchá, vzpřímená, nevětvená, zakončená jediným květenstvím. Dolní listy jsou řapíkaté, horní lodyžní listy jsou až přisedlé. Palisty jsou srostlé v botku objímající stonek. Botka je bylinná, těsně přiléhající ke stonku, u některých druhů se časem rozpadá až zcela odpadává. Čepel listů může být čárkovitá, kopinatá, vejčitá nebo eliptická. Většinou je celokrajná, někdy na okraji zvlněná. Květy jsou drobné, nejčastěji bílé, růžové, zelenavé nebo purpurové, uspořádané v hustých koncových klasech (přesněji lichoklasech). U některých druhů (např. hadí kořen živorodý) jsou některé květy v květenství nahrazeny drobnými pacibulkami. Květy jsou oboupohlavné, pětičetné. Okvětí je nerozlišené, složené z 5 na bázi krátce srostlých lístků. Tyčinek je 8 nebo zřídka méně a jsou volné nebo na bázi srostlé. Prašníky mohou být žluté, růžové, červené, purpurové nebo téměř černé. Semeník nese 3 volné nebo na bázi srostlé čnělky zakončené drobnými kulovitými bliznami. Plodem je trojhranná nekřídlatá nažka, většinou obklopená volně přiléhajícím vytrvalým okvětím.\n\nRod hadí kořen se skládá asi z 50 druhů rozšířených převážně v mírném a boreálním podnebném pásu na severní polokouli. Na severu Severní Ameriky zasahuje \"Bistorta plumosa\" až do arktických oblastí. Druh hadí kořen živorodý (\"Bistorta vivipara\") je rozšířen v Evropě, Asii i Severní Americe. V Alpách vystupuje až do alpínského stupně.\n\nV květeně České republiky je tento rod zastoupen jediným druhem, kterým je hadí kořen větší (\"Bistorta major\"). Z dalších druhů vzácně zplaňuje pěstovaný himálajský druh hadí kořen objímavý (\"Bistorta amplexicaulis\"). Jako skalnička je občas pěstován hadí kořen příbuzný (\"Bistorta affinis\"), pocházející rovněž z Himálaje.\n\nOdborný rodový název \"Bistorta\" je odvozen od latinských slov \"bis\" (dvakrát) a \"torqueo\" (točím). Odkazuje podobně jako český název hadí kořen na tvar oddenků hadího kořene většího. Oddenky jsou u tohoto druhu ve většině případů dvakrát hadovitě stočené do tvaru písmene S.\n\nV rámci čeledě \"Polygonaceae\" je rod \"Bistorta\" řazen do podčeledě \"Polygonoideae\".\n\nRod \"Bistorta\" byl v minulosti vřazován společně s několika dalšími rody do široce pojatého rodu rdesno (\"Polygonum\"). Odtud pochází široce rozšířené české jméno rdesno i pro rod \"Bistorta\". Pojetí rodů není dosud sjednocené, např. ve Flóře Severní Ameriky je rod \"Bistorta\" uznáván, ve Flóře Číny je vřazen do rodu \"Polygonum\". Ve středoevropské taxonomii je v tomto případě upřednostňováno užší pojetí rodu a rody \"Persicaria\", \"Bistorta\" a \"Polygonum\" jsou vesměs uznávány jako samostatné, na rozdíl např. od plantlistu vydávaného botanickou zahradou v Kew, kde je rod \"Bistorta\" vřazen do rodu \"Persicaria\".\n\n\nOddenek i nať hadího kořene většího jsou využívány v lékařství i léčitelství. Mezi hlavní účinné látky náležejí třísloviny. Rostlina působí svíravě.\nSušený oddenek se užívá v lidovém lékařství hlavně k zastavení krvácení a léčbě ekzémů. Mladých rostlin lze používat na salát. Tento druh je používán i v čínské medicíně.\n\nNěkteré druhy se pěstují jako okrasné rostliny. Jako trvalka je v České republice pěstován\nhadí kořen objímavý a jako skalnička hadí kořen příbuzný. V zahradnictví se tyto druhy používají též jako půdopokryvné rostliny.\n"}
{"id": "737358", "url": "https://cs.wikipedia.org/wiki?curid=737358", "title": "Rdesno", "text": "Rdesno\n\nRdesno (\"Persicaria\") je rod rostlin z čeledi rdesnovitých (\"Polygonaceae\") a podčeledi \"Polygonoideae\". Rod byl v rámci taxonomických změn oddělen spolu s rodem \"Bistorta\" (hadí kořen) od původně široce pojatého rodu \"Polygonum\" (truskavec).\n\nRod je rozšířen převážně v mírném podnebné pásu a částečně i v subtropickém. Vyskytuje se ve všech světadílech zabydlených cévnatými rostlinami, včetně Austrálie. Rozmanitost a dobrá přizpůsobivost mu dovoluje osídlovat trvale zamokřená území a bažiny, vyprahlá pustá místa i obdělávané zemědělské pozemky, kde bývá nepříjemným plevelem.\n\nJsou to trvalky nebo jednoleté rostliny, s bylinným nebo vzácněji dřevnatým stonkem. Mají kořeny kůlovité nebo vláknité, někdy oddenky nebo stolony. Lodyhy mají vzpřímené, poléhavé nebo popínavé, bývají holé nebo ochlupené, vzácně i trnité.\n\nListy s velkými palisty jsou opadavé, na lodyze většinou vyrůstající střídavě, s řapíkem nebo bez, s botkou trvalou nebo opadavou, podobnou listu nebo jen papírově blanitou, lysou nebo chlupatou. Listová čepel je vejčitá až kopinatá, šípovitá nebo hrálovitě lalokovitá. U některých vodomilných druhů mohou být listy plovoucí nebo ponořené.\n\nStopkaté květenství je terminální nebo úžlabní, latnaté, klasnaté nebo hlávkovité. Květy se stopkami nebo bez bývají seskupené ve svazečcích po 2 až 14. Jsou morfologicky bisexuální, některé jsou druhotně funkčně jednopohlavné. Nerozlišené okvětí může být bílé, zelenavé, růžové, červené nebo fialové a mívá zvonkovitý nebo pohárkovitý tvar. Dimorfních okvětních lístků uspořádaných do dvou kruhů je nejčastěji 4 až 5, většinou jsou do 1/3 až 1/2 srostlé, vnější lístky jsou větší než vnitřní. Květ dále obsahuje 5 až 8 tyčinek s nitkami volnými, u báze srostlými nebo přirostlými k okvětí, zakončeny jsou eliptickými až vejčitými žlutými, růžovými nebo červenými introrsními nebo extrorsními prašníky. Synkarpní gyneceum je složeno ze 2 nebo 3 plodolistů, jednodílný semeník má 2 až 3 vzpřímené nebo ohnuté čnělky s kulovitými bliznami.\n\nPlody jsou suché, pukavé nažky barvy hnědé, tmavě hnědé až černé, diskoidního nebo bikonvexního tvaru, bývají kulovité nebo až tříhranné, okřídlené a lysé. Semena mají zakřivená embrya.\n\nRod je tvořen přibližně 150 druhy, z nichž některé jsou od sebe značně odlišné a jiné zase tak podobné, že se vedou spory zda se jedná o druh nebo podruh. Při určování jednotlivých druhů patří mezi znaky viditelné na prvý pohled např. nasedaní botky na lodyhu a její tvar nebo ochlupení, hustota květenství, barva okvětí, tvar a barva nažky, odění lodyhy a tvar, barva a dosedání listů na lodyhu.\n\nV České republice roste těchto 8 druhů, z toho rdesno blešník ve třech podruzích:\n\nMimoto se v české přírodě vyskytuje těchto devět známých hybridů:\n\n \n"}
{"id": "737362", "url": "https://cs.wikipedia.org/wiki?curid=737362", "title": "Fotbalová reprezentace Tanzanie", "text": "Fotbalová reprezentace Tanzanie\n\nFotbalová reprezentace Tanzanie reprezentuje Tanzanii na mezinárodních fotbalových akcích, jako je mistrovství světa nebo Africký pohár národů.\n"}
{"id": "737366", "url": "https://cs.wikipedia.org/wiki?curid=737366", "title": "Vlastimil Herold", "text": "Vlastimil Herold\n\nVlastimil Herold (19. července 1924, Nižný Hrabovec – 10. března 2004, Bratislava) byl česko-slovenský výtvarník, grafik, ilustrátor, karikaturista, typograf a filmař. Patří k zakladatelům slovenského animovaného filmu. Narodil se 19. července 1924 v Nižným Hrabovci na východním Slovensku v rodině českého četnického strážmistra, povolaného po vyhlášení samostatnosti Československé republiky k vykonávání své státní služby na Slovensko. Po vzniku samostatného Slovenského státu v roce 1939 byla rodina nucena vrátit se do Čech, později se však Vlastimil Herold na Slovensko vrátil, a zůstal mu již věren po celý život.\n\nZa Protektorátu studoval nejprve na Vojenském gymnáziu, které po ukončení kvarty opustil a pokračoval ve studiu na Strojní průmyslovce ve Vysokém Mýtě. Stále víc však tíhl ke grafice a malířství. V letech 1942–1944 studoval malířství na Večerní škole kreslení profesora V. Tittelbacha v Praze. Po válce nastoupil do právě zakládaného Studia kresleného filmu Bratří v triku v Praze, kde působil až do roku 1951. V tomto roce musel Studio kresleného filmu opustit, neboť byl povolán v rámci akce „70 000 do výroby“ do České zbrojovky v Brně, kde pracoval po dva roky.\nV tu dobu se seznámil s animátorkou Libuší Černou, čerstvou absolventkou grafické školy, která mu později asistovala při vzniku všech jeho filmů. V roce 1953 se společně usadili na Slovensku, kde zahájili svou činnost v Trikovém oddělení Studia populárně-vědeckého filmu v Bratislavě.\nVlastimil Herold zde vytvořil několik krátkých reklamních filmů a kreslených leporel, na jejichž základě bývá někdy označován za „prvního profesionála slovenského animovaného filmu“. Další filmy, na nichž se podíleli i jiní výtvarnící, m.j. Vladimír Malík, Ondrej Slivka a Jaroslav Baran opustily již rámec animované reklamy a přerostly do žánru animované grotesky - On a ona 1978, Fauly 1981.\nV roce 1958 se Vlastimil Herold stal členem Svazu slovenských výtvarných umělců a svou práci ve Slovenském krátkém filmu na čas přerušil. Svoji uměleckou tvorbu uplatňoval nadále jako nezávislý výtvarník, grafik, ilustrátor knih a časopisů a průmyslový designer. Zabýval se i tvorbou filmových, reklamních a turistických plakátů, z nichž některé nalezly ocenění na domácích i zakraničních výstavách (Národní ceny za nejlepší plakát roku 1966 a 1967; stříbrná medaile na 10. Mezinárodní výstavě turistických plakátů v Miláně, 1972. Z této doby pocházejí i Heroldovy knižní ilustrace, návrhy titulních obalů a grafická uspořádání knih a časopisů.\nV roce 1963 se do Studia kresleného filmu v Bratislavě vrátil a působil tu až do svého penzionování v roce 1987.\nMezi filmy, které zde Vlastimil Herold v tomto období vytvořil, zaujímá přední místo animovaný film Varila myšička kašičku 1974, v němž sloučil hravost dětského leporela, sestaveného z ornamentálních kreseb Ľudovíta Fully, s prostotou lidových říkanek, zhudebněných Eugenem Suchoněm.\nVe filmu Orbis Pictus 1978 použil techniku lynoritu ke ztvárnění ilustrační předlohy z prvního levočském vydání stejnojmenného díla J. A. Komenského z roku 1679.\nVe spolupráci s výtvarníkem Ondrejom Zimkom vytvořil film Babka Jezibabka 1980, v níž svedl dohromady pohádkový motiv babky čarodějky s novodobým zlem, ztělesněným pilotem žravého letadla.\nVe filmu Trnky 1978 parafrázoval vlastním způsobem pohádku O kohoutkovi a slepičce. Grafická předloha Ľudovíta Fully Vtáčia krajina z roku 1961 ho inspirovala k filmu Fŕŕ… 1983, ilustrujícím lidové pořekadlo: Když ptáčka lapají, pěkně mu zpívají.\nV dokumentární filmu 90 listov (spolu s dokumentaristou Rudolfem Urcem připomíná spolupráci Mikoláše Alše se slovenským satirickým časopisem Černokňažník, který vycházel v 80. letech 19. století v Turčanském Svätém Martině.\nZa nejvýznamnější Heroldův film je považován snímek Kúzelník a kvetinárka z roku 1986, který vytvořil ve spolupráci se scenáristou Lubomírem Feldekem a výtvarníkem Miroslavem Cipárem. Poetický text působivě sdělil Milan Lasica.\nBajka ruského spisovatele Vladimíra Sutejeva Co je to za ptáka? ho inspirovala k vytvoření filmu Čudný vták 1987, za použití výtvarných návrhů Věruny Melčákové-Junekové. Ve filmu Vynalezca 1983 spojil v animaci dobové ilustrace historických vynálezů s loutkovými postavičkami, vytvořenými výtvarníkem Dušanem Junekem.\nV posledním svém filmu Prvý list 1988, podle přiběhu Rudyarda Kiplinga, uplatnil Vlastimil Herold techniku papírové animace podle vlastních výtvarných návrhů.\nPo odchodu ze Slovenského krátkého filmu se Vlastimil Herold věnoval drobné kresbě, v níž zejména v oblasti grafiky Ex libris dosáhl mezinárodních úspěchů.\nCeloživoní dílo Vlastmila Herolda bylo oceněno roku 2004 na 12. Mezinárodním festivalu ART Film v Trenčianských Teplicích. Slovenský filmový svaz a Literární fond Slovenské republiky mu udělili nejvyšší slovenské filmové ocenění, Zlatou kameru In Memoriam za dlouhodobé a umělecky významné působení ve slovenské kinematografii.\nVlastimil Herold zemřel v Bratislavě 10. března 2004 ve věku 80 let.\n\n• 1955, Jablko poznania\n\n• 1956, Čistiace potreby\n\n• 1956, Dvaja chlapci v papieri\n\n• 1956, Robinson Crusoe\n\n• 1972, Sobotienka ide\n\n• 1973, Trénovaná myš (tv)\n\n• 1974, Varila myšička kašičku (podle kreseb Ľudovíta Fully) (oceněno)\n\n• 1978, On a ona\n\n• 1978, Trnky\n\n• 1978, Orbis Pictus (podle historické levočské předlohy Jonáše Bubenka J. A. Komenského Orbis Pictus) (oceněno)\n\n• 1980, Babka Jezibabka (ve spolupráci s výtvarníkem Ondrejom Zimkom)\n\n• 1981, Fauly\n\n• 1983, Frr… (podle grafické předlohy Ľudovíta Fully Vtáčia krajina)\n\n• 1983, Vynalezca (ve spolupráci s výtvarníkem Dušanem Junekem)\n\n• 1983, 90 listov (ve spolupráci s dokumentaristou Rudolfem Urcem) (oceněno)\n\n• 1986, Kúzelník a kvetinárka (ve spolupráci se scenáristou Lubomírem Feldekem a výtvarníkem Miroslavem Cipárem)\n\n• 1987, Čudný vták (podle Vladimíra Sutejeva, výtvarné návrhy Věruna Melčáková-Juneková)\n\n• 1988, Prvý list (podle Rudyarda Kiplinga)\n\n\n\n\n4to. Festival International de Cine \"Nueva Mirada\" Para la Infancia y la Juventud, Buenos Aires, Argentina, (2005)\n\n"}
{"id": "737369", "url": "https://cs.wikipedia.org/wiki?curid=737369", "title": "Zimbabwská fotbalová reprezentace", "text": "Zimbabwská fotbalová reprezentace\n\nZimbabwská fotbalová reprezentace reprezentuje Zimbabwe na mezinárodních fotbalových akcích, jako je mistrovství světa nebo Africký pohár národů. Tým hrál dříve pod názvem Jižní Rhodesie a Rhodesie. Za tým hraje Costa Nhamoinesu (Costa), hráč Sparty\n"}
{"id": "737373", "url": "https://cs.wikipedia.org/wiki?curid=737373", "title": "Ronski Speed", "text": "Ronski Speed\n\nRonski Speed (vlastním jménem Ronny Neumann), známý také jako Sun Decade, je trancový DJ a producent z východního Německa.\n\nRonski Speed nastartoval svoji DJskou kariéru v roce 1997. Byl ovlivněn skupinami a umělci jako jsou Pet Shop Boys, Paul van Dyk a Depeche Mode. Mezi jedny z jeho nejznámějších hitů patří: Ronski Speed - \"2Day\", Sun Decade - \"Follow You\", Sun Decade - \"I'm Alone\", Ronski Speed a Mirco De Govia - \"Asarja\".\n\nV současnosti je zapsán pod německým hudebním vydavatelstvím Euphonic, kde je už od roku 1997, kdy bylo toto vydavatelství založeno.\n\nV roce 2006 vystupoval Ronski Speed po celém světě v zemích jako jsou Česká republika, Polsko, Maďarsko, Rusko, Nizozemsko, Velká Británie, Finsko, Německo, Čína, Thajsko, Taiwan, Jižní Korea, Austrálie, Nový Zéland, Mexiko, USA, Keňa a Kanada. Mimo to má také vlastní radio show nazvanou \"Euphonic Sessions\", která je vysílána stanicemi a internetovými radii RMI Radio Poland, Sense.FM, DDance.FM, AH.FM, PureDJ.FM a ETN.FM.\n\n\n"}
{"id": "737386", "url": "https://cs.wikipedia.org/wiki?curid=737386", "title": "Velká pánev", "text": "Velká pánev\n\nVelká pánev ( , česky též \"Velká kotlina\") je rozsáhlá suchá a hornatá oblast, která se nachází mezi Skalistými horami a Sierrou Nevadou ve Spojených státech amerických. Je známa svými vysokohorskými jezery, krápníkovými jeskyněmi, až 5000 let starými borovicemi a Údolím smrti.\n\nVelká pánev má rozlohu přibližně 500 000 km². Pokrývá většinu území státu Nevada, přibližně polovinu území státu Utah a menší části států Kalifornie, Idaho a Wyoming. U východní hranice státu Nevada leží Národní park Great Basin. Na jednom místě parku existují specifické klimatické podmínky, v nichž vyrostly pravděpodobně nejstarší žijící organismy na světě – pomalu rostoucí borovice, až 5000 let staré. K dlouhověkosti jim pomáhá zvláštní pryskyřice, která odpuzuje škodlivý hmyz a chrání je proti některým nemocem.\n\nOblastí se od severu k jihu táhnou horské hřebeny, umístěné téměř v pravidelných vzdálenostech od sebe. Na hranicích Nevady a Utahu, v pohoří Snake Range, se tyčí hora \"Wheeler Peak\", která je 3982 m vysoká. Mezi horskými hřebeny leží osamělá vysokohorská jezera, často obsahující slanou vodu. Některá z nich byla na těchto místech už v době ledové. Např. Velké Solné jezero leží v nadmořské výšce 1280 m a má rozlohu 4400 km². Je pozůstatkem zaniklého jezera Bonneville z doby ledové. Jezero Tahoe leží v nadmořské výšce 1897 m, má rozlohu 502 km² a úctyhodnou hloubku až 501 m. Z jezera odtéká řeka Truckee, která je důležitým zdrojem vody pro zavlažování přilehlých oblastí. Jezero Mono leží ve výšce 1944 m nad mořem a má rozlohu 180 km². Naopak jezero o rozloze 630 km², nazývané Saltonské moře, leží v propadlině a má zápornou nadmořskou výšku (-69 m).\n\nMísty se vyskytují mokřady a jejich zvláštní typy - slaniska. V oblasti je několik řek, ale protože ji prakticky ze všech stran obklopují hory, tak žádná z řek neodtéká do moře. Voda stéká z hor do jezer a mokřadů, ze kterých se zase vypařuje do vzduchu. Medvědí řeka je 790 km dlouhá a ústí do Velkého Solného jezera, jako jeho největší přítok. Jde o nejdelší řeku ve Spojených státech amerických, která neteče do moře. Humboldtova řeka je přibližně 600 km dlouhá a ústí do Humboldtova jezera.\n\nDo přírody Velké pánve patří pozoruhodný vidloroh americký, který dokáže běžet rychlostí až 100 km/hod, dále jelenec ušatý, puma americká, kojot prérijní, zajíc tmavoocasý a králík pouštní. V menší míře se zde vyskytují jelen wapiti a ovce tlustorohá.\n\nVcelku běžně, zvlášť v malých nadmořských výškách, najdeme různé ještěrky, leguány leopardí, leguánky a ropuštníky. Běžně se vyskytují hadi jako např. užovky býčí a jedovatí chřestýši. V blízkosti vodních ploch žijí vodní ptáci, např. pelikán severoamerický a bahňáci. Ohroženými druhy, žijícími v oblasti Velké pánve, jsou pakaprovec nevadský a mločík Campův.\n\nVelká pánev je domovem orla skalního a mnoha dalších ptáků, jako jsou krkavec velký, hrdlička karolinská, strakapoud americký a straka americká. Vyskytují se zde i nepůvodní druhy ptáků, které původně obývaly pohoří Ruby Mountains v Nevadě, velekur himálajský a koroptev polní. Hlavní složkou jejich potravy v této oblasti tvoří invazivní druh trávy sveřep střešní. Dalšími cizími druhy jsou divocí koně – mustangové, divocí oslíci (\"burros\").\n\nSe stoupající nadmořskou výškou se drsná polopoušť zvolna mění na oblast bujné vegetace, která tu má více vláhy. V nižších oblastech dominují pelyněk a pýrovník, ale ve vyšších oblastech rostou borovice, jako je např. borovice mexická a borovice ohebná, která bývá pěstována i v naší republice jako parková dřevina. Nejznámějšími borovicemi ve Velké pánvi jsou ale borovice osinaté. Jejich poddruh, nazývaný \"Pinus longaeva\", se dožívá velmi vysokého věku. U jednoho z těchto stromů byl zjištěn věk 4842 let. Pro vyjádření výjimečně vysokého věku bývá srovnáván s Metuzalémem, který podle Bible žil 969 let.\n\nKrápníkové jeskyně \"Lehman Caves\" jsou pojmenovány podle farmáře \"Absaloma Lehmana\", který je objevil v roce 1885. Leží jen několik kilometrů od vrcholu hory \"Wheeler Peak\", která je nejvyšší horou pohoří Snake Range a celé oblasti Velké pánve.\n\nJeskyně původně byly chráněny samostatně jako národní památka. Dnes jsou součástí chráněné oblasti Great Basin National Park. Mají bohatou krápníkovou výzdobu, a tím lákají turisty. Žije v nich řada menších živočichů, mezi něž patří cvrčci, pavouci a chvostoskoci. Najdeme tam i řadu netopýrů, mezi něž patří i netopýr Townsendův.\n\nVelká pánev je obývána několika indiánskými kmeny. Indiáni žijí i v přilehlých oblastech na severu a na východě. Velká pánev sousedí se dvěma velkými metropolemi, kterými jsou Reno na západě a Salt Lake City na východní straně. Oblast mezi těmito dvěma městy je řídce osídlena, ale zahrnuje i menší města Delta, Elko, Ely, Tonopah, Wendover, West Wendover a Winnemucca. V jižní části pánve jsou města Palmdale, Victorville a Palm Springs.\n\nPoušť má maximální denní teploty 38 °C a minimální teploty -7 °C. Celkově je klima dost suché. Vzhledem ke své severní poloze a poměrně vysoké nadmořské výšce bývá Velká pánev nazývána „studená poušť“.\n"}
{"id": "737392", "url": "https://cs.wikipedia.org/wiki?curid=737392", "title": "Mistrovství světa v atletice 2011 – Muži 400 metrů překážek", "text": "Mistrovství světa v atletice 2011 – Muži 400 metrů překážek\n\n"}
{"id": "737397", "url": "https://cs.wikipedia.org/wiki?curid=737397", "title": "Atrium Flora", "text": "Atrium Flora\n\nAtrium Flora (dříve Palác Flora) v Praze je obchodní centrum postavené v roce 2003, které je také napojeno na stanici metra Flora na lince A ve čtvrti Žižkov poblíž Olšanských hřbitovů.\n\nProsklená stavba se nachází na rohu Vinohradské a Jičínské ulice na pražském Žižkově. Navazuje na ni rozlehlý areál Olšanských hřbitovů, v podzemí na stanici metra Flora linky A pražského metra.\n\nStavba na místě někdejšího parčíku proběhla v letech 2001 a 2002. Slavnostní otevření bylo 20. března 2003. Generálním dodavatel byl Metrostav a. s., stavbu postavila společnost Eucon s. r. o.\n\nHlavní budova je čtyřpodlažní prosklenou stavbou se 120 obchody na ploše 21 000 m. Součástí areálu několika budov je také parkoviště pro 800 vozidel, řada restaurací, pizzerie. Mimo drobných prodejců zde mají zastoupení pobočky řady obchodních, mezinárodních řetězců, jako je Albert supermarket, KFC, Neoluxor, Mothercare/ELC, McDonald's, O2, T-Mobile či banka UniCredit Bank. V areálu je vyčleněno 17 600 m pro kanceláře a pomocné prostory (ExxonMobil atd.). Pod budovou je několik podzemních podlaží.\n\nV roce 2012 zakoupila Palác Flora izraelská společnost Atrium European Real Estate odhadem za 4,7 miliardy Kč. Po odkupu společnost Atrium přejmenovala nákupní centrum na Atrium Flora.\n\nSpolečnost si dala za cíl vytvořit z Paláce Flora nové, modernější centrum zaměřené nejen na nákupy, ale také na trávení volného času. Podle tehdejší ředitelky centra Jany Mouchové chtěla společnost vytvořit nákupní prostředí orientované na individualitu zákazníka s řadou značek a služeb, které jinde nenajdou. V roce 2012 se jednalo o největší akvizici komerčního objektu v České republice. O odkupu psala prakticky všechna média, včetně například zpravodajské agentury Reuters.\n\nSoučástí centra je multikino IMAX, součást řetězce multikin Cinema City. Trojrozměrné kino činnost zahájilo současně s celým areálem.\n\n"}
{"id": "737398", "url": "https://cs.wikipedia.org/wiki?curid=737398", "title": "Dálniční most Beška", "text": "Dálniční most Beška\n\nDálniční most Beška se nachází na dálnici A1 v Srbsku a překonává Dunaj. Tento betonový, 2 205 m dlouhý most je součástí hlavního dopravního tahu, spojujícího hlavní město Bělehrad s regionální metropolí Novým Sadem a Maďarskem. Konce tohoto mostu se nenacházejí ve stejné úrovni; zatímco severní se nachází na relativně nízko položeném břehu lemovaného lužními lesy, jižní strana je na relativně vysoko položeném návrší. Most tak překonává výškový rozdíl 68 metrů. Stavbu lze rozdělit na tři části; hlavní most přes Dunaj (540 metrů), jižní předmostí (180 m) a severní předmostí (1480 m). Severní část je dlouhá z toho důvodu, že jednak překonává záplavovou oblast Dunaje, jednak zajišťuje vyrovnání nemalého výškového rozdílu.\n\nVzhledem k tomu, že se jedná o most dálniční, tvoří jej dvě zcela identické stavby. První byl vybudován most západní, a to již v roce 1975. Stejně jako řada jiných strategických objektů byl poškozen během bombardování Jugoslávie, a to hned dvakrát; 1. a 25. dubna. Již v červnu však byl provizorně opraven a doprava byla obnovena. Později se začalo s jeho rekonstrukcí, která však probíhala za plného provozu, neboť most nebylo vzhledem k dopravnímu významu možné zcela uzavřít. \n\nV roce 2008 se začal budovat i východní most, jehož výstavba byla dokončena o tři roky později. Na stavbě se podílela celá řada firem z různých zemí, v čele s rakouskou společností Alpina. Výstavba dalšího betonového mostu byla komplikována především blízkostí toho druhého, neboť panovaly obavy, aby nedošlo stavebními pracemi k nějakému poškození frekventované sousední stavby. 3. října 2011 pak byl slavnostně druhý most otevřen pro dopravu. Nedlouho po otevření se vyskytly pochyby o nerovnosti mostovky, které však správa silnic vysvětlila jako dočasné. Očekává se drobný pokles během následujících měsíců, související s tím, jak se bude most intenzivně využívat.\n"}
{"id": "737400", "url": "https://cs.wikipedia.org/wiki?curid=737400", "title": "Taisija Čenčiková", "text": "Taisija Čenčiková\n\nTaisija Filippovna Čenčiková ( \"Таисия Филипповна Ченчик\", ; 30. ledna 1936 Pryluky, Černihivská oblast, Ukrajinská SSR − 19. listopadu 2013) byla sovětská atletka ukrajinské národnosti, bronzová olympijská medailistka a mistryně Evropy ve skoku do výšky. Ve své disciplíně jednou vyrovnala a jednou posunula hodnotu halového světového rekordu (3. února 1958, Leningrad – 175 cm).\n\nJeden z prvních úspěchů zaznamenala v roce 1958 na ME v atletice ve Stockholmu, když získala stříbrnou medaili (170 cm). V roce 1960 reprezentovala na letních olympijských hrách v Římě, kde ve finále obsadila 5. místo (168 cm). Na Mistrovství Evropy v atletice 1962 v Bělehradu skončila na 6. místě. V roce 1963 získala zlatou medaili na světové letní univerziádě v brazilském Porto Alegre, kde k titulu překonala 172 cm.\n\nO rok později se ji podařilo na letních olympijských hrách v Tokiu vybojovat výkonem 178 cm bronzovou medaili. Stříbro brala za 180 cm Michele Brownová z Austrálie a olympijskou vítězkou se stala Rumunka Jolanda Balaşová, která skočila napoprvé 190 cm. V roce 1966 uspěla na evropském šampionátu v Budapešti, kde se stala mistryní Evropy (175 cm).\n\nV roce 1967 získala zlatou medaili na druhém ročníku evropských halových her (předchůdce halového ME) v Praze, kde napoprvé překonala 176 cm.\n\n"}
{"id": "737409", "url": "https://cs.wikipedia.org/wiki?curid=737409", "title": "Prestol", "text": "Prestol\n\nPrestol (rusky Престо́л) v pravoslavném chrámu je obětní (oltářní) stůl vysvěcený archijerejem pro výkon Eucharistie. Prestol se nachází uprostřed oltáře. \n\nSrovnej s heslem oltářní mensa.\n\nPůvodní význam slovanského výrazu prestol (\"Престо́л\") je trůn, stolec, obětní stůl.\n\nV řeckých chrámech se nazývá Αγία Τράπεζα / Agía Trápeza - «Svatá Trápeza» (\"trapéza\" = jídelna, jídelní stůl).\n\nV historii se prestoly zhotovovaly ze dřeva nebo kamene a byly přenosné. Od 4. století, když se jejich místo v chrámu ustálilo, začaly se prestoly vyrábět z kamene ve tvaru nevysokého stolku na čtyřech nohách před oltářní apsidou. Nakonec se prestolů místo na čtyřech nohách, začaly se vytvářet na jedné noze, nebo na kamenné podstavě. Od 10. století se prestoly zřizují uvnitř oltářní apsidy (přídělek).\n\n\n"}
{"id": "737410", "url": "https://cs.wikipedia.org/wiki?curid=737410", "title": "Jan Zakopal", "text": "Jan Zakopal\n\nJan Zakopal (* 22. října 1977 Zlín) je bývalý český fotbalista hrající na pozici obránce a mistr 1. české fotbalové ligy 1996/97 s týmem AC Sparta Praha. Jeho otec Oldřich Zakopal byl ligovým fotbalistou Zlína a Slávie. V letech 2006–2014 byl ženatý s tenistkou Klárou Koukalovou.\n\nS fotbalem začínal v deseti letech ve Zlíně, předtím žil s rodiči na Kubě, jako dorostenec přišel do Sparty. Do základní sestavy se neprosadil, střídal různá hostování. Působil v Chrudimi a Poštorné, od roku 1998 ve Viktorii Žižkov. V roce 2001 hrál za SK Dynamo České Budějovice. Od léta 2001 strávil sedm sezón v Plzni. V lednu 2008 nečekaně ukončil aktivní kariéru. V lize odehrál 143 utkání a dal 3 góly. Se Spartou získal v sezóně 1996/1997 ligový titul. Do historie se zapsal i jako hráč, který vážně poznamenal kariéru Milana Pacandy, když mu skluzem způsobil vážné zranění kolena.\n\n"}
{"id": "737425", "url": "https://cs.wikipedia.org/wiki?curid=737425", "title": "Honda VFR-800", "text": "Honda VFR-800\n\nHonda VFR-800 je sportovně-turistický motocykl od výrobce motocyklů Honda. Sportovní stránku podtrhuje vidlicový (2x2) čtyřválec o výkonu 109 koní s proměnlivým časováním ventilů (od roku 2002, model VTEC), turistické sklony podporuje velké, pohodlné sedlo, vysoký čelní štít a za příplatek kufry s kapacitou 115 litrů. Elegantního společníka dělá z VFR dvojice šikmých světlometů, integrované čiré blinky ve velké kapotáži, letmo uložené zadní kolo a výfuky pod sedlem.\n\nHonda VFR-800 VTEC má kapalinou chlazený čtyřválcový motor s válci do V (90°), nikoli řadový motor.\nSamotné označení VFR vychází z uspořádání válců do V, neboť VFR je zkratka z \"V FOUR RACING\", kde \"V FOUR\" znamená čtyřválec do V.\n"}
{"id": "737426", "url": "https://cs.wikipedia.org/wiki?curid=737426", "title": "Obecné ohrožení", "text": "Obecné ohrožení\n\nObecné ohrožení podle § 272–273 trestního zákoníku je trestný čin, jehož se dopustí pachatel, který úmyslně (§ 272) nebo z nedbalosti (§ 273) vydá lidi v nebezpečí smrti nebo těžké újmy na zdraví nebo cizí majetek v nebezpečí škody velkého rozsahu tím, že způsobí požár nebo povodeň nebo škodlivý účinek výbušnin, plynu, elektřiny nebo jiných podobně nebezpečných látek nebo sil nebo se dopustí jiného podobného nebezpečného jednání (obecné nebezpečí), případně obecné nebezpečí zvýší anebo ztíží jeho odvrácení nebo zmírnění.\n\nTrest je podle okolností a závažnosti stanoven od jednoho roku odnětí svobody po výjimečný trest.\n\nSkutková podstata tohoto trestného činu je popsána s využitím analogie, jež je jinak v trestním právu vyloučena, což vytváří pochybnost, zda by demonstrativní výčet neměl být chápán spíše jako taxativní; vzhledem k tomu, že základní znak trestného činu, tzn. podstata obecného ohrožení, je popsán dostatečně určitě, tato otázka se jeví jako méně podstatná.\n\nJsou-li naplněny další znaky, může přicházet v úvahu namísto trestného činu obecného ohrožení některá ze speciálních skutkových podstat, např. ohrožení bezpečnosti vzdušného dopravního prostředku a civilního plavidla (§ 291) nebo teroristický útok (§ 311). V některých právních řádech je obsažena i speciální skutková podstata žhářství, jež je v platném právu jednou z forem obecného ohrožení.\n"}
{"id": "737429", "url": "https://cs.wikipedia.org/wiki?curid=737429", "title": "Pustý zámek (hrad, okres Jeseník)", "text": "Pustý zámek (hrad, okres Jeseník)\n\nHrad Pustý zámek stával v Račím údolí jihozápadně od Javorníka. Od roku 1993 je chráněn jako kulturní památka ČR.\n\nO hradu či opevnění se nedochovaly žádné písemné zmínky. Díky výhledu do slezské roviny pravděpodobně sloužil jako pozorovatelna pro nedaleký hrad Rychleby. Nálezy keramiky datovaly existenci objektu do první poloviny 14. století.\n\nStával na strmém skalním hřebeni. Podoba byla pravděpodobně archaická. Půdorys objektu měl podobu podkovy o osách 30 a 26 metrů. Severní a východní stranu chránily strmé srázy, na jihu a západě zase příkop. Přes něj ovšem nevedl žádný most, jen na západní straně terénní lavice, jenž spojoval hrad s okolím. Za ní se nacházela na sever vedoucí terasa ve tvaru půlměsíce kudy vedla přístupová cesta, kterou kromě příkopu chránila také palisáda. Na severním konci terasy býval vstup do objektu. Jádro hradu pravděpodobně ohraničovala zídka z navršených kamenů. Blíže neznámá zástavba byla vybudována ze dřeva nebo ze dřeva s hlínou. Na západní straně se zachovala čtverhranná jáma o rozměrech 2,4 × 2,5 metru.\n\n\n"}
{"id": "737438", "url": "https://cs.wikipedia.org/wiki?curid=737438", "title": "Čchi-tchaj-che", "text": "Čchi-tchaj-che\n\nČchi-tchaj-che ( , pchin-jinem \"Qītáihé\") je městská prefektura v Čínské lidové republice. Leží v provincii Chej-lung-ťiang v severovýchodní Číně.\n\nMěsto se začalo rozvíjet od roku 1958 v souvislosti s těžbou uhlí.\n\n"}
{"id": "737441", "url": "https://cs.wikipedia.org/wiki?curid=737441", "title": "Freud: Tajná vášeň", "text": "Freud: Tajná vášeň\n\nFreud: Tajná vášeň (v originále Freud: The Secret Passion) je americký film z roku 1962. Jde o biografické drama pojednávající o pěti klíčových letech v životě zakladatele psychoanalýzy Sigmunda Freuda (1885-1890), zejména o léčení jeho pacientky Cecílie. Režisérem snímku byl John Huston. Roku 1958 Huston požádal o sepsání synopse francouzského filozofa Jean-Paul Sartra. Ten připravil 95 stran textu, což bylo na synopsi dlouhé. Huston několikrát požádal o zkrácení, Sartre však nadále dodával příliš dlouhé texty a nakonec odmítl dále na filmu pracovat. Jeho vliv je však na konečném scénáři patrný. Cecílii měla původně hrát Marilyn Monroe, nakonec ji ztvárnila Susannah Yorková. Freuda hrál Montgomery Clift. Film byl nominován na dva Oscary, za hudbu Jerry Goldsmitha a scénář Charlese Kaufmana a Wolfganga Reinhardta.\n\n"}
{"id": "737442", "url": "https://cs.wikipedia.org/wiki?curid=737442", "title": "Anton Hancko", "text": "Anton Hancko\n\nAnton Hancko (5. června 1883 Likavka nebo Žilina – 23. srpna 1967 Liptovská Lúžna) byl slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu.\n\nV parlamentních volbách v roce 1920 získal poslanecké křeslo v Národním shromáždění. Zvolen byl na společné kanditátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. V parlamentních volbách v roce 1925 mandát obhájil.\n\nProfesí byl podle údajů k roku 1925 učitelem v Žilině. Od roku 1929 byl starostou Žiliny.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939.\n\nV prosinci 1938 byl jako předseda \"Sdružení slovenských odborových organizací\" rovněž zvolen ve volbách do Sněmu Slovenskej krajiny.\n\n"}
{"id": "737449", "url": "https://cs.wikipedia.org/wiki?curid=737449", "title": "Jan Harus", "text": "Jan Harus\n\nJan Harus (12. července 1892 Polnička – 15. září 1967 Praha) byl československý politik, ministr a poslanec Národního shromáždění za Komunistickou stranu Československa.\n\nPodle údajů k roku 1925 byl sklářským dělníkem, bytem na Zlíchově.\n\nV parlamentních volbách v roce 1925 získal mandát v Národním shromáždění. V rámci strany patřil v meziválečném období k dogmatickému křídlu. Ve 30. letech odešel do SSSR, kde po mnoho měsíců živořil, když nemohl sehnat práci.\n\nPo osvobození byl v letech 1945–1946 poslancem Prozatímního Národního shromáždění a v letech 1946–1948 Ústavodárného Národního shromáždění. V letech 1948–1967 zasedal v Národním shromáždění (po roce 1960 Národní shromáždění Československé socialistické republiky). Zasedal i ve vládě Antonína Zápotockého a v první vládě Viliama Širokého, v nichž byl v letech 1952–1953 ministrem státní kontroly.\n\nZastával rovněž vysoké stranické funkce. Členem prozatímního Ústředního výboru Komunistické strany Československa byl zvolen již 8. dubna 1945. Ve funkci ho pak potvrdil VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ a XIII. sjezd KSČ. V období od ledna 1952 do června 1954 byl i členem předsednictva ÚV KSČ. Od prosince 1951 do prosince 1962 byl předsedou Komise stranické kontroly. Roku 1955 získal Řád republiky, roku 1961 Řád Klementa Gottwalda.\n\nZemřel po dlouhé nemoci v září 1967.\n\n"}
{"id": "737453", "url": "https://cs.wikipedia.org/wiki?curid=737453", "title": "Vlčí hrádek", "text": "Vlčí hrádek\n\nVlčí hrádek (též Pustý zámek) stával na ostrohu u Vlčí Hory blízko Rumburku.\n\nO hradu se nedochovaly žádné písemné zprávy a ani není známo jeho jméno. Archeologické nálezy datovaly jeho existenci od konce 13. do počátku 14. století. Funkce hradu není známa, pravděpodobně šlo o opěrný bod Berků z Dubé, kteří v té době vlastnili rozsáhlé majetky na Honštejnsku a Šluknovsku. Okolím hradu byla vedena řada cest z Lužice do Čech. Po provedení dalšího průzkumu v roce 2003 přišel F. Gabriel s hypotézou, že se jednalo o refugium. Tuto hypotézu však nepodporuje stavební struktura objektu, ani kulturní souvislosti. Bližší podrobnosti k historii hradu nejsou známy.\n\nObranu hradu ze tří stran zajišťovaly strmé srázy, z jihovýchodu, kudy také vedla přístupová cesta, pak rozsedlina, rozšířená na příkop. Hradba, která se nacházela nad příkopem, byla vytvořena pouze z pískovcových štuk, bez použití malty. To vedlo k hypotéze, že hrad neměl bránu, ani most přes příkop. Centrální stavbu představovala dřevěná obytná věž, která se nacházela v severozápadní části areálu. Tomu napovídá jak lichoběžníkové podvalí věže, které představovalo suterén budovy, tak i mazanice, nalezená na místě.\n\n\n"}
{"id": "737454", "url": "https://cs.wikipedia.org/wiki?curid=737454", "title": "Monster.com", "text": "Monster.com\n\nMonster Worldwide, Inc. je společnost ze Spojených států, která provozuje webové stránky po celém světě, jenž se zaměřují na vyhledávání volných pracovních míst. Stránky Monster slouží primárně k tomu, aby pomohly uchazečům o práci najít otevřené pozice, které se shodují s jejich kariérním profilem a požadovanou lokalitou. Na stránkách Monster.cz je možné hledat nabídky práce z celého světa. \n\nSpolečnost zaměstnává přibližně 5 000 zaměstnanců v 36 zemích světa. Sídlo společnosti je v Maynardu, Massachusetts, United States. Monster také provozuje Monster Employment Index. Sídlem české a slovenské dceřiné společnosti (Monster Worldwide CZ s. r. o.) je Praha. \n\nMonster stránky patří mezi 20 nejnavštěvovanějších webů z počtu 100 miliónů stránek celosvětově. K roku 2008 byl Monster největším vyhledávačem práce s více než miliónem otevřených pozic a s více než 150 milióny životopisů v databázi. Stránky každý měsíc navštíví 63 miliónů uchazečů o práci. \n\nJeff Taylor založil společnost \"The Monster Board\" a působil jako jeho generální ředitel (CEO) a „Chief Monster“ po mnoho let. V roce 1994 vydala společnost The Monster Board tiskovou zprávu, která přivedla na tyto kariérní stránky širokou veřejnost. Monster byl prvním veřejným vyhledávačem práce na internetu; první databází životopisů na světě a také prvním vyhledávačem, který používal automatické agenty pro vyhledávání a upozornění na nabídky práce.\n\nV roce 1999 se společnost The Monster Board přejmenovala na \"Monster.com\", po fúzi se společností Online Career Center, které byly nejpopulárnějšími kariérními stránkami na internetu. V roce 2000 získal Monster do svého portfolia společnost JOBTRAK, která měla vytvořeno partnerství s více než 1 500 univerzitními centry. Ve stejném roce spustil Monster stránku Monstermoving.com, která měla za cíl poskytovat flexibilním uchazečům o práci informace nutné pro úspěšnou relokaci. V roce 2003 se společnost The Monster Board přejmenovala na Monster Worldwide, Inc., a její akcie se začaly obchodovat na Nasdaq pod symbolem „MNST“. \n\nV dubnu 2002 koupil Monster URL adresu a obchodní známku Jobs.com. V roce 2004 Monster koupil největší evropský pracovní portál Jobpilot a tím vstoupil na český trh. V roce 2007 spustil Monster mobilní služby v oblasti vyhledávání práce a kariérního poradenství v Americe a Evropě. V roce 2008 získal Monster technologii Trovix, sémantický vyhledávač práce a nástroj pro přesné nalezení vhodných uchazečů o práci a pro ně vyhovujících nabídek práce. V roce 2010 koupil Monster od společnosti Yahoo! svého rivala HotJobs.\n\n"}
{"id": "737456", "url": "https://cs.wikipedia.org/wiki?curid=737456", "title": "Pizzoccheri", "text": "Pizzoccheri\n\nPizzoccheri jsou krátké tagliatelle, ploché rovné těstoviny, vyráběné z 80 % pohankové a 20 % pšeničné mouky. Podle klasických receptů z oblastí Valtellina a Graubünden se vaří ve vodě spolu s listovou zeleninou (obvykle mangoldem nebo kapustou) a kostkami brambor. Uvařená směs se na talíři proloží kousky sýra Valtellina Casera a posype strouhaným parmezánem či sýrem Grana Padano. Nakonec se zaleje máslem, ve kterém byla zlehka osmažena šalvěj s česnekem.\n\nVýroba domácích těstovin Pizzoccheri není složitá, ale dají se koupit i hotové.\n\nV italském Tegliu se dvakrát do roka konají specializované trhy (tzv. \"sagre\") – v červenci se pořádá \"La Sagra dei Pizzoccheri\" a v září pak slavnost \"The Golden Pizzocchero\".\n\nTakzvané Pizzoccheri bianchi, které se vyrábějí v okolí Chiavenny, jsou specifickou formou těstovin gnocchetti a obvykle se dělají z bílé pšeničné mouky a tvrdého chleba.\n"}
{"id": "737457", "url": "https://cs.wikipedia.org/wiki?curid=737457", "title": "Pavel Hromek", "text": "Pavel Hromek\n\nPavel Hromek (12. srpna 1911, Prušánky – 10. září 1977, Cocsakie, USA) byl československý voják a příslušník výsadku Bauxite.\n\nNarodil se 12. srpna 1911 v Prušánkách v okrese Hodonín. Otec Martin byl rolník, matka Františka, rozená Trechová vlastnila malý obchod. Měl tři sourozence.\n\nV rodné obci absolvoval obecnou školu a rok měšťanské. Poté přestoupil na reálné gymnázium v V Břeclavi. V roce 1932 maturoval a hned 1. října téhož roku nastoupil na základní vojenskou službu v Hranicích na Moravě u dělostřeleckého pluku. Absolvoval poddůstojnickou školu a v roce 1934 podepsal v hodnosti četaře závazek k další činné službě. V tomtéž roce nastoupil na Vojenskou akademii v Hranicích na Moravě. Ukončil ji 31. července 1937 v hodnosti poručíka dělostřelectva. Poté byl přeložen k 82. dělostřeleckému pluku v Přerově, ve kterém sloužil až do propuštění mimo činnou službu 12. dubna 1939. Poté vypomáhal na hospodářství svých rodičů.\n\n22. února 1940 opustil Protektorát a přes Slovensko se dostal do Maďarska. Tam byl po zadržení krátce vězněn a vrácen zpět. Při druhém pokusu již byl úspěšnější a přes Maďarsko a Jugoslávii se dostal do Francie. Po prezentaci do československé zahraniční armády byl zařazen k dělostřelectvu. Po pádu Francie byl evakuován do Anglie.\n\nDo Anglie připlul 7. července 1940. Byl opět přidělen k dělostřelectvu. Na jaře 1942 mu (již v hodnosti nadporučíka dělostřelectva) byla nabídnuta účast na výcviku pro plnění zvláštních úkolů. Od 18. července 1942 do 26. prosince 1944 absolvoval základní sabotážní kurz, parakurz, konspirační kurz a výcvik v civilním zaměstnání. Po povýšení na kapitána absolvoval speciální tělovýchovný kurz, pokračovací parakurz, konspirační cvičení a radiotelegrafický kurz. Výcvik zakončil opakovacím spojovacím kurzem. 30. prosince 1944 byl odeslán na vyčkávací základnu v Itálii.\n\n22. dubna 1945 byl vysazen u Velkého Meziříčí. Podařilo se mu navázat spojení s Vojenskou radiovou ústřednou v Londýně a vytipovat plochy pro příjem materiálu. Při své činnosti spolupracoval s Radou tří.\n\nPo skončení války byl přidělen k hlavnímu štábu MNO. Během července a srpna byl postupně povýšen na majora. 2 října 1945 začal studovat na Vysoké škole válečné a v prosinci 1945 se oženil (v prosinci 1946 bylo ale manželství rozvedeno). Na konci roku 1945 si navíc zahrál ve filmu Muži bez křídel. Po rozvodu navázal další vážnou známost, ze které se v srpnu 1946 narodil syn. On sám 12. dubna 1948 se svým bratrem opustil Československo a přes Německo se na krátkou dobu dostal do Anglie. Zatímco bratr zůstal v Německu, on sám odjel do Francie, kde podepsal závazek k Cizinecké legii. Tento závazek se mu po roce podařilo zrušit a odcestovat do USA. Pracoval v různých dělnických povoláních. V roce 1962 se oženil. Zemřel 10. září 1977 na infarkt. \n\n16. října 1990 byl in memoriam povýšen na plukovníka dělostřelectva.\n\n\n"}
{"id": "737461", "url": "https://cs.wikipedia.org/wiki?curid=737461", "title": "Diamond Cats", "text": "Diamond Cats\n\nDiamond Cats (z angličtiny doslova „Diamantové kočky“) byla česká čtyřčlenná dívčí skupina, která vystupovala pod tímto názvem od roku 2009. Nejvíce je známá jejich písnička „Showbyznys“ (hudbu i text napsala Nikol Davídková). Diamond Cats ukončily své vystoupení roku 2015 z důvodu odchodu jedné členky a snu holek. ,Stát se normálními teenagerkami bez koncertů zkoušek a stresu\"\n\nSkupina vznikla rozpadem 5angels v roce 2009. Původní členky 5angels (Nikol, Týna, Kristýna) k sobě přibraly ještě Hanku, která původně tancovala v taneční skupině Kids Dalmateens. Založena byla v září roku 2009, jejich první vystoupení bylo v OC Palladium, kde zazpívaly a zatancovaly svoje první dvě písničky – „One, two step“ a „Den D“.\nVelichko M. Lozanov skupinu založil.\nZa první dva měsíce jejich první videoklip „Showbyznys“ na YouTube vidělo přes 200 tisíc fanoušků.<ref name=\"2560-diamond-cats/cela-diskuze\"></ref> Na podzim roku 2013 se však Hana Hladíková rozhodla ukončit působení ve skupině a zbylé dívky se rozhodly, že bez ní nebudou dále pokračovat. Jejich poslední knížkou byla Dream Boy.\n\n\n\n\n\n\n\n"}
{"id": "737462", "url": "https://cs.wikipedia.org/wiki?curid=737462", "title": "Toronto Maple Leafs 1991/1992", "text": "Toronto Maple Leafs 1991/1992\n\nSezóna 1991/1992 byla 75. sezonou (65. sezónou pod současným názvem) Toronta Maple Leafs v NHL. Toronto obsadilo v Norrisově divizi 5. místo a do play-off se už podruhé za sebou neprobojovalo.\n\nTabulka Norrisovy divize:\n\n"}
{"id": "737468", "url": "https://cs.wikipedia.org/wiki?curid=737468", "title": "Meine Ehre heißt Treue", "text": "Meine Ehre heißt Treue\n\nMeine Ehre heißt Treue (česky \"Má čest se nazývá věrnost\") bylo motto Zbraní SS. Pochází z děkovného dopisu, který napsal Adolf Hitler příslušníku Zbraní SS Kurtu Daluegemu. Od roku 1932 bylo vyraženo na přezkách opasků příslušníků Zbraní SS a jejich pomocných oddílů, obdobně jako bylo vyraženo na přezkách opasků vojáků Německé branné moci motto Gott mit uns. Jeho používání je v řadě zemí, včetně Německa a Rakouska, zakázáno.\n\n\n"}
{"id": "737470", "url": "https://cs.wikipedia.org/wiki?curid=737470", "title": "Lukas Papadimos", "text": "Lukas Papadimos\n\nLukas Papadimos ( , * 11. října 1947, Athény, Řecko) je řecký ekonom, bývalý viceprezident Evropské centrální banky a od 11. listopadu 2011 do 16. května 2012 řecký premiér prozatímní vlády národní jednoty, která dovedla zemi k předčasným volbám.\n\nJe absolventem Massachusettského technologického institutu, kde získal v roce 1970 titul z fyziky, v roce 1972 magisterský titul z elektroinženýrství a v roce 1978 doktorát z ekonomie. Pak pokračoval v akademické kariéře na Kolumbijské univerzitě v New Yorku a zároveň pracoval ve Federal Reserve Bank of Boston. V roce 1985 nastoupil na pozici hlavního ekonoma do Řecké centrální banky, kde se stal v roce 1993 viceguvernérem a v roce 1994 guvernérem. Od roku 1998 je členem Trilaterální komise. V letech 2002 až 2010 byl viceprezidentem Evropské centrální banky.\n\nDne 25. května 2017 na něj byl za pomoci dopisové bomby spáchán atentát. Papadimos byl zraněn na hrudi, břiše a pravém stehni a podstoupil operaci. Útok byl přisuzován radikální anarchistické organizaci Synomosía Pyrínon Tis Fotiás. \n\n"}
{"id": "737471", "url": "https://cs.wikipedia.org/wiki?curid=737471", "title": "Rychmberk", "text": "Rychmberk\n\nHrad Rychmberk (též Liberk) stával v obci Liberk, nedaleko kostela sv. Petra a Pavla.\n\nPrvní písemná zmínka o hradu je z roku 1310, kdy jej vlastnil Vilém z Rychmberka; hrad byl založen krátce před tímto datem. V držení pánů z Rychmberka, kteří pravděpodobně pocházeli z pánů z Kounic, zůstal do roku 1367, kdy jej zakoupil Jan ze Skuhrova. Po smrti Vznaty ze Skuhrova, přesněji v roce 1384, odkoupil hrad od pánů z Meziříčí, jejichž větví páni ze Skuhrova byli, Půta II. z Častolovic a Boček z Kunštátu a Poděbrad. V 90. letech 14. století je však jako jediný držitel zmiňován Půta. Jelikož za husitských válek patřili páni z Častolovic k přívržencům Zikmunda Lucemburského, byl hrad roku 1425 dobyt. Roku 1440 se jej zmocnil Jan Kolda II. ze Žampachu. V červnu 1421 proti němu vytáhlo vojsko východočeského landfrídu, Slezanů a města Prahy, které vedl hejtman Jetřich z Miletínka. Podařilo se jim dobýt hrady Dubenec a Černíkovice, Rychmberk ovšem odolal. Dne 15. července 1441 uzavřel Kolda příměří, čímž zabránil jeho dobytí. Od roku 1456 se oficiálním vlastníkem stal zemský správce a pozdější český král Jiří z Poděbrad. V dubnu 1457 Kolda oblehl Náchod, Černíkovice a Rychmberk a pokusil se je získat zpět. Při této akci byl Rychmberk dobyt a zbořen. Následně jej Jiří z Poděbrad připojil k panství potštejnskému, což znamenalo definitivní konec hradu. V roce 1495 při prodeji panství Vilémovi II. z Pernštejna je hrad Rychmberk uváděn jako pustý.\n\n"}
{"id": "737484", "url": "https://cs.wikipedia.org/wiki?curid=737484", "title": "Nebezpečná metoda", "text": "Nebezpečná metoda\n\nNebezpečná metoda (v originále \"Dangerous Method\") je kanadsko-britsko-německo-švýcarský film kanadského režiséra Davida Cronenberga z roku 2011. Film je adaptací divadelní hry Christophera Hamptona \"Talking Cure\" (jež je inspirována knihou Johna Kerra \"A Most Dangerous Method\") a zachycuje reálné historické osobnosti a události. Pojednává o sporu mezi zakladatelem psychoanalýzy Sigmundem Freudem a jeho odpadlým žákem Carlem Gustavem Jungem, a také o milostném vztahu Junga k jeho pacientce Sabině Spielreinové.\n\nRole Freuda se zhostil Cronenbergův dvorní herec Viggo Mortensen, Junga ztvárnil Michael Fassbender a jeho hystericko-masochistickou milenku Keira Knightley.\n\n"}
{"id": "737488", "url": "https://cs.wikipedia.org/wiki?curid=737488", "title": "Agnelli &amp; Nelson", "text": "Agnelli &amp; Nelson\n\nAgnelli & Nelson je trancové DJské a producentské duo pocházející ze Severního Irska, jehož členy jsou Christoper James Agnew a Robert Frederick Nelson. Společně působí od roku 1997. Hudbu také produkují pod jmény Afterburn, Cortez, Green Atlas, Quincey & Sonance a The A & N Project.\n\nAgnew a Nelson píší a produkují taneční hudbu od roku 1997 a jejich tvorba zahrnuje i hity \"El Nino\" a \"Everyday\". Do dnešního dne vytvořili pět skladeb, které se umístily v Británii v Top 40 hits, a nespočet remixů skladbami Armina van Buurena počínaje a U2 konče.\n\nDuo také spolupracovalo s dalšími velkými umělci, mimo jiné s Matt Darey, Jon the Dentist, Scott Bond, Solar Stone a Chicane. Také šestkrát vystupovali na BBC Radio 1. Vyprodukovali hudbu pro Xtravaganza a hudební vydavatelství jako Tsunami Records a ID&T.\n\nJejich remix skladby \"Big Sky\" od Johna O'Callaghana byl zvolen v radio show Armina van Buurena A State of Trance posluchači jako nejlepší počin v trancové produkci za rok 2007.\n\n\n\n\n\n"}
{"id": "737494", "url": "https://cs.wikipedia.org/wiki?curid=737494", "title": "Roman Hogen", "text": "Roman Hogen\n\nRoman Hogen (* 12. prosince 1970, Praha) je bývalý český fotbalista, útočník.\n\nS fotbalem začínal v Satalicích, v mládežnických kategoriích působil ve Spartě a v Plzni. Proslavil se jako hráč Blšan, krátce hostoval ve Viktorii Žižkov, rok a půl hrál ve Slávii, hostoval v 1. FC Nürnberg, ale vždy se vracel do Blšan. Klasický koncový útočník, výborný hlavičkář, v lize přestal dávat góly. Se Slávií získal v sezóně 1995/1996 ligový titul. V lize nastoupil ke 118 utkáním a dal 31 gólů.\n\n"}
{"id": "737501", "url": "https://cs.wikipedia.org/wiki?curid=737501", "title": "Veřejný příslib", "text": "Veřejný příslib\n\nVeřejný příslib je právním jednáním jedné osoby, která se zavazuje k určitému plnění za výkon jiné osoby. Takovým závazkem může být například zaplacení přislíbené odměny za provedený úkol. Veřejný příslib je v českém právu od 1. ledna 2014 upraven v § 2884–2889 zákona č. 89/2012 Sb., občanský zákoník. \n\nRozlišujeme dva druhy veřejného příslibu. Prvním z nich je příslib odměny, která se vypisuje za výkon absolutně dosažitelný, např. nález ztracené věci či odhalení pachatele trestného činu. Výsledkem má být tedy jednoznačný cíl, který je veřejně vyhlášen, např. ve veřejném sdělovacím prostředku, na sociálních sítích nebo webových stránkách. Ten, kdo se k plnění příslibu zaváže, má zpravidla právo svůj příslib odvolat nebo změnit, pokud do odvolání žádná osoba nedosáhla požadovaného cíle. Pokud ano, má tato osoba právo na odměnu. Objevilo-li by se více osob, které by úkol splnily, odměna bude náležet tomu, kdo ji splnil nejdříve. Pokud splnilo úkol více osob současně, odměna se mezi ně spravedlivě rozdělí. \n\nPokud má plnění veřejného příslibu nespočet možností, jedná se o příslib relativní. V takovém případě se hovoří o vypsání ceny. Příkladem využití této formy je zadání projektu budovy nebo její výzdoby. U vypsání ceny se určí doba, po kterou probíhá soutěž. Přislibující má právo na výběr nejlépe vyhovujícího řešení, pokud neurčí při vypsání ceny jiného hodnotitele. Odvolání vypsané ceny je možné pouze z důvodů změn okolností, které nevyplývají z vůle přislibujícího. Pokud před odvoláním některé osoby splní část podmínek veřejného příslibu a mohou to prokázat, mají právo na přiměřené odškodnění; o tom je přislibující musí informovat. \n\n"}
{"id": "737518", "url": "https://cs.wikipedia.org/wiki?curid=737518", "title": "František Opletal", "text": "František Opletal\n\nFrantišek Opletal (* 3. května 1930 Podomí) je římskokatolický kněz, který v letech 1975 až 1982 působil jako spirituál kněžského semináře v Litoměřicích a v letech 1990 až 2010 byl děkanem v Liberci.\n\nMá tři sourozence, z toho dvě sestry a jednoho bratra. Pokřtěn byl 11. května 1930 v kostele sv. Vavřince v Krásensku. Když mu byly dva roky, přestěhovala se rodina do sousedního Ruprechtova, kde pak jeho otec provozoval vyhlášené řeznictví. Po skončení obecné školy v roce 1941 chtěl studovat na salesiánském gymnáziu ve Fryštáku, ale kvůli jeho uzavření pokračoval na měšťanské škole v Drnovicích. Následně vystudoval učitelský ústav v Kroměříži, po jehož dokončení se chtěl věnovat studiu přírodních věd; tento záměr mu však ředitel rozmluvil vzhledem k tehdejšímu nedostatku učitelů.\n\nZačal tedy vyučovat přírodovědu, fyziku, chemii, ruštinu a tělesnou výchovu v Melči. Na jaře 1953 onemocněl tuberkulózou a po rok trvajícím zápase musel s učitelstvím skončit. Během léčení se pod vlivem kněze Stanislava Gotvalda, pocházejícího z Ruprechtova, rozhodl pro kněžství. V roce 1957 se neúspěšně pokusil o vstup do kněžského semináře, přijat byl teprve v roce 1958 pod podmínkou, že bude studovat za litoměřickou diecézi.\n\nNa kněze byl vysvěcen 23. června 1963 v Litoměřicích. Nejprve působil jako farní vikář v Liberci (od 1. srpna 1963), kde pořádal pro mládež pravidelné výlety do přírody s katechezemi, a v litoměřické farnosti u kostela Všech svatých (od 1. září 1974). V letech 1975-1982 byl spirituálem litoměřického kněžského semináře; kvůli jeho údajnému protikomununistickému zaměření při výkonu této funkce se o něj v roce 1980 začala zajímat Státní bezpečnost, ta však na něj kromě toho, že si obstarává náboženskou literaturu z Říma, nezjistila nic závadného, naopak pozitivně hodnotila skutečnost, že v roce 1982 jednomu bohoslovci rozmluvil jeho úmysl nezúčastnit se voleb. Posléze působil od roku 1982 jako duchovní správce v Dolní Poustevně.\n\nKdyž mu biskup Koukl v roce 1990 nabídl úřad okrskového vikáře v Děčíně nebo Liberci, rozhodl se Opletal pro Liberec, ale funkci okrskového vikáře odmítl. Od 1. srpna 1990 se tedy stal libereckým arciděkanem; byl také ustanoven administrátorem excurrendo ve farnostech Kryštofovo Údolí (od 1. srpna 1990) a Stráž nad Nisou (od 1. srpna 1992) a administrátorem excurrendo in spiritualibus ve farnosti Křižany (od 1. dubna 2003).\n\nV Liberci se musel ve značné míře věnovat opravám kostelů (například kostela svatého Kryštofa v Kryštofově Údolí, kostela svaté Kateřiny Alexandrijské ve Stráži nad Nisou, kostela Nalezení svatého Kříže v Liberci a kostela Panny Marie U Obrázku v Liberci-Ruprechticích), jakož i interiéru budovy arciděkanství, a započal rovněž generální opravu libereckého arciděkanského kostela. Byl také jmenován schleinitziánským kanovníkem a penitenciářem litoměřické kapituly (od 4. března 2010 je kanovníkem emeritním). Jako arciděkan působil do 30. června 2010, kdy byl nakonec emeritován, a následně se vrátil na rodnou Moravu. K 31. říjnu 2011 byl na vlastní žádost exkardinován z litoměřické diecéze a následně inkardinován do olomoucké arcidiecéze.\n\n\n\n"}
{"id": "737519", "url": "https://cs.wikipedia.org/wiki?curid=737519", "title": "David Breda", "text": "David Breda\n\nDavid Breda (* 22. listopadu 1971) je bývalý český fotbalový záložník. Mimo ČR působil na klubové úrovni v Německu.\nJeho syn David je také fotbalovým záložníkem.\n\nV mládežnických kategoriích hrál za Hradec Králové, kde začínal i profesionální kariéru.V roce 1994 přestoupil do FK Jablonec, v roce 1997 odešel do FC Slovan Liberec. Se Slovanem si zahrál v Poháru UEFA.\n\nPo působení v nižší německé soutěži v týmu Fortuna Düsseldorf se vrátil do mateřského týmu FC Hradec Králové.\nPo skončení ligové kariéry hrál divizi za SK Převýšov.\n\n"}
{"id": "737521", "url": "https://cs.wikipedia.org/wiki?curid=737521", "title": "Palác Flora", "text": "Palác Flora\n\nPalác Flóra může znamenat: \n"}
{"id": "737522", "url": "https://cs.wikipedia.org/wiki?curid=737522", "title": "Otevřený přístup", "text": "Otevřený přístup\n\nOtevřený přístup (anglicky \"Open Access\", OA) je modelem vědecké komunikace, který zajišťuje trvalý, okamžitý a bezplatný přístup k výsledkům vědy a výzkumu na Internetu\n\n\nExistují dvě cesty otevřeného přístupu:\n\n\n\n\n"}
{"id": "737528", "url": "https://cs.wikipedia.org/wiki?curid=737528", "title": "Otto Gross", "text": "Otto Gross\n\nOtto Gross, celým jménem Otto Hans Adolf Gross (17. března 1877, Gniebing-Weißenbach – 13. února 1920, Berlín), byl rakouský lékař, psychiatr a psychoanalytik. \n\nByl synem Hanse Gustava Adolfa Grosse, jednoho ze zakladatelů kriminologie. Gross vystudoval lékařství ve Štýrském Hradci, časem se specializoval na oblast psychiatrie, stal se asistentem Emila Kraepelina v Mnichově. Jeho kariéru mu však komplikovala jeho toxikomanie a blízkost k anarchistickému hnutí (byl přítelem např. Ericha Mühsama). Roku 1904 se setkal se Sigmundem Freudem a nadchl se pro psychoanalýzu, roku 1908 se seznámil i s Carlem Gustavem Jungem (během jedné ze svých hospitalizací na klinice v Burghölzli, kde se pokoušel léčit ze své závislosti). Jeho velmi autoritativní otec ho nechal roku 1913 hospitalizovat i proti jeho vůli, zejména pro jeho anarchistické a revoluční aktivity. Vzniklo hnutí levicových intelektuálů bojujících o jeho propuštění. K němu skutečně došlo, nicméně propuštění vedlo k tomu, že musel narukovat na frontu 1. světové války. Po válce se zapojil do budování utopické komuny v Asconě. \n\nGross byl spolu s Wilhelmem Reichem představitelem \"revolučního\" proudu v psychoanalýze, který žádal sexuální revoluci a \"osvobození libida\". (v 60. letech na ně navázal Herbert Marcuse). Freud Grossovy názory odmítl, mimo jiné i pro jeho blízkost k Jungovi (toho ovlivnil v teorii extroverze a introverze) a Gross nadlouho upadl v zapomnění, přihlásili se k němu až představitelé kontrakultury 60. let (zejména pro jeho experimenty s drogami a hlásání volné lásky). Ovlivněn byl i feminismem, filozofy Maxem Stirnerem a Friedrichem Nietzschem a také novopohanstvím, zejména učením Johanna Jakoba Bachofena. Otto Gross se stal jedním z hrdinů filmu Davida Cronenberga Nebezpečná metoda, ztvárnil ho zde Vincent Cassel.\n\n"}
{"id": "737535", "url": "https://cs.wikipedia.org/wiki?curid=737535", "title": "Slobodzejský rajon", "text": "Slobodzejský rajon\n\nSlobodzejský rajon (moldavsky \"Районул Слобозия/Raionul Slobozia\", rusky \"Слободзейский район\", ukrajinsky \"Слободзейський район\") je okres na jihu mezinárodně neuznané Podněsterské moldavské republiky. Administrativním centrem je město Slobozia. Rajon sousedí na severu s podněsterským Grigoriopolským rajonem, na západě s územím správy města Bendery a s Moldavskem, na východě s Ukrajinou, ve středu rajonu leží hlavní město Tiraspol, které tvoří samostatnou správní jednotku. Územní rozloha činí 873,24 km. Slobodzejský rajon vznikl roku 1924 jako součást tehdejší Moldavské ASSR, v letech 1940 - 1990 tvořil součást Moldavské SSR, roku 1990 se obyvatelé v referendu vyslovili pro vstup do nově utvářené Podněsterské moldavské republiky. Z pohledu Moldavska, o jehož území se de iure jedná, Slobodzejský rajon jako samostatná správní jednotka neexistuje, ale tvoří součást de facto neexistujícího celku Autonomní územně správní jednotky se zvláštním statusem Podněstří.\n\nK 1. lednu 2007 žilo na území Slobodzejského rajonu 93 847 obyvatel, což představuje 17 % podněsterského obyvatelstva. Národnostní složení: 41 % Moldavané, 27 % Rusové, 22 % Ukrajinci, 8 % Bulhaři (především v obci Parkany).\n\nSlobodzejský rajon tvoří město Slobozia, sídla městského typu Pervomaisc a Krasnoje a 22 obcí pod správou 12 místních rad \"(selsovětů)\":\n\n\"Poznámka: Přepis místních jmen vychází z ruských názvů obcí. V Podněstří mají oficiální status názvy obcí v ruštině, ukrajinštině a moldavštině psané cyrilicí. Podle moldavských zákonů oficiální status náleží pouze názvům v moldavštině psané latinkou. U střediskových obcí je v závorce uvedeno jméno v ruštině a moldavštině psané latinkou.\"\n\n"}
{"id": "737536", "url": "https://cs.wikipedia.org/wiki?curid=737536", "title": "Jan Janků (politický vězeň)", "text": "Jan Janků (politický vězeň)\n\nJan Janků (3. července 1921 Hanušovice – 26. ledna 2019) byl politický vězeň, odsouzený v červenci roku 1950 v souvislosti s likvidací ozbrojené odbojové skupiny Světlana Jeseník, se kterou byl zadržen v květnu 1949 při pokusu o opuštění republiky, na 20 let těžkého žaláře (propuštěn však byl již v prosinci 1957). Celý život pracoval s mládeží v rámci organizace Junák, TOM či ROH. Po roce 1989 se stal aktivním členem Konfederace politických vězňů. Dne 28. října 2010 mu byl propůjčen řád Tomáše Garrigua Masaryka II. stupně.\n\nNarodil se v rodině železničáře. V roce 1936 se stal skautem. Po ztrátě československého pohraničí v roce 1938 byla rodina odsunuta do Vrbátek. Vystudovav obchodní akademii, byl posléze zaměstnán v továrně na cukrovinky. V roce 1941 byl nuceně nasazen ve Vratislavi, kde podle vlastních vzpomínek přešel brzy z práce ve zbrojní továrně dělat tlumočníka feldvéblovi SS. Později se vrátil zpět do protektorátu, získal falešné dokumenty a potvrzení o neschopnosti práce v Říši a poté opět ochází do Říše a pak přechází na území nacisty okupované Francie. Po porážce nacistů pracuje ve Francii jako řidič UNRRA. Do Československa se vrátil v roce 1946 a opět se zapojil do skautského hnutí jako vedoucí.\n\nV květnu 1949 byl v souvislosti s likvidací odbojové skupiny Světlana (jejímž členem ovšem ve skutečnosti nebyl) zatčen při pokusu o přechod státních hranic. Více než rok strávil ve vyšetřovací věznici v Uherském Hradišti, kde byl podle svého tvrzení vyšetřován Antonínem Višenkou a Aloisem Grebeníčkem. \nPodle publikovaného medailonku ÚSTR ovšem J. Janků A. Grebeníčka \"osobně nezažil\". V červenci 1950 byl odsouzen na 20 let. Poté rok pracoval jako chodbař v Uherském Hradišti, ale většinu trestu si pak odpykával ve věznici Mírov, kde byl mj. v roce 1957 svědkem smrti Jánose Esterházyho; v této souvislosti obdržel v březnu 2011 maďarský Zlatý kříž za zásluhy. V prosinci 1957 byl propuštěn; poté pracoval až do důchodu jako železničář a dle medailonku publikovaného ÚSTR byl pod dohledem \"tolerantního estebáka\" a pracoval jako vedoucí turistických oddílů mládeže a 26 let vedl dětské tábory ROH.\n"}
{"id": "737539", "url": "https://cs.wikipedia.org/wiki?curid=737539", "title": "Here She Comes Now", "text": "Here She Comes Now\n\n„Here She Comes Now“ je v celkovém pořadí čtvrtá skladba z druhého alba skupiny The Velvet Underground s názvem \"White Light/White Heat\". Jde o poslední skladbu na první straně původní LP desky. Autorem textu skladby je Lou Reed a hudbu napsal Reed společně se Sterlingem Morrisonem a Johnem Calem.\n\nPoprvé skladba vyšla v listopadu 1967 na B-straně singlu, na jehož A-straně byla skladba „White Light/White Heat“. V lednu 1968 vyšla na albu \"White Light/White Heat\". V albové verzi také vyšla na kompilacích \"Andy Warhol's Velvet Underground featuring Nico\" (1971), \"What Goes On\" (1993), \"\" (2001), \"The Very Best of the Velvet Underground\" (2003) a \"The Velvet Underground Playlist Plus\" (2008). V roce 1995 vyšla skladba na kompilaci \"Peel Slowly and See\" (1995) jako demonahrávka a rovněž jako klasická verze.\n\nSkladbu předělala například skupina Nirvana, jejíž verze se objevila na tribute albu \"Heaven & Hell: A Tribute to The Velvet Underground\" z roku 1990 v roce 1994 vyšla znovu na albu \"\"). Stejná skupina ji rovněž vydala na společném singlu se skupinou Melvins, kteří zde nahrály píseň Venus in Furs. Singl vyšel v roce 1991 pod názvem „Here She Comes Now“ / „Venus in Furs“. Skupina Nirvana ji rovněž vydala na své kompilaci \"Outcesticide\".\n\nBritská skupina Cabaret Voltaire skladbu předělala na svém prvním EP s jednoduchým názvem \"Extended Play\" v roce 1978. Japonská skupina 800 Cherries ji předělala na svém albu \"Romantico\" z roku 1999. Skupina Galaxie 500 svou verzi této skladby vydala jako bonusovou skladbu na reedici svého alba \"This Is Our Music\".\n\n\n"}
{"id": "737548", "url": "https://cs.wikipedia.org/wiki?curid=737548", "title": "AniFest", "text": "AniFest\n\nAniFest byl mezinárodní festival animovaných filmů pořádaný od roku 2002 v Třeboni a od roku 2009 v Teplicích v České republice, kde se v roce 2013 konal poslední 11. ročník. Jednalo se o každoroční přibližně týdenní soutěžní, ale i nesoutěžní přehlídku současné české a zahraniční animované tvorby. Součástí festivalu byl kromě soutěžních přehlídek i doprovodný program pro odbornou, ale i laickou veřejnost, který spočíval v řadě filmových projekcí, workshopů, výstav, soutěží nebo koncertů. Na sklonku roku 2013 ukončil festival svou samostatnou činnost a spojil se s festivalem Anifilm, který vznikl v roce 2009 v Třeboni po přesunutí AniFestu do Teplic.\n\nPrvní ročník festivalu byl pouze národní přehlídkou, od roku 2003 začal pořádat i mezinárodní soutěž. V roce 2011 měl AniFest již 10 soutěžních kategorií, mezi nimi i studentské filmy, animované reklamy, videoklipy a filmy vytvořené dětmi. Od roku 2002 do roku 2011 se do mezinárodní soutěže AniFestu přihlásilo 8 806 filmů ze 79 zemí světa. Během předposledního ročníku (2011) prošlo promítacími sály na 15 000 tisíc diváků a akreditovaly se stovky filmových profesionálů. \n\nSoučástí festivalu byla i tzv. umělecké rada, ve které pravidelně zasedaly osobnosti světové animace jako například teoretik Giannalberto Bendazzi nebo režisérka Michaela Pavlátová. Mimo to mohl během své historie přivítat například Raula Servaise, Garyho Bardina, Joannu Quinnovou, Paula Driessena, Jurije Norštejna a mnoho dalších. \n\nPředposlední ročník se konal v roce 2012 a připomněl sto let od narození Jiřího Trnky a své konání rozšířil i o města Duchcov a Krupka. Tématem byla filmová loutka a na festival se sjely známé osobnosti ze světa loutkové animace. Byla představena také unikátní výstava Trnkových loutek, promítnuta Trnkova retrospektiva, britské loutkové filmy a mnoho dalšího. V následujícím roce se s omezenými prostředky odehrál ještě jeden ročník. \n\nV roce 2009 došlo k přesunu festivalu do Teplic. V Třeboni po jeho odchodu vznikl Anifilm, který měl pokračovat v tradici festivalu animovaných filmů v tomto městě. V České republice se tedy mezi lety 2009 až 2013 konaly paralelně dva festivaly, jejichž náplň byla přibližně stejná a navíc probíhaly v přibližně stejnou dobu, což způsobovalo pro zahraniční návštěvníky, ale i pro českou veřejnost nepřehlednost a zmatení. Vleklé spory mezi oběma subjekty nakonec skončily v roce 2013, kdy došlo k dohodě a spojení obou festivalů pod společný název Anifilm s místem konání v Třeboni. První společný ročník by konal v roce 2014.\nOficiální stránky festivalu\n\nBudějovický deník - článek o spojení AniFestu s festivalem Anifilm\n\nČlánek o 11. ročníku\n\nFestival Anifilm\n"}
{"id": "737549", "url": "https://cs.wikipedia.org/wiki?curid=737549", "title": "Top Topham", "text": "Top Topham\n\nTop Topham (* jako Anthony Topham; 3. července 1947, Southall, Anglie) je britský kytarista a malíř. V roce 1963 byl jedním ze zakládajících členů skupiny The Yardbirds, kde ho ještě v tentýž rok nahradil Eric Clapton.\n\n"}
{"id": "737554", "url": "https://cs.wikipedia.org/wiki?curid=737554", "title": "Jan Krumlovský", "text": "Jan Krumlovský\n\nJan Krumlovský (10. listopadu 1719 Tábor – 24. září 1763 tamtéž) byl český skladatel a virtuóz na violu d'amore.\n\nBrzy osiřel a byl svěřen poručníkům. Od roku 1748 byl městským syndikem v Táboře, což byla funkce obdobná dnešnímu tajemníku Městského úřadu. Krátce působil na dvoře saského kurfiřta Fridricha Augusta II. Byl znám nejen jako skladatel, ale i jako virtuóz na violu d’amore. Jeho skladby patří baroku, ale obsahují již prvky klasicismu.\n\nKomponoval zejména skladby pro svůj nástroj – violu d’amore. Spolu s dnešní snahou o autentický zvuk skladeb starých mistrů byl probuzen i zájem o jeho dílo. Jeho skladby má na svém repertoáru např. komorní sdružení \"Atlantis collegium\". Na koncertních pódiích se objevují skladby:\n\n\n"}
{"id": "737555", "url": "https://cs.wikipedia.org/wiki?curid=737555", "title": "Rudolf Hawelka", "text": "Rudolf Hawelka\n\nRudolf Hawelka (8. února 1866 Horažďovice – 1937) byl československý politik německé národnosti a meziválečný poslanec Národního shromáždění za Německou křesťansko sociální stranu lidovou.\n\nJeho otcem byl právník, notář a dlouholetý člen okresního a městského zastupitelstva v Českých Budějovicích Karl Hawelka starší. Rudolf měl bratra, právníka Karla Hawelku (1865–1908), Ottu (1866–1883) a sestru Marii narozenou roku 1875. Otto a Maria byli narozeni rovněž v Horažďovicích.\n\nProfesí byl podle údajů k roku 1928 vrchním zemským radou v Brně.\n\nPo parlamentních volbách v roce 1925 se stal za Německou křesťansko sociální stranu lidovou poslancem Národního shromáždění. Mandát ale získal až dodatečně roku 1928 jako náhradník poté, co zemřel poslanec Franz Budig.\n\n"}
{"id": "737557", "url": "https://cs.wikipedia.org/wiki?curid=737557", "title": "Oswald Hillebrand", "text": "Oswald Hillebrand\n\nOswald Hillebrand (7. srpna 1879 Osoblaha – 4. června 1926 Praha-Veleslavín) byl československý politik a poslanec Národního shromáždění republiky Československé za Německou sociálně demokratickou stranu dělnickou v ČSR.\n\nVychodil měšťanskou školu a učitelský ústav v Opavě. Zpočátku byl stoupencem všeněmeckého hnutí, pak se ale přiklonil k rakouské sociální demokracii. Pocházel z rodiny zednického mistra z Osoblahy. Vyučil se a záhy se zapojil do dělnického hnutí. Rychle po sobě se stal krajským důvěrníkem sociální demokracie v západních Čechách a členem zemského zastupitelstva strany pro Čechy. Redigoval karlovarský list \"Volkswille\".\n\nVe vysoké politice se pohyboval již za Rakouska-Uherska. Ve volbách do Říšské rady roku 1911 se stal jako člen Sociálně demokratické strany Rakouska poslancem Říšské rady (celostátní parlament), kam byl zvolen za okrsek Čechy 97. Usedl do poslanecké frakce Klub německých sociálních demokratů. Ve vídeňském parlamentu setrval do zániku monarchie. Porazil německého radikálního kandidáta Eduarda von Stranského.\n\nV parlamentních volbách v roce 1920 se stal za Německou sociálně demokratickou stranu dělnickou v ČSR poslancem československého Národního shromáždění. Mandát obhájil v parlamentních volbách v roce 1925.\n\nProfesí byl podle údajů k roku 1925 redaktorem v Karlových Varech.\n\nZemřel v červnu 1926 v sanatoriu v Praze-Veleslavíně po dlouhé a těžké plicní nemoci. Po jeho smrti získal jeho poslanecké křeslo jako náhradník Wenzel Staněk.\n\n"}
{"id": "737558", "url": "https://cs.wikipedia.org/wiki?curid=737558", "title": "Becklespinax", "text": "Becklespinax\n\nBecklespinax („Becklesova páteř“) byl rod velkého teropodního dinosaura, žijícího v období nejstarší spodní křídy (asi před 140 miliony let) na území dnešní Velké Británie (Sussex). Zkameněliny tohoto dravého dinosaura v podobě tří obratlů s vysokými trny objevil sběratel zkamenělin a amatérský paleontolog Samuel Beckles v roce 1884 (odtud rodové jméno).\n\nZařazení tohoto teropoda je problematické. Fosilní obratle byly původně spojeny se zuby jakéhosi dalšího teropoda a pojmenovány \"Altispinax dunkeri\" (nadčeleď Megalosauroidea). Později se ukázalo, že jde o omyl a v roce 1988 popsal Gregory S. Paul obratle jako pocházející z nového druhu akrokantosaura, \"A. altispinax\". V roce 1991 pak George Olshevsky přisoudil teropodovi nové rodové jméno, \"Becklespinax\". Jako \"B. altispinax\" (typový a jediný známý druh) je znám dodnes.\n\nRozměry tohoto dinosaura můžeme pouze hrubě odhadovat, a to z důvodu skrovného fosilního materiálu. Dospělá délka tohoto teropoda zřejmě přesáhla 8 metrů a hmotnost mohla činit asi 1,5 až 2 tuny. Zajímavé je, že obratlové trny byly velmi vysoké a vykazují také patologie. Tyto útvary inspirovaly \"hrb\", zobrazovaný na hřbetě starých rekonstrukcí megalosaura (který byl s beklespinaxem dříve zaměňován).\n\n\n"}
{"id": "737559", "url": "https://cs.wikipedia.org/wiki?curid=737559", "title": "Gustav Křivinka", "text": "Gustav Křivinka\n\nGustav Křivinka (24. dubna 1928 Doubravice nad Svitavou – 17. února 1990 Brno) byl český hudební skladatel.\n\nStudoval na \"Státní konzervatoři v Brně\" hru na housle Františka Kudláčka a skladbu u Václava Kaprála a Viléma Petrželky. Ve studiu skladby pak pokračoval na Janáčkově akademii múzických umění v Brně u Jaroslava Kvapila. O jeho kvalitách svědčí i to, že \"1. smyčcový kvartet\", kterým absolvoval, hrálo Janáčkovo kvarteto a již v době studia byly na koncertech uváděny jeho skladby (\"Kasace pro čtyři dechové nástroje, Domácí hudba, Travařské písně, Koncert pro housle a orchestr, Symfonie č. 1, Concerto grosso\").\n\nV roce 1961 se stal režisérem hudebních pořadů v Československé televizi. Připravoval přímé přenosy koncertů, divadelních představení vážné i populární hudby. Režíroval operní cykly i pořady o hudebních interpretech a hudebních nástrojích. Pro rozhlasové a televizní pořady komponoval i hudbu. Přispíval svými rozbory a kritikami do odborného i denního tisku a pracoval i v tehdejším \"Svazu československých skladatelů a koncertních umělců\". \n\nMimořádně úspěšná je jeho kantáta-oratorium \"Motýli tady nežijí\" z roku 1963, komponovaná na básně dětí z koncentračního tábora v Terezíně. Získala mezinárodní ohlas, nejen díky atraktivnímu tématu, ale zejména díky uměleckým kvalitám. Některé jeho skladby se staly trvalou součástí repertoáru předních světových umělců.\n\nJeho dcera Pavla Hoggard (*1964) je autorkou divadelních her, muzikoložkou, překladatelkou a vysokoškolskou pedagožkou. Syn Gustav Křivinka ml. (*1961), je architektem.\n\n\n\n\n\n\n\n\n"}
{"id": "737560", "url": "https://cs.wikipedia.org/wiki?curid=737560", "title": "Ernst Hirschl", "text": "Ernst Hirschl\n\nErnst Hirschl (1. listopadu 1888 Český Krumlov – 12. března 1946 České Budějovice) byl československý politik německé národnosti, poslanec Národního shromáždění za Komunistickou stranu Československa, za války nacistický aktivista, popravený pak československými úřady.\n\nV komunálních volbách v roce 1919 v Českém Krumlově zvítězila jím vedená kandidátka Německé sociálně demokratické strany dělnické v ČSR, ale starostou se stal až v květnu 1920 (do roku 1923), předtím zastával post prvního zástupce starosty. Po dalších volbách v roce 1923 pak byl zvolen druhým místostarostou. Podle údajů k roku 1925 byl sekretářem Mezinárodního všeoborového svazu v Českém Krumlově.\n\nV parlamentních volbách v roce 1925 získal za KSČ mandát v Národním shromáždění.\n\nV srpnu 1926 ovšem vystoupil z poslaneckého klubu KSČ a v prosinci 1926 byl rozhodnutím volebního soudu zbaven mandátu. Místo něj do sněmovny nastoupil jako náhradník František Škola. Důvodem Hirschlova odchodu z komunistické strany byly jeho problémy s alkoholem a dluhy, které vedly i ke zpronevěře části odborových fondů. Po vyloučení z KSČ žil koncem 20. let 20. století v bídě a u prezidenta republiky za něj intervenoval Hans Spiro, majitel papíren ve Větřní. Politicky se angažoval v odborové organizaci Německé demokratické svobodomyslné strany. Za druhé světové války se přidal k nacistům, byl členem oddílů SA, vyhrožoval místním Čechům v Českém Krumlově. Za to byl 12. března 1946 Mimořádným lidovým soudem odsouzen k trestu smrti a ještě téhož dne oběšen.\n\n"}
{"id": "737561", "url": "https://cs.wikipedia.org/wiki?curid=737561", "title": "Oldřich Hrdina", "text": "Oldřich Hrdina\n\nOldřich Hrdina (15. července 1893 Dolní Chvatliny – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu.\n\nPodle údajů k roku 1925 byl rolníkem v obci Chleby.\n\nV parlamentních volbách v roce 1925 získal mandát v Národním shromáždění. Koncem roku 1925 je uváděn jako předseda organizace Říšská jednota republikánského dorostu československého venkova.\n\n"}
{"id": "737563", "url": "https://cs.wikipedia.org/wiki?curid=737563", "title": "Václavský hrad", "text": "Václavský hrad\n\nVáclavský hrad (též Wenzelburg, Winzelburg či Winselburg) stával v Chebu na levém břehu Ohře, nedaleko chebského hradu.\n\nRoku 1285 se na chebském hradě konala svatba českého krále Václava II. s Gutou Habsburskou, dcerou Rudolfa I. Habsburského. Václav II. pak Cheb v letech 1291–1305 spravoval jako věno své manželky. Jelikož město pro něj mělo velký význam, nechal naproti císařské falci (dnešní hrad) vystavět Nový hrad, nazývaný Václavský, který se měl stát oporou moci krále na Chebsku. Se starým hradem jej spojoval most.\n\nPrvní zpráva o Václavském hradě pochází až z roku 1393. Tehdy se kvůli mostu mezi oběma hrady dostali do sporu purkrabí Ctimír ze Sedlce a město Cheb. Král Václav IV., který byl ve sporu arbitrem, odvolal purkrabího a hrad nechal zbořit. Moc krále tak byla na Chebsku oslabena a de facto zde rozhodovalo město. To se ukázalo být pro hrad katastrofou. Postupně totiž ztrácel na významu a chátral. V roce 1542 je v Bruschiově popisu Chebu uváděn jako pustý. Hradu neprospělo ani obležení Švédy v červenci 1647, ani barokní výstavba citadely po skončení třicetileté války. K další likvidaci došlo v letech 1814–1821 křížovnickou komendou. V roce 1835 sice ještě přízemí bývalé hradní věže sloužilo jako rozhledna, nicméně i ty poslední zbytky byly zničeny ve 2. polovině 19. století kamenolomem.\n\nÚLOVEC, Jiří. Hrady, zámky a tvrze na Chebsku. Chebské muzeum : Cheb 1998. ISBN: 80-85018-78-0 \n\n"}
{"id": "737568", "url": "https://cs.wikipedia.org/wiki?curid=737568", "title": "Laurence Aberhart", "text": "Laurence Aberhart\n\nLaurence Aberhart (* 1949, Nelson, Nový Zéland) je novozélandský fotograf známý svými cestovatelskými snímky zaměřenými na architekturu a krajinu. Věnuje se též portrétní fotografii, ve které se snaží odhalit podstatu stereotypu.\n\nPracuje především v oblasti Nového Zélandu, od roku 1978 byla jeho práce představena na mnoha výstavách po celém světě včetně Austrálie, Franci, USA a v dalších zemích.\n\nMezi jeho nejznámější fotografie patří série pěti snímků \"Prisoner's Dream\". Předmětem tohoto cyklu je hora Taranaki a je mimořádná zejména tím, že expozice byly pořízeny za měsíčního světla a trvaly déle než pět hodin. Dnes je tato série jedním z nejdražších fotografických děl, které vytvořil.\n\n\n"}
{"id": "737569", "url": "https://cs.wikipedia.org/wiki?curid=737569", "title": "Ján Hvozdzík", "text": "Ján Hvozdzík\n\nJán Hvozdzík též János Juhász (31. března 1886 Parchovany – 1956 Vídeň), byl slovenský a československý politik a meziválečný poslanec Národního shromáždění za Hlinkovu slovenskou ľudovou stranu.\n\nPovoláním byl podle údajů k roku 1925 profesorem československého státního reálného gymnázia v Košicích.\n\nV parlamentních volbách v roce 1925 získal za Hlinkovu slovenskou ľudovou stranu (před rokem 1925 oficiální název \"Slovenská ľudová strana\") poslanecké křeslo v Národním shromáždění.\n\nPo Tukově aféře roku 1929 se politicky přestal angažovat a později přešel k agrární straně. Působil jako učitel a jazykovědec. Vypracoval podrobný maďarsko-slovenský a slovensko-maďarský slovník.\n\nV roce 1956 vyšel v Budapešti jeho román \"Pókhálóban\" (V pavučině), který byl satirickým popisem poměrů v předválečném Československu. Román způsobil diplomatickou roztržku mezi Československem a Maďarskem, protože naznačoval personální propojení mezi členskou základnou předválečné Hlinkovy strany a komunistů.\n\n"}
{"id": "737571", "url": "https://cs.wikipedia.org/wiki?curid=737571", "title": "Tis u svatého Jakuba", "text": "Tis u svatého Jakuba\n\nTis u svatého Jakuba, také známý jako tis v České Kamenici, je jeden z nejmohutnějších tisů červených v České republice. Tento památný strom roste v centru v děkanské zahradě u kostela svatého Jakuba.\n\n\n"}
{"id": "737572", "url": "https://cs.wikipedia.org/wiki?curid=737572", "title": "Afghánská fotbalová reprezentace", "text": "Afghánská fotbalová reprezentace\n\nAfghánská fotbalová reprezentace reprezentuje Afghánistán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737577", "url": "https://cs.wikipedia.org/wiki?curid=737577", "title": "Kostel svatého Bartoloměje a Nanebevzetí Panny Marie", "text": "Kostel svatého Bartoloměje a Nanebevzetí Panny Marie\n\nKostel svatého Bartoloměje a Nanebevzetí Panny Marie v centru města Doksy nedaleko Máchova jezera byl postaven kolem roku 1638 na místě staršího dřevěného kostelíka. Byl několikrát rozšířen a přestavován, doplněn cennou výzdobou a vnitřním zařízením a stále slouží svému účelu. Od roku 1965 je chráněn jako kulturní památka.\n\nAutorem raně barokní stavby byl severoitalský architekt a stavitel Bernard Canevalle († 1691), který během stavby v Bělé zemřel, byl v kostele pochován a má v něm náhrobní desku. O sto let později byly k lodi přistavěny kaple – roku 1748 z jihu kaple sv. Barbory a roku 1754 na severní straně kaple sv. Kříže. Roku 1832 byla zvýšena kostelní věž. Na pohlednicích z roku 1904 je německý název St. Bartholomäus-Kirche.\n\nAž do roku 1816 byl u kostela hřbitov, po zrušení byl přestěhován za město a místo bylo zastavěno domy.\n\nJednolodní stavba má pětiboký presbytář, na jižní straně obdélníkovou sakristii a oratoř. Průčelí je vysoké barokní a členěno lizénami. Kostelní věž je hranolovitá, v jejím přízemí je sakristie a v patře oratoř. Loď kostela má strop završený trojdílnou valenou klenbou.\n\nV kostele je několik barokních soch – Panny Marie, sv. Bartoloměje a Jana Křtitele. Hlavní oltář je z let 1670 až 1680, jeho nejcennější částí je kopie trůnící sochy Panny Marie Montserratské s Ježíškem na klíně. Přezdívá se jí Černá madona. V letech 1666-1785 byla uctívána španělskými montserratskými benediktiny v kapli na Bezdězu, když tamní klášter Josef II. dal zrušit, byla roku 1786 přenesena do Doks. U oltáře je obraz sv. Bartoloměje od Jana Hickela z roku 1725 a sochy sv. Petra a sv. Pavla. Cenných obrazů i soch je v kostele několik. V kapli sv. Barbory je oltář sv. Barbory a jejích 14 pomocníků, v kapli sv. Kříže je také oltář s cennými obrazy a varhany vyrobené roku 1627 a restaurované roku 1992. Varhany v hlavní části kostela sem byly přineseny z Bezdězu roku 1736, a když dosloužily, byly roku 1932 instalovány na kůru nové, od krnovské firmy Riegel. V kostelní věži bylo pět zvonů, všechny byly roztaveny během první světové války.\n\n\n\n"}
{"id": "737578", "url": "https://cs.wikipedia.org/wiki?curid=737578", "title": "Albín Chalupa", "text": "Albín Chalupa\n\nAlbín Chalupa (27. února 1880 Lázně Bohdaneč – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nV parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925.\n\nMandátu se vzdal roku 1928 a jeho poslanecké křeslo obsadil Josef Macek. Albín Chalupa se totiž roku 1928 zapletl do aféry související s průběhem pozemkové reformy. \"Hospodářské, nájemní, stavební a bytové družstvo v Praze\", které bylo založeno roku 1926 a kterému Chalupa předsedal, totiž získalo do vlastnictví dvůr Hrádek nad Nisou, jenž byl dříve součástí velkostatku Grabštejn náležejícího rodu Clam-Gallasů. V roce 1928 měl Chalupa a právník rodu Clam-Gallasů jednat o možnosti vyvázání dvora Hrádek nad Nisou ze záboru. Chalupa prý přislíbil podporu tomuto záměru, ale podmínil to úplatkem 50 000 Kč. Kauza se ovšem dostala na veřejnost a byla využita v zemských volbách v roce 1928. Sociální demokraté ho roku 1928 vyloučili ze strany.\n\nPodle údajů k roku 1925 byl předsedou Svazu zemědělských a lesních dělníků v Praze-Břevnově.\n\nJeště v roce 1940 se uvádí mezi žijícími. Oslavil tehdy své 60. narozeniny.\n\n"}
{"id": "737580", "url": "https://cs.wikipedia.org/wiki?curid=737580", "title": "Bahrajnská fotbalová reprezentace", "text": "Bahrajnská fotbalová reprezentace\n\nBahrajnská fotbalová reprezentace reprezentuje Bahrajn na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737582", "url": "https://cs.wikipedia.org/wiki?curid=737582", "title": "Anna Chlebounová", "text": "Anna Chlebounová\n\nAnna Chlebounová, \"rozená\" Burešová (8. prosince 1875 Bučina – 14. března 1946 Džbánov) byla československá politička, meziválečná poslankyně a senátorka Národního shromáždění.\n\nByla matkou šesti dětí. Vychodila osm tříd venkovské školy. V roce 1918 se stala jednou z osmi prvních poslankyň. Politické zkušenosti získala již předtím, když byl počátkem 20. století její manžel zvolen starostou domovské obce a ona pomáhala s administrativou.\n\nV letech 1918-1920 zasedala v Revolučním národním shromáždění za agrárníky. V parlamentních volbách v roce 1920 získala poslanecké křeslo v Národním shromáždění a mandát v parlamentních volbách v roce 1925 obhájila.\n\nPozději přešla do horní komory parlamentu. V parlamentních volbách v roce 1929 získala senátorské křeslo v Národním shromáždění. V senátu setrvala do roku 1935.\n\nPodle údajů k roku 1925 byla malorolnicí v Džbánově u Litomyšle.\n\nK Anně Chlebounové patřil neodmyslitelně šátek přes vlasy uvázaný pod bradou, díky kterému byla nepřehlédnutelná. Na veřejnosti se takto prezentovala jako žena českého venkova.\n\n\n"}
{"id": "737583", "url": "https://cs.wikipedia.org/wiki?curid=737583", "title": "František Chlouba", "text": "František Chlouba\n\nFrantišek Chlouba (6. ledna 1876 Černčice – 15. srpna 1943 Černčice) byl československý politik a meziválečný poslanec Národního shromáždění za Komunistickou stranu Československa.\n\nVyučil se zámečníkem. Pracoval potom v Lounech v železničních dílnách. Roku 1904 zakládal organizaci sociálně demokratické strany v rodných Černčicích. Působil jako redaktor listu \"Lounské rozhledy\" a \"Lounský obzor\", později redaktor \"Průboje\". Počátkem 20. let patřil mezi zakladatele KSČ na Lounsku. Byl funkcionářem Dělnické tělovýchovné jednoty. Byl členem revizní komise ÚV KSČ. Podle údajů k roku 1927 byl profesí redaktorem v Černčicích u Loun.\n\nV parlamentních volbách v roce 1925 získal za Komunistickou stranu Československa mandát v Národním shromáždění.\n\n"}
{"id": "737585", "url": "https://cs.wikipedia.org/wiki?curid=737585", "title": "Jan Chvojka (meziválečný politik)", "text": "Jan Chvojka (meziválečný politik)\n\nJan Chvojka, též Jan Vlastimil Chvojka (2. ledna 1888 Vápno – 23. srpna 1930 Jičín), byl československý politik a meziválečný poslanec Národního shromáždění za Československou stranu národně socialistickou.\n\nPodle údajů k roku 1927 byl profesí správcem okresní nemocenské pokladny v Jičíně-Novém Městě.\n\nPo parlamentních volbách v roce 1925 získal mandát v Národním shromáždění. Mandát ale získal až dodatečně roku 1926 jako náhradník poté, co rezignoval poslanec Rudolf Laube.\n\n"}
{"id": "737587", "url": "https://cs.wikipedia.org/wiki?curid=737587", "title": "Jakub Janovský", "text": "Jakub Janovský\n\nJakub Janovský (4. srpna 1876 Břest – 6. května 1967 Břest) byl československý zemědělec a politik, meziválečný poslanec a senátor Národního shromáždění za Československou stranu lidovou.\n\nPocházel z osmi dětí. Od mládí hospodařil na zděděném pozemku v Břestu u Kroměříže. Působil již ve Šrámkově Moravsko-slezské křesťansko-sociální straně na Moravě a organizoval především její domkářsko-malozemědělskou složku na Moravě. Po odchodu Aloise Kaderky se v roce 1924 stal předsedou Svazu lidových Otčin domkářů a malozemědělců.\n\nV parlamentních volbách v roce 1925 získal za Československou lidovou stranu mandát v Národním shromáždění.\n\nPozději zasedal v horní komoře parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPodle údajů k roku 1925 byl profesí domkářem v Břestě u Kroměříže.\n\nPo nacistické okupaci Československa odešel z politického života a v ústraní zůstal i po roce 1945.\n\n"}
{"id": "737591", "url": "https://cs.wikipedia.org/wiki?curid=737591", "title": "Bangladéšská fotbalová reprezentace", "text": "Bangladéšská fotbalová reprezentace\n\nBangladéšská fotbalová reprezentace reprezentuje Bangladéš na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737592", "url": "https://cs.wikipedia.org/wiki?curid=737592", "title": "Bohumil Jílek", "text": "Bohumil Jílek\n\nBohumil Jílek (17. října 1892 Deštná – 3. srpna 1963 New York) byl československý politik a meziválečný poslanec Národního shromáždění za Komunistickou stranu Československa. Později člen Republikánské strany zemědělského a malorolnického lidu (agrárníci).\n\nVe 20. letech 20. století patřil k předním postavám československého komunistického hnutí. Do února 1922 a opět od března 1927 byl generálním tajemníkem KSČ. V letech 1921–1922 představoval výraznou postavu levicové frakce v rámci KSČ, která oponovala politice, kterou reprezentoval Bohumír Šmeral. V roce 1922 byla tato frakce poražena a Jílek s dalšími funkcionáři byl dočasně vyloučen ze strany. Po několika měsících ale bylo rozhodnutí revidováno a Jílek se vrátil do vedení KSČ.\n\nV parlamentních volbách v roce 1925 se stal poslancem Národního shromáždění. V roce 1929 byl ale v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven na V. sjezdu KSČ od moci. V červnu 1929 vystoupil z KSČ a v parlamentu se stal členem nového poslaneckého klubu nazvaného Komunistická strana Československa (leninovci).\n\nProfesí byl podle údajů z roku 1925 tajemníkem v Praze-Motole. Po svém vyloučení z KSČ přešel do agrární strany a byl funkcionářem agrární odborové organizace. Za nacistické okupace působil jako redaktor deníku \"Venkov\". V roce 1948 emigroval do USA, kde byl aktivní v takzvané Zelené internacionále.\n\n"}
{"id": "737597", "url": "https://cs.wikipedia.org/wiki?curid=737597", "title": "Václav Johanis", "text": "Václav Johanis\n\nVáclav Johanis (26. února 1872 Praha-Nové Město – 19. června 1939 Praha), byl československý politik, meziválečný ministr, poslanec a senátor Národního shromáždění za Československou sociálně demokratickou stranu dělnickou.\n\nPůvodní profesí byl obuvníkem. Působil jako organizátor odborového svazu dělníků v obuvnictví a zasadil se o zřízení systému jejich nemocenského pojištění. Byl redaktorem časopisu \"Obuvník\". Politicky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 032. Usedl do poslanecké frakce Klub českých sociálních demokratů. Ve vídeňském parlamentu setrval do konce funkčního období sněmovny, tedy do roku 1911.\n\nOd léta roku 1918 byl členem Národního výboru československého. Po převratu v říjnu 1918 zastával po krátkou dobu funkci správce pražského policejního ředitelství. V období let 1918–1939 pak působil jako ředitel Ústředního svazu nemocenských pojišťoven.\n\nZa meziválečného Československa zasedal za Československou sociálně demokratickou stranu dělnickou v letech 1918-1920 v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění a mandát v parlamentních volbách v roce 1925 obhájil. Podle údajů k roku 1925 byl redaktorem a předsedou spolku Humanita v Praze. Pak přešel do horní komory parlamentu. V parlamentních volbách v roce 1929 získal senátorské křeslo v Národním shromáždění. V senátu setrval do roku 1935. V zákonodárných sborech ČSR se zasloužil o výslednou podobu systému nemocenského pojištění a zákona o dělnickém, invalidním a starobním pojištění z roku 1924. Napsal několik politických spisů jako \"Poučení o nemocenském, úrazovém, invalidním a starobním pojištění\" (1925).\n\nZastával i vládní funkci. Ve druhé vládě Vlastimila Tusara byl roku 1920 ministrem pro zásobování lidu.\n\n"}
{"id": "737598", "url": "https://cs.wikipedia.org/wiki?curid=737598", "title": "Bratrství a jednota", "text": "Bratrství a jednota\n\nBratrství a jednota (srbochorvatsky браство и јединство/bratstvo i jedinstvo, slovinsky bratstvo in enotnost, makedonsky Братство и единство) bylo heslo jugoslávských partyzánů v dobách druhé světové války a jedno z hlavních hesel komunistického režimu socialistické Jugoslávie.\n\nPoužíváno bylo až do rozpadu společného státu v roce 1991. Mělo vyjadřovat hlavní podstatu jugoslávského státu – tedy bratrství různých národů a na území státu žijících národnostních menšin a jejich jednotu v budování socialismu. Tu představovaly fakticky mnohé celosvazové organizace (včetně např. svazu komunistů), či celospolečenské akce (např. štafeta mládeže etc). Heslo však v podstatě bylo nekomunistické, neboť se objevilo v době, kdy se museli jugoslávští partyzáni, chtíce podporu spojenců nejen z východu (SSSR) ale i západu (Velká Británie) vystupovat především jako síla osvobozenecká, nikoliv revoluční.\n\nSpolu s ním se objevovalo také i heslo \"zajedništvo\", především pak v pozdějších obdobích existence Jugoslávie. Podle tohoto hesla, které bylo de facto povinné pro velkou část politických projevů tehdejších jugoslávských komunistů, jakož i vyjádření oficiální linie (ať už sdělovacích prostředků, nebo komunistické strany) byla také pojmenována celá řada různých podniků, institucí a i klíčová dopravní tepna v zemi – Dálnice Bratrství a jednoty. Kromě toho byl v letech 1961 až 1989 každoročně vypravován i tzv. Vlak bratrství a jednoty.\n\n"}
{"id": "737600", "url": "https://cs.wikipedia.org/wiki?curid=737600", "title": "Jan IV. (patriarcha)", "text": "Jan IV. (patriarcha)\n\nPatriarcha Jan IV. Konstantinopolský, běžně označovaný jako svatý Jan Postník (řecky \"Nesteutés\", latinsky \"Jejunator\", zemřel 2. září 595) byl třiatřicátý biskup a čtrnáctý patriarcha konstantinopolský (ve funkci od 11. dubna 582), první, který používal titul „ekumenický patriarcha“. V pravoslavné církvi je ctěn jako světec, ani ne tak pro svůj historický význam, ale spíše pro svůj asketický způsob života, velice netypický pro nejvyššího hodnostáře východní církve: jedl jen v neděli a pouze zeleninu, spal výhradně vsedě, jeho jediným osobním majetkem byl plášť, přikrývka a klekadlo.\n\nPocházel z rodiny stříbrotepců, ve funkci vystřídal patriarchu Eutychia z Konstantinopole, který ho také vysvětil na kněze. Titul „ekumenický patriarcha“, který Jan Postník poprvé použil, popudil tehdejšího papeže Řehoře I. Velikého, který jej pokládal za rouhavý a pyšný a v reakci na to začal sám používat titul „\"servus servorum Dei\"“, \"Služebník služebníků Božích\", který je základem papežské titulatury dodnes. Připisuje se mu také reforma svátostného pokání – někdy se uvádí, že jako první uvedl do církevní praxe soukromou zpověď knězi oproti dosavadnímu veřejnému vyznání hříchů. Je mu připisováno několik spisů, u žádného z nich však není autorství prokázáno.\n\n"}
{"id": "737601", "url": "https://cs.wikipedia.org/wiki?curid=737601", "title": "Hollywood Undead", "text": "Hollywood Undead\n\nHollywood Undead je americká nu metalová nebo rap rocková skupina z Los Angeles, která působí od roku 2005. Všichni členové kapely používají pseudonymy a nosí masky, které jsou většinou založeny na designu masek hokejových brankářů. Stávající členové kapely jsou Charlie Scene, Danny, Funny Man, J-Dog a Johnny 3 Tears. 2. září 2008 vydali své debutové album \"Swan Songs\" a 10. listopadu 2009 vydali živé CD/DVD \"Desperate Measures\". Druhé studiové album, \"American Tragedy\", bylo vydáno 5. dubna 2011. Třetí studiové album, \"Notes From The Underground\", vyšlo 8. ledna 2013 a své čtvrté studiové album, \"Day Of The Dead\", vydali 31. března 2015. Jejich páté album bylo vydáno 27. října 2017 a nese název \"Five\". Během rozhovoru pro web \"DEAD PRESS!\" J-Dog a Danny řekli, že na začátku roku 2019 mají v plánu vydat nové album. 24. října 2019 po menším zpoždění vydali první singl z nového alba který se nazývá \"Already Dead\", o měsíc později vydali druhý singl s názvem \"Time Bomb\" a 10. Ledna vydali nejnovější singl z názvem Empire. Vydání alba s názvem \"New Empire vol.1\" bylo oznámeno na 14. února 2020.\n\nHudba Hollywood Undead je propojena s mnoha hudebními styly, například s hip-hopem, nu metalem a dalšími. Nicméně mnoho lidí je definuje jako rap-rockovou kapelu. Polovina písní z alba \"Swan Songs\" má především základ na party, zatímco druhá polovina má závažnější téma. Album \"American Tragedy\" pokračuje v tomto stylu, ale má méně písní na party než \"Swan Songs\" a více vážných skladeb.\n\n\n\nKe konci roku 2009 Deuce vyhodili z Hollywood Undead po tom, co měl se skupinou několik problémů. Později napsal píseň Story of a Snitch o Hollywood Undead. Charlie Scene v interview pro World Famous Rock řekl, že se Deuce neukázal na turné po tom, co mu skupina odmítla pokračovat platit přes 800 dolarů týdně za nejmenovaného „osobního asistenta“, kterého platili téměř 4 měsíce. Deuce později ve svém interview odpověděl, že osobní asistent, o kterém Charlie mluvil, ve skutečnosti byl Jimmy Yuma. Jimmy Yuma řekl, že byl placen z Deucovy kapsy, aby mu přichystal vybavení, a že skupina nemusela nic platit dokud nezačal chystat vybavení na turné i jim. Deuce v tom samém interview také zmínil, že se na turné neukázal, protože předtím obdržel hovor od manažera, který tvrdil, že se skupina \"rozešla\" a že na turné nemá chodit. Během interview pro JackedUp Radio zmínil, že jeden se sporů, které s HU měl, byl kvůli jeho osobnímu účtu na Twitteru, Deuce tvrdí, že když se začal spojovat s fanoušky přes Twitter, bylo mu řečeno: „Pokud budeš pokračovat ve twitterování, nebude ti dovoleno jít na turné“.\n\nV roce 2007 někteří lidé říkali, že byl vykopnut ze skupiny kvůli tomu, že v podstatě nic nedělal. Jiní tvrdili, že byl agresivní na členy a na fanoušky. Říká se, že když naposledy viděli Deuceho, bylo to, když Shady Jeff namířil Deucovi do obličeje zbraň a rozbrečel ho, ovšem v jistém videu, u kterého není možné doložit pravost, Shady Jeff (nebo osoba se za něj vydávající) tvrdí, že šlo o sebeobranu, když Deuce přišel se svými kumpány nepozván na narozeninovou oslavu a choval se agresivně.\n\nShady Jeff říká, že důvod, proč opustil HU bylo, že je aktivista a chtěl rozběhnout obchod s biopalivy, DDIY Biofuels v Los Angeles.\n\n\n\n\nhttp://www.hollywoodundead.com/\n"}
{"id": "737603", "url": "https://cs.wikipedia.org/wiki?curid=737603", "title": "Ferdiš Juriga", "text": "Ferdiš Juriga\n\nFerdiš Juriga, též Ferdinand Juriga (12. října 1874 Gbely – 23. listopadu 1950 Bratislava), byl slovenský římskokatolický kněz, československý politik a meziválečný poslanec Národního shromáždění za Hlinkovu slovenskou ľudovou stranu.\n\nUniverzitu začal studovat v Ostřihomi, pak vysokou školu dokončil ve Vídni (doktor teologie). Už jako student se zapojil do národního hnutí, organizoval pouť na Velehrad a slovenské výpravy na českoslovanské sjezdy do Luhačovic. Na kněze byl vysvěcen v roce 1897. Od roku 1906 byl po dobu 13 let farářem v obci Vajnory, pak v Povážské Bystrici a Dolní Stredě (1923–1930). Inicioval vydání Bible v slovenštině. V první dekádě 20. století již patřil mezi hlavní postavy slovenské politiky. Roku 1906 byl zvolen za volební obvod Stupava do Uherského sněmu za Slovenskou ľudovou stranu jako jeden ze sedmi národně orientovaných slovenských poslanců. Přispíval do Katolických novin buditelskými články, za něž byl po roce 1906 jistou dobu vězněn. Poslancem byl znovu zvolen v roce 1910 a zůstal jím až do roku 1918 (jako jeden z pouhých dvou slovenských poslanců).\n\nV roce 1917 na Jurigu tlačil uherský předseda vlády István Tisza, aby vydal prohlášení proti spojení Slováků a Čechů a ve prospěch integrity historických Uher. Juriga na výzvu nereagoval. Dne 19. října 1918 naopak v Uherském sněmu přednesl deklaraci, v níž slovenský národ ohlašuje své sebeurčení a odtržení od Uherska.\n\nV říjnu 1918 se zapojil do činnosti Slovenské národní rady, která se přihlásila ke společnému státu s Čechy. V dobových záznamech o jednání dokonce používal termín \"československý národ\". Podobné slovo ale používali tehdy i další pozdější slovenští autonomisté jako Andrej Hlinka. Historik Jan Rychlík to přikládá vzrušené a chaotické atmosféře rozkladu Uherska a podlehnutí kouzlu okamžiku.\n\nV letech 1918–1920 zasedal v Revolučním národním shromáždění v Praze jako člen slovenské delegace, i když fakticky náležel do Slovenské ľudové strany. V jednom z prvních parlamentních projevů vyjádřil podporu česko-slovenskému svazku, ale s výhradou, že je nutné zajistit rozvoj Slovenska a jeho institucí. Již 14. listopadu 1918 předložil slovenské delegaci v Revolučním národním shromáždění návrh zásad slovenské autonomie, ale slovenský poslanecký klub ho nepřijal. Jako politik s legislativní zkušeností z uherského sněmu vypracoval již koncem roku 1918 návrh autonomního statutu Slovenska. V lednu 1920 při debatě o československé ústavě ho prezentoval československému parlamentu. Předpokládal federativní uspořádání státu a odkazoval se na Pittsburskou dohodu, i když uznával, že není možné a nutné ji uplatnit ihned. Profiloval se jako obhájce zájmů Slováků. V jedné z interpelací kritizoval údajný případ šikany jednoho slovenského vojáka za to, že se při prezenci hlásil slovenským \"tu\" místo českého \"zde\". V tomto období rovněž usiloval o biskupský úřad, ten však pro nesouhlas Vatikánu nezískal. V rámci Slovenské ľudové strany reprezentoval reformistické a modernistické křídlo, zatímco Andrej Hlinka byl představitelem konzervativního katolicismu.\nV parlamentních volbách v roce 1920 získal poslanecké křeslo v Národním shromáždění za Hlinkovu slovenskou ľudovou stranu (před rokem 1925 oficiální název \"Slovenská ľudová strana\"), respektive na společné kandidátce Slovenské ľudové strany a celostátní (respektive české) Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace Slovenská ľudová strana (později Hlinkova slovenská ľudová strana). V roce 1921 Juriga publikoval v slovenském tisku návrh autonomie Slovenska. Podobné projekty publikovali tehdy i další ľudáci Vojtech Tuka a Ľudovít Labay. Vzájemně se od sebe příliš neodlišovaly. Návrhy vycházely z premisy samostatného charakteru slovenského národa a počítaly s ustavením zákonodárného a vládního slovenského orgánu. V případě Jurigy šlo o rozvinutí jeho předchozích autonomistických koncepcí z let 1918–1920. V parlamentu byl ovšem podán oficiálně návrh Labayův, protože byl právně propracovanější. Pro hlavní československé strany ale návrhy SĽS nebyly průchodné.\n\nV parlamentních volbách v roce 1925 obhájil poslanecký mandát. Byl hlavním stranickým expertem na státoprávní otázky. V polovině 20. let 20. století byl inspirován fašismem a v rámci Hlinkovy strany organizoval oddíly Rodobrana budované po vzoru podobných paramilitárních organizací v Itálii. V roce 1926, když Andrej Hlinka pobýval v zahraničí, patřil mezi pětici funkcionářů, kteří za něj řídili stranu. Zároveň ale odmítal politiku Vojtecha Tuky, který jako agent maďarské vlády působil v roce 1927 na protičeskou radikalizaci strany.\nProfesí byl podle údajů k roku 1925 římskokatolickým farářem v obci Streda nad Váhom.\n\nV důsledku Tukovy aféry roku 1929 se Juriga rozešel s Hlinkovou stranou. V reakci na Tukův článek \"Vacuum iuris\", který zpochybnil ústavnost trvání československé moci na území Slovenska, totiž Juriga uveřejnil stanovisko, v němž se naopak přihlásil k česko-slovenskému státnímu svazku a odmítl Tukovy závěry. Byl pak v únoru 1929 ze strany vyloučen. Po zbytek volebního období byl nezařazeným poslancem. Poté se pokoušel založit vlastní politickou stranu (Jurigova slovenská strana ľudová), ale po neúspěchu v parlamentních volbách v roce 1929 se přestal politicky angažovat.\n\nV roce 1930 byl jako kněz suspendován a uchýlil se do ústraní do Karlovy Vsi u Bratislavy, kde strávil zbytek života a kde byl následně i pohřben. V roce 1996 byly jeho ostatky včetně náhrobku přeneseny na Národní hřbitov v Martině.\n\n"}
{"id": "737607", "url": "https://cs.wikipedia.org/wiki?curid=737607", "title": "Betty Karpíšková", "text": "Betty Karpíšková\n\nBetty Karpíšková, též Božena Karpíšková (14. června 1881 Žižkov – 31. října 1942 Osvětim) byla československá politička, meziválečná poslankyně a senátorka Národního shromáždění za Československou sociálně demokratickou stranu dělnickou.\n\nV parlamentních volbách v roce 1920 získala za Československou sociálně demokratickou stranu dělnickou poslanecké křeslo v Národním shromáždění a mandát v parlamentních volbách v roce 1925 obhájila.\n\nPak přešla do horní komory parlamentu. V parlamentních volbách v roce 1929 získala senátorské křeslo v Národním shromáždění. Mandát obhájila v parlamentních volbách v roce 1935. V horní komoře setrvala do jejího zrušení roku 1939, přičemž krátce předtím, v prosinci 1938, ještě přestoupila do nově zřízené Národní strany práce.\n\nPodle údajů k roku 1925 byla manželkou typografa Praze na Smíchově. Stranu zastupovala v Socialistické dělnické internacionále. Ve vysokých stranických funkcích zůstávala i ve 30. letech. V roce 1937 byla na sjezdu sociální demokracie zvolena do předsednictva sociální demokracie.\n\nZa nacistické okupace byla umučena. 6. května 1941 byla zatčena a vězněna v Praze na Pankráci, v Terezíně, v Osvětimi. V koncentračním táboře v Osvětimi zemřela 31. října 1942 poté, co po příchodu byla poslána do plynové komory.\n\n"}
{"id": "737612", "url": "https://cs.wikipedia.org/wiki?curid=737612", "title": "August Koberg", "text": "August Koberg\n\nAugust Koberg (18. srpna 1885 Olomouc – 4. září 1940 Krnov) byl československý politik německé národnosti a meziválečný poslanec Národního shromáždění.\n\nByl synem zlatníka. Vystudoval národní a měšťanskou školu v Olomouci. Maturoval roku 1904. Po jeden rok byl na praxi u magistrátu a u studentské knihovny v Olomouci. Pak studoval na Vídeňské univerzitě, kde roku 1910 získal titul doktora práv. Téhož roku nastoupil jako policejní komisař do Krnova. Podle údajů k roku 1925 byl přísedícím zemského výboru v Krnově. Profesí byl právníkem.\n\nV parlamentních volbách v roce 1925 získal mandát za Německou nacionální stranu v Národním shromáždění.\n\n"}
{"id": "737615", "url": "https://cs.wikipedia.org/wiki?curid=737615", "title": "Andrej Kocsis", "text": "Andrej Kocsis\n\nAndrej Kocsis (18. dubna 1867 Borša – ???) byl československý politik maďarské národnosti a meziválečný poslanec Národního shromáždění za Republikánskou stranu zemědělského a malorolnického lidu (agrárníci).\n\nRoku 1928 je uváděn jako rolník v obci Borša.\n\nPo parlamentních volbách v roce 1925 získal mandát v Národním shromáždění. Mandát ale získal až dodatečně roku 1928 jako náhradník poté, co zemřel poslanec Samuel Zoch.\n\n"}
{"id": "737622", "url": "https://cs.wikipedia.org/wiki?curid=737622", "title": "Bilibino", "text": "Bilibino\n\nBilibino ( \"Били́бино\") je město na ruském Dálném východě. S více než pěti tisíci obyvateli je druhým největším sídlem Čukotského autonomního okruhu.\n\nVe dvacátých letech zde zahájil geolog Jurij Bilibin těžbu zlata. V roce 1955 byla v blízkosti dolů založena vesnice. V roce 1993 bylo Bilibino povýšeno na město.\n\nV roce 1976 byla v Bilibinu otevřena nejsevernější jaderná elektrárna na světě. Tato má být nahrazena plovoucí jadernou elektrárnou Akademik Lomonosov v městě Pevek.\n\nPodle sčítání v roce 1989 mělo Bilibino přes 15 000 obyvatel, jejich počet se od té doby rychle snižuje.\n"}
{"id": "737623", "url": "https://cs.wikipedia.org/wiki?curid=737623", "title": "Gyula Koczor", "text": "Gyula Koczor\n\nGyula Koczor, též Július Koczor (10. října 1890 Komárno – ???), byl československý politik maďarské menšiny a meziválečný poslanec Národního shromáždění za Maďarskou národní stranu.\n\nPo vychození školy pracoval v různých průmyslových podnicích. Po první světové válce se zapojil do politického života maďarské menšiny v Československu a stal se členem Maďarské národní strany, respektive její předchůdkyně, Maďarské zemské strany zemědělců, malorolníků a živnostníků. Povoláním byl podle údajů k roku 1925 maloživnostníkem v Komárně.\n\nV parlamentních volbách v roce 1925 se stal poslancem Národního shromáždění za Maďarskou národní stranu, přičemž tato formace kandidovala na společné listině, kterou pro účel voleb vytvořila Maďarská národní strana, Německý svaz zemědělců a Spišská německá strana. Společný poslanecký klub těchto tří formací se ale neudržel a Koczor v říjnu 1927 přešel do samostatného klubu Maďarské národní strany. Patřil mezi přední stranické funkcionáře.\n\nPo záboru jižního Slovenska na podzim 1938 byl maďarským správním úředníkem v tomto regionu.\n\n"}
{"id": "737625", "url": "https://cs.wikipedia.org/wiki?curid=737625", "title": "Roger the Engineer", "text": "Roger the Engineer\n\nRoger the Engineer (původní britský název: Yardbirds, americký, německý a francouzský název: Over Under Sideways Down) je třetí studiové album skupiny The Yardbirds. V roce 2003 se album objevilo na 349. pozici v žebříčku časopisu \"Rolling Stone\" 500 nejlepších alb všech dob\n\nVšechny skladby napsali Chris Dreja, Jim McCarty, Jeff Beck, Keith Relf a Paul Samwell-Smith.\n\n"}
{"id": "737630", "url": "https://cs.wikipedia.org/wiki?curid=737630", "title": "Gizela Kolláriková", "text": "Gizela Kolláriková\n\nGizela Kolláriková (24. října 1892 Budatín – 24. října 1960 Žilina) byla slovenská a československá politička a meziválečná poslankyně Národního shromáždění za Komunistickou stranu Československa.\n\nPůvodně se angažovala v sociální demokracii. Ve 20. letech přešla do komunistické strany. Povoláním byla textilní dělnicí. Podle údajů k roku 1927 byla domácí v Budatíně.\n\nV parlamentních volbách v roce 1925 získala poslanecké křeslo v Národním shromáždění.\n\n"}
{"id": "737633", "url": "https://cs.wikipedia.org/wiki?curid=737633", "title": "Klášter Windberg", "text": "Klášter Windberg\n\nKlášter Windberg je bavorský premonstrátský klášter v řezenské diecézi. Ve středověku byl rodovou fundací hrabat z Bogenu.\n\nKlášter byl založen Albrechtem I. z Bogenu na místě původního sídla rodu. Se založením hraběti pomáhal bamberský biskup Ota a zřejmě okolo roku 1140 se v místním společenství řeholníků objevili první premonstráti a v květnu 1142 olomoucký biskup Jindřich Zdík za přítomnosti hraběte Albrechta vysvětil klášterní oltáře a místní letopisy o něm zmiňují jako o muži znamenitého jména i zásluh. Český kníže Vladislav II. klášteru věnoval čtyři vesnice na Sušicku.\n\nZ prosince 1146 je zachována konfirmační listina papeže Evžena III., v níž byl potvrzen hrabě z Bogenu jako fojt kláštera a fundace byla povýšena na opatství zasvěcené Panně Marii.\n\nKlášter zanikl po mnoha vzestupech a pádech roku 1803 během sekularizace Bavorska. K obnově došlo až roku 1923 mnichy z holandského kláštera Berne-Heeswijk.\n\nKonventní kostel je románská trojlodní bazilika s příčnou lodí poukazující na vliv stavební huti fungující i na stavbě v Hirsau. Vnitřní výzdoba a oltář jsou výsledkem barokní přestavby.\n\n\n"}
{"id": "737635", "url": "https://cs.wikipedia.org/wiki?curid=737635", "title": "Marc Alaimo", "text": "Marc Alaimo\n\nMichael Anthony „Marc“ Alaimo (* 5. května 1942 Milwaukee, Wisconsin) je americký herec.\n\nJako herec se ve filmu a televizi objevuje od roku 1972, obsazován je především do rolí záporáků. Postupně se objevil např. v seriálech \"Kojak, Gunsmoke, Baretta, The Bionic Woman, Starsky and Hutch, Knight Rider, Quincy, M.E., The Greatest American Hero, The Incredible Hulk, Quantum Leap, Griffinovi, Walker, Texas Ranger\" nebo \"Poldové z Hill Street\". Hrál též v několika filmech, vystoupil např. ve sci-fi \"Poslední hvězdný bojovník\" (1984), v komedii \"\" (1994) či akčních snímcích \"Sázka na smrt\" (1988), \"Total Recall\" (1990) a \"Tango a Cash\" (1994).\n\nV několika rolích se objevil ve Star Treku. V epizodě „Opuštěný mezi námi“ (1987) seriálu \"\" hrál Badara N'D'D . V tomto seriálu dále ztvárnil také romulanského komandéra Teboka (epizoda „Neutrální zóna“; 1988), cardassijského gula Maceta (epizoda „Zraněný“; 1991) a Fredericka La Rouque (epizoda „“; 1992). Je známý především jako gul Dukat, pravidelná vedlejší postava v navazujícím seriálu \"\", kterého hrál mezi lety 1993 a 1999.\n\nV roce 2006 daboval postavu Raye McCalla v počítačové hře \"Call of Juarez\", přičemž tuto roli si zopakoval i v prequelu \"\" (2009).\n\n"}
{"id": "737641", "url": "https://cs.wikipedia.org/wiki?curid=737641", "title": "Kike San Martín", "text": "Kike San Martín\n\nKike San Martín () (* 1969 Posadas, provincie Misiones, Argentina, anglicky Kike San Martin) je americko-argentinský fotograf celebrit. Většinu své fotografické kariéry prožil v Miami na Floridě, kde žije od roku 1995. Svou profesní kariéru zahájil na počátku 90. let v Argentině.\n\nVystudoval marketing a reklamu. Během práce v módním butiku si vytvořil marketingovou strategii, která zahrnovala fotografování normálních lidí oděných do oblečení z butiku v nočních scénách v Argentině. Jeho práce přitáhly obrovskou pozornost veřejnosti a kreativní snímky později také zaujaly regionální tisk. Výsledkem byla redakční zakázka pro nedělní vydání, ve které měl zachytit spontánní srdce a ducha nočního života Argentiny. Získal tak pracovní místo v novinách El Nuevo Herald, reklamu na plakáty mýdlových oper a televizní sítě jako jsou Telemundo, Univisión, Mega TV a Amerika Tevé, některé jeho fotografie byly otištěny na obálkách časopisů jako jsou \"People en Español\", \"Vanidades\", \"Maxim\", \"Selecta\", \"Men's Health\", \"H Magazine\", \"Kena\", \"Santo Domingo Times\", \"Venue\" a mnoha dalších. \n\nPortrétoval řadu osobností, mezi nimiž byli populární moderátor MTV Mario Lopez; herec z filmu \"Rush Hour 2\" Roselyn Sanchez; Miss Universe Dayanara Torres; zpěvačky Gloria Trevi a Fanny Lú; herec Eduardo Verástegui; Luis Fonsi; Mauricio Islas, Miguel Varoni, Catherine Siachoque, Aylín Mújica, William Levy, Jencarlos Canela, Mauricio Ochmann a Gabriela Spanic, vítězka Latin American Idol Margarita Henríquez a mnoho dalších.\n\nNasnímal obálky alb pro muzikanty jako byli například Ricardo Montaner, José Feliciano, “El Puma” José Luis Rodríguez, Willy Chirino, Karime Lozano, \"El Baby de la Salsa\" Jerry Rivera, Alvaro Torres, Slava, pianista Yanni nebo Kike Santander.\nJe považován za gurua digitální fotografie, spolu se svým týmem vytváří složité kompozice fotografií vysoké kvality. Mezi jeho klienty patří Sony Music, Universal Music Group, NBC, Telemundo, Univisión, Bud Light, Miller Lite, Wannado City, Direct TV, Coors, Rafael Cennamo, Big Ox, Wonderfund, Avon a další.\n\n"}
{"id": "737649", "url": "https://cs.wikipedia.org/wiki?curid=737649", "title": "CZECHDESIGN", "text": "CZECHDESIGN\n\nCZECHDESIGN je nezisková organizace, která vznikla v roce 2003 s cílem podporovat a prezentovat český design. Od svého vzniku připravila celou řadu výstav, přednášek, workshopů a soutěží. CZECHDESIGN organizuje designérské soutěže, tendry, vyučuje na vysokých školách, radí a pomáhá firmám, jak mohou zapojit design do praxe. V rámci těchto snah prosazuje filozofii tzv. equal designu, který zohledňuje potřeby co nejširší skupiny lidí bez ohledu na jejich věk, fyzické proporce, schopnosti či postižení.Spravuje nejstarší portál v Česku, který se věnuje designu. Od roku 2010 provozuje v centru Prahy galerii GALERIE/CZD, nezávislou galerii designu. \n\nObčanské sdružení CZECHDESIGN.CZ bylo založeno v roce 2003 studenty, dobrovolníky a nadšenci designu, kteří cítili potřebu zvýšit povědomí široké veřejnosti o české designérské tvorbě. Zakladatelkou organizace je Veronika Loušová, v době založení studentka VŠUP, nyní profesionální designérka, která se doposud aktivitám CZECHDESIGN věnuje. \n\n11. 6. 2003 \n\n2003 \n2004 \n2005 \n\n2006 \n\n2008 \n2009 \n2010 \n2011 \n2012\n\nCZECHDESIGN připravuje projekty, které prezentují nejen produktový a interiérový design, ale i módu, grafiku nebo užitou tvorbu mladých výtvarníků. \nVzhledem k rozsáhlým aktivitám v zahraničí je CZECHDESIGN schopen zajišťovat další mezinárodní aktivity a reciproční projekty s různými organizacemi ze všech koutů světa.\n\nCZECHDESIGN funguje jako nezisková organizace, která pod vedením současné manažerky Jany Vinšové soustřeďuje množství dobrovolníků, převážně studentů uměleckých, teoretických, výtvarně i humanitně zaměřených oborů. \nZ CZECHDESIGN se podařilo vybudovat organizaci, která se nevěnuje jen vlastním aktivitám. Naopak zúročuje svoje zkušenosti a znalosti z oblasti designu a spolupracuje jak s mladými designéry, tak i s výrobními firmami. \n\nCílem organizace CZECHDESIGN je zlepšení profesního prostředí v Česku, zviditelnění postavení designérské profese a prostřednictvím našich angažovaných projektů také zlepšení prostředí, ve kterém žijeme.\n\nV rámci aktivit organizace CZECHDESIGN.CZ byl v roce 2003 spuštěn vůbec první český portál zaměřený na design. Webový portál www.czechdesign.cz funguje doposud. Ročně jej zhlédne přes 120 tisíc návštěvníků z celého světa. \nPortál se zaměřuje především na produktový a interiérový design. Nacházejí se zde informace o nových trendech, technologiích, soutěžích a historii designu. Pravidelně jsou zde zveřejňovány pozvánky na různé akce, výstavy, reportáže a recenze z domácích i zahraničních akcí, např. z Designbloku, Milánského týdne designu, DMY Berlin a dalších.\n\nJedním z hlavních poslání portálu je informovat také o dění ve světě mladého designu, zejména z oblasti studentských aktivit, které nestojí v popředí zájmu českých medií. K tomuto účelu slouží na webovém portálu zveřejněný Adresář designérů, který sdružuje přes 400 studentů designu a profesionálních designérů. Umožňuje nahlédnout do portfolií designérů. Designéři zde mohou svoje portfolio umístit bezplatně. \nPortál funguje v českém jazyce, každý měsíc jej navštíví průměrně 25 000 unikátních čtenářů, celková měsíční průměrná návštěvnost je 150 000 čtenářů.\n\nV závěru roku 2010 otevřel CZECHDESIGN vlastní prostor, který se postupně stává dějištěm mladého českého designu. Na realizaci tohoto prostoru se podílelo mnoho českých výrobců a designérů, ale také čtenářů portálu CZECHDESIGN.CZ. \nProstor CZECHDESIGN.CZ, o. s. ve Vojtěšské ulici, v Praze 1 slouží jako prostředník mezi designéry, veřejností a výrobci. Jeho součástí je i GALERIE/CZD a odborná knihovna s materiály, katalogy a publikacemi, které jsou věnované designu. \nPravidelně se zde konají výstavy, přednášky, besedy a workshopy určené pro odbornou i širokou veřejnost, ale také setkání výrobců s designéry. \n\nOd roku 2009 je CZECHDESIGN organizátorem mezinárodní soutěže obalového designu Mladý obal. Soutěž funguje již 16 let a každoročně se do ní přihlásí více než 600 účastníků z celého světa. Manažerkou soutěže byla do roku 2013 Klára Mergerová, kterou ve funkci nahradila Radka Pitrmucová. Vyhlašovatelem soutěže je již od roku 1995 společnost Model Obaly. \nPutovní výstava s pohádkovými motivy, která má za úkol představit český design širší veřejnosti po celé Evropě. Od roku 2012 byla výstava prezentována v mnoha městech, jako např. Vídeň, Kodaň, Milán či Mnichov.\n\nPro Centrum současného umění DOX vytvářela dva roky dramaturgii\npřednáškovového a besedního cyklu Design Interview. Beseda probíhala pravidelně každou třetí středu v měsíci. Partnerem cyklu byla Vysoká škola uměleckoprůmyslová v Praze. \nHosty byli například: Dominika Nell Applová, David Karásek, Jan Čtvrtník, Milan Hlaveš, Pavel Brejcha, Jan Činčera, Eva Eisler, Eva Brzáková, Jiří Laštovička, Denisa Myšková, Zdeněk Pudil, Michal Jelínek, Jan Jaroš, Bára Škorpilová, René Šulc, Jaroslav Juřica, Rony Plesl, Roman Vrtiška, Kateřina Šachová, Radim Babák, Giovanni Alessi, 5.5 designers, Anne Asensio, Anders Nørgaard. Živé rozhovory vedly za CZECHDESIGN Jana Vinšová nebo Veronika Loušová.\n\nVýstava byla unikátní konfrontací českého a slovenského designu posledních let, a to jak designu studentského, tak profesionálního. Kurátory byli Ferdinand Chrenka, Veronika Loušová, Jana Vinšová, Ľubica Fábri, prezentovala na 44 designérů. \n\nVýstava byla pokračováním předchozí výstavy, prezentované v Národní galerii v Praze, dále v Bratislavě, v Košicích a Budapešti. Koordinátorkou a kurátorkou projektu byla Jana Vinšová. Cílem unikátního mezinárodního projektu byla konfrontace přehlídek současného designu a módy zemí, jež bývaly součástí rakousko-uherské monarchie. Výstavu připravovali s CZECHDESIGN.CZ Ferdinand Chrenka a Boris Belan. Po zúčastněných zemích také cestoval, pomohl městu Košice k získání titulu Evropské hlavní město kultury a otevíral maďarský Design week. \n\nPředstavení výrazných dvojic designérů, kteří spolu pracují, vzájemně se ovlivňují a inspirují. Výstava byla zapojena do programu Designbloku a Architecture Weeku. \n\nCZECHDESIGN.CZ uspořádal několik prezentací českého designu v zahraničí. Účastnil se akcí 100% Design London, Czech This Out ve Vídni, Seoul Design Olympiad v Jižní Koreji, Design Match v Košicích, Budapešti a Bratislavě. Připravil také projekt Bite me Milan v Miláně.\n\nRedbull Art of Can, ABB vypínače, Design pro nejmenší, miminka, Nabíjecí stanice pro elektromobil Emotion Car a mnoho dalších.\n\nV rámci platformy CZECHDESIGN/LAB organizace vzdělává podnikatele, jak design účinně zapojovat do procesů a výstupů firmy. Věnujeme se poradenství pro firmy, které s designem pracují nebo o tom uvažují. Vzděláváme také studenty a absolventy, abychom jim pomohli lépe se připravit na profesionální dráhu designéra. \nKaždý 3. čtvrtek v měsíci probíhá v galerii pravidelná diskuzní večeře s designéry pro veřejnost.\n\nředitelka nezávislého odborného sdružení\n\nAbsolventka Vysoké školy uměleckoprůmyslové v Praze a teoretička designu je jedním z prvních členů sdružení CZECHDESIGN. Nejprve působila jako kurátorka galerie a šéfredaktorka prvního magazínu o designu v Česku. V rámci studia se zúčastnila studijně pracovní stáže na University of West of England v Bristolu. Pro CZECHDESIGN se podílela na realizaci výstav Design Match 2006 a poté sama připravila a zorganizovala Design Match 2008. Spolupracuje na vytváření nové koncepce mezinárodní soutěže Mladý obal pro designéry. S Veronikou Loušovou připravovala pro Velvyslanectví České republiky v Korejské republice výstavu A Touch of Praha v rámci Seoul Design Competition v Jižní Koreji. Pro Centrum současného umění DOX vytváří dramaturgii a vede přednáškový a besední cyklus Design Interview. Pro Vysokou školu uměleckou průmyslovou připravila výstavu ArtDiploma 2009 v německé galerii Verein für Kunst - und Gewerbe, Regensburg.\n\nzakladatelka Občanského sdružení CZECHDESIGN.CZ\n\nVeronika Loušová je absolventkou Vysoké školy uměleckoprůmyslové v Praze. V roce 2005 získala za svou diplomovou práci cenu rektora Vysoké školy uměleckoprůmyslové v Praze a cenu Vynikající studentský design od Design centra ČR. V letech 2005 až 2008 působila jako designérka studia Architrade. Pro CZECHDESIGN.CZ vedla výstavní projekty ve Vídni – Czech This Out, v Londýně - London Interiers, Design Match 2008 a Design pro nejmenší miminka. Připravovala také projekty týkající se architektury a podílela se na produkci výstav pro Design centrum ČR a Národní technické muzeum. Zasedá v porotách řady soutěží. V roce 2005: City point - soutěžní přehlídky městského mobiliáře, v roce 2007: Henkel Art Award, v roce 2008: Studentský design, v roce 2009: Design pro nejmenší miminka. Veronika Loušová působila v pracovní skupině Bariéry při Národní radě osob se zdravotním postižením ČR. Věnuje se navrhování kuchyní pro osoby se specifickými potřebami. Od roku 2010 se věnuje v CZECHDESIGN převážně spolupráci s výrobci.\n\nJana Mattas, Radka Machalická, Michal Aichinger, Michael Vašků, Klára Mergerová, Lucie Nohejlová, Kamila Matějková, Mikuláš Hapka, Jindřich Oukropec, Denisa Jandová, Tereza Lapáčková, Filip Dědic, Barbora Drachovská, Barbora Ševčíková, Lenka Váňová, Andreas Klug, Lucie Jánová, Barbora Peroutková, Romana Loušová, Jana Mattasová, Jakub Paleček, Tomáš Kadeřábek, Tereza Pízová, Markéta Držmíšková, Petr Hák, Ludmila Boháčová, Dagmar Macáková, Lenka Kristiánová, Lenka Růžová, Tereza Volná, Adam Piškula, Jitka Prokopičová, Karolína, Matějková Pavel Ševčík a další.\n\nV minulosti také spolupracovali: Daniel Srb, Daria Podboj, Lukáš Palovský, Jan Kremláček, Lukáš Šlehofer, Petra Zelenková, Kristýna Aichingerová, Lucie Marková, Jan Brožek, Boris Belan, Roman Vrtiška, Margit Garajszki, Lukáš Beneš, Petra Miškejová, Dagmar Koudelková, Julia Sabová, Livia Venosová, Blanka Procházková, Terezka Pejčochová, Ondřej Elfmark, Tomáš Kadeřábek, Karol Prudil, Ivana Tesařová, Marek Kundrata, Anežka Krejčí, Iva Potůčková, Zuzana Hejtmánkoá a mnoho dalších. \n\n\n\n"}
{"id": "737655", "url": "https://cs.wikipedia.org/wiki?curid=737655", "title": "Krakovská Bělá", "text": "Krakovská Bělá\n\nKrakovská Bělá (do 1925 jen Bělá, \"Biała (Krakowska)\", \"(Krakauer) Biala\") je bývalé město v Malopolsku, které 1. ledna 1951 bylo sloučeno se slezským Bílskem v jeden správní celek s názvem Bílsko-Bělá.\n\nBělá vznikla kolem roku 1560 jako osada tkalců a spadala pod správu obce Lipník – hraniční obce Polského království (za řekou Bělou, od níž je odvozen název osady, se již rozkládalo Těšínské Slezsko, země Koruny české). Osamostatnila se roku 1613 a 9. ledna 1723 obdržela městská práva z rukou krále Augusta II. Silného. Po připojení k Habsburské monarchie (Halič) roku 1772 se začala sbližovat s protibřežním Bílskem. Ve druhé polovině 19. století obě města tvořila už jeden hospodářský, společenský a urbanistický celek. O jejich sloučení se uvažovalo poprvé roku 1872.\n\nBělá byla součástí německého jazykového ostrovu. Podle sčítání lidu v roce 1910 76,4 % obyvatel hovořilo německy. Přesto aktivně tady působilo polské národní hnutí.\n\nRoku 1925 přičleněno k Bělé Lipník, čímž vznikla tzv. „velká Bělá“. Město bylo tehdy pro rozlišení od desítek jiných polských obcí (po pádu Rakouska-Uherska připadlo právě Polsku) oficiálně přejmenováno na \"Krakovskou Bělou\". Se sousedním Bílskem spojila ji poprvé německá správa v roce 1939. Po válce města byla opětovně rozdělena a o šest let později definitivně znovusloučena.\n\nSoučasně pojem \"Bělá\" je hovorově používán na označení pravobřežní části městského centra Bílska-Bělé, tedy historického jádra bývalého města (bílští říkají „kostel v Bělé“, „na náměstí v Bělé“ apod.), nikoliv celého jeho někdejšího území.\n"}
{"id": "737663", "url": "https://cs.wikipedia.org/wiki?curid=737663", "title": "Rdesno blešník", "text": "Rdesno blešník\n\nRdesno blešník (\"Persicaria lapathifolia\") je plevelná bylina velmi variabilní výšky s drobnými, nejčastěji žlutozelenými kvítky, která je zařazena do čeledě rdesnovitých.\n\nTato vlhkomilná rostlina původem z Eurasie se druhotně vyskytuje také v Severní Americe, Austrálii i na severu Afriky. Má nejraději těžké kyselé půdy s dostatečným podílem jílu, vyskytuje se převážně na úrodných, na živiny bohatých stanovištích. Původně tato rostlina rostla jen okolo břehů řek a rybníků, v bažinách a na obnažených dnech vodních toků nebo v mělkých, vysychajících vodách. V současnosti se často nachází i na obdělávaných půdách, loukách a mnoha ruderálních stanovištích která jsou na jaře zaplavovaná nebo podmáčena. Jako obtížný plevel škodí jak v okopaninách a jařinách, tak i na rýžových polích. V České republice je to hojný druh, roste do nadmořské výšky až 1300 m n. m.\n\nJe to jednoletá, hodně variabilní rostlina. Má lodyhu vzpřímenou, vystoupavou nebo poléhavou až plazivou, někdy v uzlinách kořenicí, bývá vysoká někdy jen 10 cm, v optimálních podmínkách ale dorůstá až do výše 150 cm. Lodyha, někdy jednoduchá jindy rozvětvená, lysá nebo chlupatá, zelená nebo načervenalá, mnohdy s černými skvrnami má nápadně zvětšené uzliny.\n\nTmavě zelené listy o velikosti až 15 × 4 cm jsou vejčité, kopinaté nebo méně často čárkovité, na bázi obvykle klínovitě zúžené, na vrcholu špičaté nebo zakulacené, zřídka mají na líci tmavou skvrnu ve tvaru půlměsíce a na rubu žluté až červenohnědé tečky. Okraje listů bývají zvlněné, jejich obě strany bývají jemně chlupatá nebo lysé.Listové pochvy mají blanité botky mnohem delší než je pochva a lodyhu dokola objímají. Z morfologického hlediska lze považovat botky za palisty, jež svými okraji srostly v trubku. Botky jsou v mládí k lodyze přitisknuté a později volné, na horním okraji mají jemné brvy.\n\nDrobné květy vyrůstající v chudých svazečcích z paždí drobounkých blanitých kornoutovitých listenů se skládají do hustých válcovitých lichoklasů o délce 1 až 3 cm, které vyrůstající na koncích lodyh a větví nebo v paždí listů. Okvětí je tvořeno pěti nebo šesti na bázi srostlými nažloutlými, nazelenalými anebo bělavými lístky. V květu je šest tyčinek ve dvou nestejných kruzích, ve vnějším je jich pět s intorzními prašníky a ve vnitřním jen jedna s extorzním. Dále květ obsahuje dvoudílný semeník s čnělkou v horní části rozdělenou ve dvě, zakončeny jsou hlavičkovitými bliznami. Na stopkách lichoklasů i na vnější straně okvětních lístků jsou drobounké, žluté žlázky. Květy jsou opylovány převážně hmyzem, některé tyčinky se ale ohýbají dovnitř a opylují bliznu vlastním pylem, dochází k samoopylení. Kvete v červenci až říjnu.\n\nPlodem je hnědá lesklá nažka čočkovitého tvaru s prohlubněmi na obou stranách, je zabalena do trvalého okvětí. Embryo je uloženo postranně vedle endospermu. Chromozómové číslo: 2n = 22.\n\nRostliny se rozmnožují výhradně semeny, na jedné rostlině se vytvoří až 1300 plodů. Vypadaná semena klíčí postupně, většinou až příští rok. Na jaře klíčí poměrně pozdě, potřebují dobře prohřátou půdu a dostatek vlhkosti, z hloubky větší než 7 cm ale nevyklíčí. V půdě přezimovaná semena si podržují klíčivost po několik let a rostlinky z nich se vyvíjejí mnohem rychleji. Jejich klíčivost neohrozí ani projití zažívacím traktem dobytka, rozšiřují se na nová místa také v chlévském hnoji.\n\nV České republice se rdesno blešník vyskytuje ve třech poddruzích:\n\n\n \n"}
{"id": "737666", "url": "https://cs.wikipedia.org/wiki?curid=737666", "title": "Kurýr expres", "text": "Kurýr expres\n\nKurýr expres (\"Coursier\") je francouzský hraný film z roku 2010, který režíroval Hervé Renoh podle vlastního scénáře. Film pojednává o poslíčkovi, který se nechtěně zaplete do boje pašeráků s uměním. Snímek vyšel v ČR na DVD v roce 2011.\n\nSam pracuje jako kurýr v Paříži a jeho šéf mu odmítá zvýšit plat. V Paříži má mezitím dojít k výměně pašovaného zboží. Loki, který pracuje pro gang nazývaný \"Sphere\", má předat zásilku, avšak zjistí, že ho kdosi pronásleduje. Objedná si proto expresního poslíčka, aby zásilku nenápadně předal. Práci přidělí Samovi jeho šéf. Sam ale má jít se svou přítelkyní Nadiou na svatbu její sestry. Přesto zásilku převezme a Nadie slíbí, že svatbu stihne. Dva muži ho ovšem začnou pronásledovat. Podaří se mu uniknout. V zásilce zazvoní telefon, otevře ji a zjistí, že je v ní vedle mobilu i velká suma peněz. V telefonu se mu ozve Iris, pro kterou pracuje Loki. Řekne mu, aby zásilku namísto Lokiho odvezl do hotelu Louvre. Tam na něj čeká Louise, která mu za peníze předá diamanty. Ta však pozná, že Sam není Loki. Sam ji přemůže a s diamanty uprchne. Spolu s přáteli Ricem a Toffem je jdou předat policii. Ta jim ale nevěří a zatkne je. Pro Sama si přijde jeho otec, který je policista. Pro diamanty si přijde Louise, která je předá Iris a chce svou odměnu, avšak nedostane ji. Loki chce získat diamanty též na vlastní pěst. Unese Nadiu a zavolá Samovi, že ji vymění na Montmartru před bazilikou Sacré-Cœur. Sam proto s přáteli a otcem přepadnou klenotnictví na Place Vendôme. Pak jde s Ricem do práce, aby si vzal skútr. Zde je najde Louise a chce po Samovi peníze za zprostředkování. Ten jí dá šéfovy peníze a ještě jí zaplatí, aby jim pomohla získat zpátky Nadiu. Nadia je zachráněna a odvezena do bytu, odtud jede do Versailles na svatbu své sestry. Na svatbě se objeví i Sam s Louise a rovněž Iris se svými zabijáky. Všichni hledají experta, kterého ale nikdo nezná. Expert je žena, která se objeví na svatbě. Společně utečou před Iris a ještě jí stihnou ukrást šperky. Vracejí se zpět do Paříže, neboť šperky mají být vyměněny za Rembrandtův autoportrét ukradený v Oslo a expertka má ověřit jeho pravost. K výměně má dojít na nábřeží Quai de la Tournelle. Na nábřeží dorazí i Loki a po něm i policie. Loki s obrazem uteče, Sam s otcem ho pronásledují až na most Archevêché, odkud Loki skočí do připraveného člunu na Seině. Doveze obraz Iris, teprve tam zjistí, že ho Sam vyměnil za jiný bezcenný obraz.\n"}
{"id": "737680", "url": "https://cs.wikipedia.org/wiki?curid=737680", "title": "Bogenové", "text": "Bogenové\n\nBogenové byla bavorská hrabata, mladší větev Babenberků pocházející od Vojtěcha I. z Windbergu, mladšího syna rakouského markraběte Arnošta. Až do poloviny 13. století byli vládci Sušicka a měli velice blízko k českým Přemyslovcům, se kterými byli spojeni několika sňatky a společnými politickými zájmy.\n\nZřejmě okolo roku 1100 založil Fridrich z Bogenu benediktinský klášter Oberalteich a okolo roku 1140 Albrecht I. z Bogenu založil jako rodovou fundaci premonstrátský klášter Windberg.\n\nPůvodně byli Bogenové nepříliš významná hrabata z bavorského Podunají, která se rozdělila na dvě větve. Starší se stala hrabaty z Windbergu a mladší fojty z Řezna. Již roku 1094 se Lukarta z Bogenu stala manželkou českého knížete Břetislava II. Sňatky mezi Bogeny a Přemyslovci pokračovaly, zatímco rod nabíral na významu. Svatava byla \"s nádhernou výbavou a značným věnem\" provdána v roce 1124 za řezenského purkrabího Fridricha z Bogenu, za což se jejímu bratrovi knížeti Vladislavovi II. dostalo podpory kolem roku 1142, kdy neklidné Čechy hrozily vzpourou. Naposledy se oba rody spojily roku 1184 sňatkem Ludmily a Albrechtem z Bogenu, budoucím dlouholetým straníkem Přemysla Otakara I.\n\nBogenové a Přemyslovci vedli společnou a oboustranně výhodnou politiku, jejíž součástí byla i několikanásobná vzájemná pomoc proti společným nepřátelům v německé části Říše i v Čechách. Přátelské vztahy přinesly Bogenům i zisk území na severním pomezí Šumavy s centrem kolem pozdějšího města Sušice. Toto území Bogenové (a poté Wittelsbachové) drželi možná déle než sto let (maximální doba existence bavorské enklávy v Čechách je 1124 až 1271). V tomto období se Bogenové velmi pravděpodobně pokusili své české území sousedící s kmenovými oblastmi bogenského rodu v dnešním Bavorsku kolonizačně a mocenskopoliticky upevnit, rozšířit a zajistit pro sebe do budoucna, k čemuž jim pomáhal jejich rodový klášter ve Windbergu. Územní rozsah bogenské enklávy v Čechách je v písemných pramenech doložen jen v blízkém okolí Sušice (Sušice a Podmokly. Albrechtice, Milčice, Janovice a Vojtice) s několika dochovanými románskými kostely (Mouřenec a Petrovice). Nějaké rozšíření této původní mocenské základny do okolních řídce osídlených nebo zcela neosídlených oblastí Šumavy je pravděpodobné, ale není doložené. Mnohem větší rozsah − od Nýrska až po Vimperk -připisoval bogenské enklávě Josef Blau ve svém velkém díle z let 1932 až 1934 „Geschichte der künischen Freibauern im Böhmerwalde“ (Dějiny Králováků na Šumavě), tato domněnka je však rovněž nedoložená. Přítomnost a působení hrabat z Bogenu na jihozápadním pomezí Čech zcela jistě vytvořily příznivé podmínky pro intenzivnější šíření pokrokových vlivů z Podunají do Čech a pro těsnější a intenzivnější vztahy mezi Čechami a Bavorskem.\n\nSmrtí hraběte Alberta IV. rod Bogenů v roce 1242 vymřel po meči a jejich dědicem se stal vévoda Ota II. Bavorský, čímž dobré vztahy k Čechám skončily. Čeští králové se od té doby pochopitelně pokoušeli získat Sušici s jejím okolím zpět do své moci. Václav I. ostatně vznesl jako příbuzný vymřelých Bogenů nárok na celé jejich území a majetek. Mezi Přemyslovci a bavorskými Wittelsbachy tak vznikly dokonce dva objekty sváru - území kolem Sušice v Čechách a rozsáhlé hrabství Bogen na jih od Šumavy. Přemysl Otakar II., v té době moravský markrabě, vpadl na počátku roku 1251 do Bavor a zpustošil okolí Chamu. V roce 1257 byla v Chamu uzavřena mírová smlouva, která bavorskému vévodovi ponechala nadále celé bogenské dědictví. Přemysl Otakar II. však bogenskou enklávu v Čechách pozvolna získával zpět, až nad ní nakonec převzal faktickou kontrolu. Do roku 1271 si bavorský vévoda Sušicko dokázal udržet alespoň teoreticky, ale smlouva mezi ním a Přemyslem Otakarem II. z téhož roku vytvořila do budoucna nový právní základ celého konfliktu: Bavorsko rezignovalo na svá práva na Sušicko a bývalého českého území hrabat z Bogenu se vzdalo; český král se však za to vzdal všech svých práv na podunajská hrabství Bogen a Deggendorf.\n\n"}
{"id": "737714", "url": "https://cs.wikipedia.org/wiki?curid=737714", "title": "Elektronová díra", "text": "Elektronová díra\n\nElektronová díra je koncepční a matematický protiklad elektronu používaný ve fyzice, chemii a elektrotechnice. Koncept popisuje nepřítomnost elektronu v místě, kde by měl v atomu nebo v atomové mřížce být. Nejedná se o antičástici elektronu – pozitron, který je součástí antihmoty, ale pouhou fikci, používanou pro snadnější modelování.\n\nElektronová díra bývá zahrnuta do výpočtů v následujících situacích:\n\n\nVe fyzice pevných látek je elektronová díra (dále jen díra) absence elektronu v jinak úplné dvojici elektron-elektronová díra. Díra je v podstatě způsob, jak konceptualizovat interakce elektronů v rámci téměř celého systému, který postrádá jen pár elektronů. V některých ohledech je chování díry v krystalové mřížce polovodiče srovnatelné s bublinami v jinak plné lahvi vody.\n\nVedení díry ve valenčním pásu lze vysvětlit následující analogií. Představte si řadu lidí sedících v sále, kde nejsou žádné volné židle. Někdo uprostřed řady chce odejít, tak přeskočí přes opěradlo sedadla do prázdné řady a odejde. Prázdná řada je analogická s pásmem vodivosti a odcházející osoba je analogická s volnými elektrony.\n\nTeď si představte, jak někdo přijde a chce si sednout. Ve volné řadě je špatný výhled, takže tu nechce sedět. Místo toho, se osoba v přeplněné řadě přesune na prázdné sedadlo, kterou opustila první osoba. Prázdné sedadlo se pohybuje jedno místo od okraje a osoby čekají až se posadí. Další osoba ji následuje a další a tak dále. Dalo by se říci, že prázdné místo se pohybuje směrem k okraji řady. Jakmile se prázdné místo dostane k okraji, nový člověk si může sednout.\n\nV tomto procesu se každý v řadě posunuje dál. Pokud jsou tito lidé byli záporně nabití (jako elektrony), mohou vytvořit proud. Pokud jsou sedadla sama o sobě kladně nabitá, pak jen prázdné místo by bylo kladné. Jedná se o velmi jednoduchý model toho, jak vedení díry pracuje.\n\nVe skutečnosti, vzhledem k vlastnostem krystalové struktury, není díra lokalizována do jedné polohy, jako je popsáno v předchozím příkladu. Díra zabírá spíše oblast v krystalové mřížce a pokrývá stovky strukturních jednotek. Je to stejné, jako neschopnost říci, které rozbité vazby odpovídají „chybějícímu“ elektronu.\n\nMísto analýzy pohybů prázdného stavu ve valenčním pásu jako pohyb miliardy oddělených elektronů, je proto brána v úvahu ekvivalentní fiktivní částice – díra. Vytržením elektronu z vazby elektron-elektronová díra získává částice, která tvořila vazbu, kladný náboj. Tento jev se nazývá generace. Opačná reakce, kdy se díra s elektronem spojuje opět ve dvojici, se nazývá rekombinace.\n\nV aplikovaném elektrickém poli se elektrony pohybují v jednom směru, což odpovídá díře pohybující se jinudy. Pokud se díra sdružuje s neutrálním atomem, pak atom ztratí elektron a stane se kladně nabitým. Proto je brán náboj díry jako kladný +e, přesný opak náboje elektronu, přestože díra jako taková není samotným nosičem elektrického náboje.\n\nCoulombův zákon umožňuje spočítat elektrickou sílu díry pomocí elektrického pole. Efektivní hmotnost pak lze odvodit vztahem (imaginární) síly se zrychlením oné díry. V některých polovodičích, jako je křemík, závisí efektivní hmotnost na směru (anizotropní), nicméně hodnotu průměru ze všech směrů lze využít pro některé makroskopické výpočty.\n\nVodivost pomocí elektronových děr se uplatňuje u příměsových polovodičů, pokud příměs obsahuje méně valenčních elektronů než základní složka polovodiče, pak v polovodiči je nedostatek elektronů a vznikají elektronové díry, které způsobují děrovou vodivost.\n\nVe většině polovodičů je efektivní hmotnost díry mnohem větší než u elektronu. To má za následek snížení pohyblivosti děr vlivem elektrického pole, což může zpomalit rychlost elektronického zařízení vyrobeného z polovodiče. Toto je jeden z hlavních důvodů, pro přijetí elektronů jako primárního nosiče náboje, pokud možno místo děr v polovodičových zařízeních.\n\nJiný význam pro termín díra se používá ve výpočetní chemii. V metodách coupled clusterů je uzemněný stav molekuly brán jako „vakuový stav“, koncepčně v tomto stavu nejsou žádné elektrony. V tomto schématu se nepřítomnost elektronu v běžném-plném stavu nazývá „díra“ a je považována za částici, přítomnost elektronu v normálním-prázdném stavu je jednoduše nazývána „elektron“. Tato terminologie je skoro stejná jako ve fyzice pevných látek.\n\n"}
{"id": "737716", "url": "https://cs.wikipedia.org/wiki?curid=737716", "title": "Bhútánská fotbalová reprezentace", "text": "Bhútánská fotbalová reprezentace\n\nBhútánská fotbalová reprezentace reprezentuje Bhútán na mezinárodních fotbalových akcích. V současné době se pohybuje na přelomu druhé a třetí stovky žebříčku FIFA, což ji řadí mezi fotbalově nejslabší týmy planety.\n\nV roce 2009 byl odeslán na sekretariát Bhútánské fotbalové federace dres české fotbalové reprezentace. Odesílatelem byl sportovní nadšenec ze Zlínska. Na oplátku mu byl zpětně zaslán dres bhútánské fotbalové reprezentace s osobním poděkováním od Dasha Ugena Tsechupa Dorjiho, který je prezidentem tamější federace. Tento jedinečný fotbalový sběratelský kousek, který fanoušek dokázal získat má jistě svou hodnotu.\n\nV den, kdy se hrálo finále mistrovství světa ve fotbale 2002, 30. června 2002, se uskutečnil v Thimbú zápas nazvaný \"The Other Final\", v němž proti sobě nastoupily dva týmy nejníže postavené na žebříčku FIFA. Bhútánci porazili Montserrat 4:0. O utkání byl natočen také dokumentární film.\n\nHistorickým úspěchem bhútánského fotbalu je postup do skupinové fáze Kvalifikace na Mistrovství světa ve fotbale 2018 (AFC), když v předkole porazili v březnu 2015 Srí Lanku 1:0 venku a 2:1 doma. Bhútánci díky tomu postoupili na žebříčku FIFA z 209. na 163. místo.\n"}
{"id": "737720", "url": "https://cs.wikipedia.org/wiki?curid=737720", "title": "Brunejská fotbalová reprezentace", "text": "Brunejská fotbalová reprezentace\n\nBrunejská fotbalová reprezentace reprezentuje Brunej na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737723", "url": "https://cs.wikipedia.org/wiki?curid=737723", "title": "Patinoire de Saint-Léonard", "text": "Patinoire de Saint-Léonard\n\nPatinoire de Saint-Léonard je zimní sportovní hala ve švýcarském městě Fribourg, která byla postavena v roce 1983. Kapacita arény je 7 144 diváků. Je domovem hokejového týmu HC Fribourg-Gottéron.\n\n"}
{"id": "737724", "url": "https://cs.wikipedia.org/wiki?curid=737724", "title": "Čínská fotbalová reprezentace", "text": "Čínská fotbalová reprezentace\n\nČínská fotbalová reprezentace reprezentuje Čínskou lidovou republiku na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů čínské fotbalové reprezentace na MS\n"}
{"id": "737728", "url": "https://cs.wikipedia.org/wiki?curid=737728", "title": "Katolícke noviny", "text": "Katolícke noviny\n\nKatolícke noviny jsou slovenský katolický týdeník, založený v roce 1849 a od roku 1870 (s výjimkou let 1951-1989) vydávaný Spolkem svätého Vojtecha.\n\nPrvní číslo bylo vydáno v Pešti 7. listopadu 1849. V roce 1857 byly sloučeny s časopisem \"Cyrill a Method\" a nově vycházely pod názvem Cyrill a Method – Katolícke noviny pre Cirkev, dom a školu. V roce 1870 převzal jejich vydávání nově vzniklý Spolok svätého Vojtecha opět jako \"Katolícke noviny\", byly vydávány postupně ve Skalici, Trnavě a Bratislavě. Během komunistického režimu převzalo v letech 1951 až 1989 nuceně jejich vydávání Cirkevné nakladateľstvo.\n\n"}
{"id": "737730", "url": "https://cs.wikipedia.org/wiki?curid=737730", "title": "Šuang-ja-šan", "text": "Šuang-ja-šan\n\nŠuang-ja-šan ( , pchin-jinem \"Shuāngyāshān\") je městská prefektura v Čínské lidové republice. Patří k provincii Chej-lung-ťiang.\n\nCelá prefektura má rozlohu 26 483 čtverečních kilometrů a v roce 2007 v ní žilo půldruhého milionu lidí.\n\nSousedí s prefekturami Ťia-mu-s’, Čchi-tchaj-che a Ťi-si. Na východě sousedí s Ruskem.\n\n\n"}
{"id": "737732", "url": "https://cs.wikipedia.org/wiki?curid=737732", "title": "Filipínská fotbalová reprezentace", "text": "Filipínská fotbalová reprezentace\n\nFilipínská fotbalová reprezentace reprezentuje Filipíny na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737734", "url": "https://cs.wikipedia.org/wiki?curid=737734", "title": "Valencia Open 500 2011", "text": "Valencia Open 500 2011\n\nTenisový turnaj ATP Valencia Open 500 2011 se konal ve dnech 31. října – 6. listopadu ve španělské Valencii venku na kurtech s tvrdým povrchem jako součást kategorie 500 Series. Odměny činily 551 800 dolarů.\n\n\nHráči, kteří obdrželi divokou kartu:\n\nHráči, kteří se do hlavní soutěže probojovali z kvalifikace:\n\n\n"}
{"id": "737735", "url": "https://cs.wikipedia.org/wiki?curid=737735", "title": "Raasay", "text": "Raasay\n\nRaasay () je jeden z ostrovů, které tvoří souostroví Vnitřní Hebridy. Na západě sousedí s ostrovem Skye, na východě se skotskou pevninou. Jméno Raasay je skandinávského původu a znamená „Srnčí ostrov“. Hlavním střediskem je vesnice Inverarish, která za první světové války sloužila jako tábor pro německé zajatce.\n\nJedním z místních rodáků byl jeden z nejvýznamnějších skotských básníků 20. století Sorley MacLean (původní znění jména ve skotské gaelštině, která byla básníkovým rodným jazykem, je \"Somhairle MacGill-Eain\" nebo též \"MacGilleathain\" ), který se narodil roku 1911 ve vesnici Osgaig. Jedna z jeho nejslavnějších básní, „Hallaig“, byla inspirována stejnojmennou vysídlenou vesnicí ostrova.\n\n"}
{"id": "737736", "url": "https://cs.wikipedia.org/wiki?curid=737736", "title": "Suej-chua", "text": "Suej-chua\n\nSuej-chua ( , pchin-jinem \"Suīhuà\") je městská prefektura v Čínské lidové republice. Leží v provincii Chej-lung-ťiang v severovýchodní Číně ve vzdálenosti zhruba sto kilometrů na severovýchod od Charbinu.\n\nV celé prefektuře žilo v roce 2010 necelých šest milionů obyvatel na ploše 35 211 čtverečních kilometrů.\n"}
{"id": "737737", "url": "https://cs.wikipedia.org/wiki?curid=737737", "title": "Guamská fotbalová reprezentace", "text": "Guamská fotbalová reprezentace\n\nGuamská fotbalová reprezentace reprezentuje Guam na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737743", "url": "https://cs.wikipedia.org/wiki?curid=737743", "title": "Sebastian Nerz", "text": "Sebastian Nerz\n\nSebastian Matthias Nerz (* 13. července 1983, Reutlingen) je německý politik, předseda Piratenpartei Deutschland (PIRATEN).\n\nStudoval bioinformatiku na Univerzitě Eberharda Karla.\n\n"}
{"id": "737747", "url": "https://cs.wikipedia.org/wiki?curid=737747", "title": "Textová hra", "text": "Textová hra\n\nTextová hra (též textová adventura, familiérně textovka) je počítačová hra, která popisuje děj pouze pomocí textů vypisovaných na obrazovku a je ovládaná pomocí příkazů zadávaných z klávesnice.\n\nPro textové hry je typický textový režim; existuje ale i mnoho her, které text vypisuje v grafickém režimu, s použitím GUI a v některých případech i s ilustracemi jednotlivých lokací (v tomto případě se tento žánr posunuje směrem k adventurám). V posledních letech začaly vznikat i hry pro nevidomé – kde vypisovaný text nahradilo mluvené slovo – které se též zařazují mezi textové. Charakteristickým prvkem ale zůstává to, že aktuální situace je hráči popisována (interpretována) slovně, zprostředkovaně.\n\nHráč ovládá svoji postavu, které dává příkazy – typicky přes textový řádek nebo, u „grafických textovek“, výběrem z nabídky. Typická textová hra má textovou konzolu, do které se veškerý textový vstup (odeslané příkazy) i výstup (odpovědi na příkazy, popisy lokace) vypisuje a scrolluje. Jádro hry spočívá ve vedení hry – reakcí na hráčovy příkazy.\n\nTextové hry jsou relativně vůči ostatním žánrům jedny z nejsnadnějších na naprogramování, existují i emulátory k jejich tvorbě.\n\nV konvenční textové hře ovládá hráč postavu hlavního hrdiny, který ve světě hry může přecházet mezi konkrétními místy (zvanými lokace) a manipulovat s předměty nebo interagovat s postavami, které se v těchto lokacích nacházejí. Při vstupu do lokace hra vypíše popis tohoto místa a typicky i předměty, se kterými se může manipulovat (sebrat je, zapnout/vypnout, otevřít/zavřít, obléct/nazout, sníst/vypít nebo jinak použít). V lokaci mohou být i postavy. Je-li to ve hře naprogramováno, může s nimiž hráčova postava komunikovat; předávat, brát, prodávat či kupovat od nich předměty; aplikovat na ně kouzla nebo s nimi bojovat. Je také možné, aby ve hře bylo více postav, které hráč může ovládat (např. ve hře Heroes '92 se dvěma hrdiny, kteří musejí spolupracovat).\n\nNevýhodou textových her je, že po jejím úspěšném dokončení hráč už nemá důvod hru hrát znovu. Jednou z prvních z her, která toto mění, je hra Hobbit, která obsahuje několik náhodných elementů, takže hru je možné při jejím opětovném hraní dokončit jiným způsobem.\n\nPravděpodobně první textovkou byla americká ADVENTURE. Byla z prostředí jeskyně a poměrně dost složitá. Byla naprogramována na sálovém počítači a pochází z roku 1975.\n\nTextové hry se objevovaly (ve stínu grafických her) v průběhu 80. let na 8bitové domácí mikropočítače a v 90. letech na 16bitové osobní počítače, v několika případech v běžné komerční distribuci. Vyvíjejí se dodnes, ale nyní téměř bez výjimky nekomerčně.\nJedním z českých autorů textových her František Fuka, který je mimo jiné autorem nebo spoluautorem her Belegost, Podraz 3 a Indiana Jones.\n\n\n"}
{"id": "737748", "url": "https://cs.wikipedia.org/wiki?curid=737748", "title": "V-Base 4.5", "text": "V-Base 4.5\n\nV-Base 4.5 je databáze určená pro evidenci časopisů a knih pro počítače Sinclair ZX Spectrum a kompatibilní (například Didaktik). Jedná se o program českého původu. Vydavatelem programu byla společnost Proxima - Software v. o. s., program byl vydaný v roce 1993.\n\nProgram původně vznikl pro potřebu společnosti Proxima - Software, v. o. s. jako databáze předplatitelů časopisu ZX Magazín. Program nemá třídicí funkce.\n\nProgram vznikl pro disketovou jednotkou Didaktik 40, pro jiné diskové systémy je program nutné upravit. Stejně tak je nutné provést úpravu, pokud bude program provozován na jednotce B:, program je standardně nastaven tak, že načítá a ukládá data na jednotku A:. Jelikož diskové operace jsou prováděny pomocí Basicu, jedná se pouze o náhradu příkazů pro příslušný diskový systém.\n\n"}
{"id": "737749", "url": "https://cs.wikipedia.org/wiki?curid=737749", "title": "Bad Dream", "text": "Bad Dream\n\nBad Dream, známá také jako Zlý sen Františka Koudelky, je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Tomáš Vilím, který ji napsal pod přezdívkou \"Universum\". Hudbu ve hře složil Petersoft. Vydavatelem hry byla společnost Proxima - Software v. o. s., hra byla vydána v roce 1991 jako součást stejnojmenného souboru her.\n\nHráč ovládá postavu Františka Koudelky, který se nachází na tvarované plošině vznášející se nad oceánem. Po plošině jsou různě rozmístěné bedny a Františkovým úkolem je tyto bedny přemístit na správné místo. Během přemisťování beden nesmí udělat ani krok mimo plošinu, protože jinak by spadl do oceánu.\n\nHráč plošinu vidí ze šikmého pohledu seshora, přičemž si ji může otočit, takže ji může vidět ze všech stran. Také je k dispozici mapa plošiny. Hráč si může uložit jednu aktuální pozici z průběhu hry, aby se v případě, že udělá chybu, nemusel vracet na začátek řešení problému. Pokud je ale chyba v uložené pozici, hráč musí začít znovu. Hra má 50 úrovní.\n\n"}
{"id": "737750", "url": "https://cs.wikipedia.org/wiki?curid=737750", "title": "ATP Tour Simulator", "text": "ATP Tour Simulator\n\nATP Tour Simulátor je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Jiří Fencl, který ji napsal pod přezdívkou \"Madmax\". Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Bad Dream.\n\nJedná se o strategickou hru pro jednoho nebo dva hráče. Hráč je v pozici manažera a rozhoduje o tom, kterých zápasů se jeho tenista zúčastní, kdy a co bude trénovat. Pokud se hráč zúčastní zápasu, vybírá si obuv a taktiku pro hru. Pokud se hráč rozhodne zápasu nezúčastnit, může si vsadit na vítěze. Po každém zápase se mění hráčova pozice v žebříčku ATP. Za vítězství hráč dostává finanční odměnu, dále může dostat finanční podporu od sponzora.\n\n"}
{"id": "737751", "url": "https://cs.wikipedia.org/wiki?curid=737751", "title": "Expedice na divnou planetu", "text": "Expedice na divnou planetu\n\nExpedice na divnou planetu, známá také jako Expedice první na podivnou planetu, je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Tomáš Vilím, který ji napsal pod přezdívkou \"Universum\". Hra obsahuje obrázky nakreslené Vladimírem Jiránkem. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Expedice.\n\nCílem hry je postupně složit 68 obrázků. Obrázky jsou rozděleny na 6 × 5 políček, jedno políčko je ponecháno volné. Obrázky se skládají vhodným přesouváním dílů v jednotlivých políčkách, navíc je možné jednotlivé díly otáčet o 90 ° či zrcadlově převracet. Po úspěšném dokončení hry se hráč dozví, jak obrázky uložit na kazetu.\n\n"}
{"id": "737756", "url": "https://cs.wikipedia.org/wiki?curid=737756", "title": "Symboly Libereckého kraje", "text": "Symboly Libereckého kraje\n\nSymboly Libereckého kraje jsou znak, vlajka a logo. Znak a vlajku udělil kraji usnesením č. 92 ze dne 8. října 2001 předseda Poslanecké sněmovny Parlamentu České republiky Václav Klaus. Logo (resp. jeho poslední varianta), které ale není oficiálním symbolem, bylo schváleno Radou Libereckého kraje v srpnu 2006.\n\nOficiální popis: \"„Červeno-modře čtvrcený štít, v 1. a 4. poli český lev, ve 2. poli stříbrné vozové kolo s osmi rameny, ve 3. poli stříbrný volný vydutý hrot.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Červeno-modře čtvrcený list, v horním žerďovém a dolním vlajícím poli český lev, v dolním žerďovém poli volné bílé trojúhelníkové pole se dvěma vydutými stranami hrotem nahoru. V horním vlajícím poli bílé vozové kolo s osmi rameny.“\"\n\nLogo je tvořeno nápisem Liberecký kraj a třemi kruhovými oblouky.\n\nBarvy základního zobrazení loga:\n\nPrvní a čtvrté pole znaku a vlajky zaujímá historický znak Čech, na jehož historickém území se kraj rozkládá. Vozové kolo ve druhém poli je převzato ze znaku šlechtického rodu Redernů. Kolo je na městském znaku Liberce od 12. dubna 1577 (od jeho povýšení na město Rudolfem II.) Figura ze třetího pole odkazuje na dominantu krajského města, typickou siluetu Ještědu.\n\nLogo je stylizací kontinuální dynamiky pohybu, simulující expanzi a pokrok směřující k obecné prosperitě, založené \nna zdravé rozvaze a zodpovědnosti. Vyjadřuje tak vzájemné žádoucí lineární vazby mezi jednotlivými spolupracujícími prvky, které se navzájem ovlivňují. Symbolizují činnosti v rámci organizačních, průmyslových, kulturních a společenských aspektů všech dílčích částí Libereckého kraje. Trojitá souběžná linie evokuje vzájemnou koordinaci všech zúčastněných aspektů v životě s důrazem na klidný kontinuální pohyb směřující k cíli. Grafická nadsázka spojuje sportovní tradici se sportovní současností a budoucími cíli, navíc umocněna sportovním duchem podporuje motivaci a soupeřivost.\n\nPo vzniku krajů v dnešní podobě (s účinností od 1. ledna 2001) byla v lednu téhož roku schváleno radou kraje zveřejnění výzvy k odborné i laické veřejnosti k vypracování námětů pro krajské symboly. Vlajka (prapor) měla být původně tvořena pruhy se znakem kraje. Z dvaceti námětů vybrala odborná komise redernovské kolo (symbol města ve druhém poli) a pět návrhů na symbol kraje ve třetím poli. Návrhy byly tkalcovský člunek, stříbrné břevno s nahoře jehličnatým a dole vlnitým řezem, suknový háček, pohár nebo vydutý hrot s vlnitou patou. Vlnitá pata posledního návrhu symbolizovala řeku Nisu. Ve zbývajících polích bylo vyžadováno zobrazení českého lva. 6. března 2001 schválila rada kraje tři kresby zpracované heraldikem Janem Tejkalem. Symbol Ještědu doporučila rada krajskému zastupitelstvu 20. března na svém jednání. Tento symbol také vyhrál v internetové anketě (získal ) hlasů). Návrh v zastupitelstvu získal 21 hlasů, ke schválení však bylo třeba hlasů 23. Do procesu tvorby (někteří zastupitelé totiž vyslovili požadavky, nerespektující heraldická pravidla) byly zapojeni studenti 4. ročníku Střední uměleckoprůmyslové školy a Vyšší odborné školy v Jablonci. 22. května se na jednání zastupitelstva dostaly dva téměř shodné návrhy na symbol kraje s vydutým hrotem, avšak s rovnou patou. V jednom návrhu volným, ve druhém se dotýkal kraje pole.\n\nDva návrhy byly také na vlajku. Jeden měl podobu heraldickou (vycházející z krajského znaku prostým přepisem na vlajku), druhý byl tvořen třemi vodorovnými pruhy (bílým, modrým a červeným) v poměru 2:1:1, s uprostřed umístěným, bíle lemovaným znakem. Zastupitelstvo přijalo návrh znaku s volným hrotem a vlajku s pruhy. 19. září 2001 nedoporučil Podvýbor pro heraldiku a vexilologii ke schválení vlajku, pro nedodržení stanovených kritérií. Kraj následně souhlasil se standardní variantou vlajky.\n\n19. září doporučil usnesením č. 272/2001 Výbor pro vědu, vzdělání, mládež a tělovýchovu udělení znaku a praporu. Rozhodnutím č. 92 ze dne 8. října 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Libereckého kraje Pavla Pavlíka proběhlo v místnosti státních aktů Poslanecké sněmovny dne 19. listopadu 2001.\n\nZřejmě první logo Libereckého kraje bylo přijato v roce 2004. Obsahovalo modrý nápis Liberecký kraj a nad ním siluetu Ještědu. Nové logo bylo přijato v srpnu roku 2006.\n\n\n"}
{"id": "737757", "url": "https://cs.wikipedia.org/wiki?curid=737757", "title": "Norský buhund", "text": "Norský buhund\n\nNorský buhund ( Norsk Buhund, Norwegian Buhund), někdy též norský ovčák, je severské psí plemeno náležící mezi špice. Je blízkým příbuzným islandského psa a jämthunda neboli švédského losího psa. Původně se používal k tahání saní a jako lovecký pes. Dnes převážně slouží jako domácí hlídač a společník. Jeho jméno je odvozeno od norského výrazu \"bu\", což znamená chlév nebo stáj, a napovídá, jaká byla původní funkce tohoto plemene.\n\nPes střední velikosti a lehké stavby těla. Hlava je lehká a uši vzpřímené. Jeho srst je krátká, schopná nabývat jakýchkoli odstínů od světle krémové po světle oranžovou včetně černé a vlčí. Psi dorůstají výšky až 46 cm, feny do 42 cm, hmotnost psů činí až 26 kg, u fen 24–25 kg. Jedinci se dožívají stáří 12 až 15 let. Je to velmi vytrvalý, energický a aktivní pes. Vzhledem ke své značné hlasitosti se však nehodí k chovu ve městě.\n\nMimo Norsko, zemi původu, je velmi vzácný. Nejvíce se chová ve Spojeném království a v Austrálii. Do České republiky doposud nebyl dovezen. Lze si ho splést s s jeho příbuznými islandským psem nebo s jämthundem (švédský losí pes či elkhund).\n"}
{"id": "737762", "url": "https://cs.wikipedia.org/wiki?curid=737762", "title": "Live at Montreux 2000", "text": "Live at Montreux 2000\n\nLive at Montreux 2000 je koncertní DVD Lou Reeda, vydané v roce 2005 u Eagle Vision. Záznam pochází z roku 2000, kdy byl nahrán na Montreux Jazz Festival ve švýcaraském Montreux. Reed zde odehrál osm skladeb z aktuálního alba \"Ecstasy\" a přidal několik starších skladeb.\n\n"}
{"id": "737763", "url": "https://cs.wikipedia.org/wiki?curid=737763", "title": "Kroneckerovo delta", "text": "Kroneckerovo delta\n\nKroneckerova delta je matematická funkce dvou proměnných, obvykle celých čísel. Je pojmenovaná po Leopoldu Kroneckerovi (1823-1891). Tato funkce se rovná 1, když se proměnné rovnají, a 0 v ostatních případech. Tak například formula_1, ale formula_2. Zapisuje se symbolem pomocí řeckého písmene delta: δ, a je pokládáno spíše za zkrácený zápis než za funkci.\n\nnebo, při použití Iversonových závorek:\n\nKroneckerova delta má tzv. \"sítové\" vlastnosti, totiž pro formula_5:\nTato vlastnost se podobá jedné z hlavních vlastností Diracovy delta funkce:\na ve skutečnosti byla Diracova delta funkce pojmenována podle Kroneckerova delta, protože má analogické vlastnosti. \nKroneckerovo delta se používá v mnoha oblastech matematiky. Například v lineární algebře lze jednotkovou matici napsat jako formula_8\nzatímco tenzor, Kroneckerův tenzor, lze napsat\nformula_9 s kontravariantním indexem \"j\". To je přesnější způsob zápisu jednotkové matice, považované za lineární zobrazení.\n\nVe stejném duchu můžeme analogicky definovat vícedimenzionální funkci mnoha proměnných \nTato funkce nabývá hodnotu 1 tehdy a jen tehdy, když všechny horní indexy jsou stejné jako dolní indexy, a nabývá hodnotu nula ve všech ostatních případech.\n\nV diferenciální nebo Riemannově geometrii se využívá obecnější zavedení Kroneckerova delta - zavádí se jako tenzor druhého řádu, který je na varietě \"M\" definován jako\n\nformula_11\n\nnebo v souřadnicovém zápisu jen jako\nformula_12\ntak, že formula_13 je-li formula_14 a formula_15 jinak.\nTakto zavedený objekt se chová jako tenzor a jeho hodnota je stejná ve všech soustavách souřadnic. Pokud indexy formula_16 \"snížíme\", nebo \"zvýšíme\", může být hodnota formula_17, resp. formula_18, obecně jiná.\n\n"}
{"id": "737768", "url": "https://cs.wikipedia.org/wiki?curid=737768", "title": "Ulrich Krieger", "text": "Ulrich Krieger\n\nUlrich Krieger (* 1962, Freiburg, Německo) je německý hudebník, hudební skladatel a improvizátor. V současné době vystupuje s několika projekty, mezi které patří i uskupení Metal Machine Trio, kde hraje s Lou Reedem a Sarthem Calhounem.\n\n"}
{"id": "737769", "url": "https://cs.wikipedia.org/wiki?curid=737769", "title": "Kroneckerův symbol", "text": "Kroneckerův symbol\n\nKroneckerův symbol může znamenat:\n"}
{"id": "737774", "url": "https://cs.wikipedia.org/wiki?curid=737774", "title": "Wittenové", "text": "Wittenové\n\nWittenové (rovněž ve variantě Withen) byli původně bavorským šlechtickým rodem, jehož část žila od 15. století i v českých zemích.\n\nVýznamným rodinným příslušníkem byl Heinrich Rudolf Witten, který působil jako důstojník v císařské armádě. Jeho syn Rudolf Christof Přimislav a dcera Marie Kateřina Barbora získaly v roce 1688 povýšení do českého panského stavu. Při tom jim byl k erbu Wittenů připojen i erb Kochtických z Kochtic po jejich matce Anně Kateřině Leopoldině, která tento erb obdržela rovněž. O něco dříve v roce 1684 získal rod statek Jeseník nad Odrou poblíž Nového Jičína. Rudolf Christof Přimislav zastával v letech 1691-1733 funkci hejtmana olomouckého kraje. Do svého držení také získal statky Chudobín u Litovle a nedaleký Vilémov. V roce 1708 byl povýšen do hraběcího stavu. Jelikož zemřel bezdětný, jméno rodu společně i s rodovými statky převzal následně rod Andlern, tímto pojmenovaný na Andlern-Witten.\n\n\n"}
{"id": "737777", "url": "https://cs.wikipedia.org/wiki?curid=737777", "title": "Homeland (album, Laurie Anderson)", "text": "Homeland (album, Laurie Anderson)\n\nHomeland je studiové album zpěvačky Laurie Anderson. Jedná se o její první studiové album od roku 2001, kdy vydala \"Life on a String\". Na několika skladbách se podíleli i Lou Reed a John Zorn, se kterými již dříve nahrála album \"\". Zorn, Reed a Anderson spolu občasně koncertovali.\n"}
{"id": "737779", "url": "https://cs.wikipedia.org/wiki?curid=737779", "title": "Hongkongská fotbalová reprezentace", "text": "Hongkongská fotbalová reprezentace\n\nHongkongská fotbalová reprezentace reprezentuje Hongkong na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737781", "url": "https://cs.wikipedia.org/wiki?curid=737781", "title": "Jacobiho symbol", "text": "Jacobiho symbol\n\nJacobiho symbol je matematický koncept, zobecnění Legendreova symbolu. Zavedl jej v roce 1837 Carl Jacobi a dnes se řadí do teorie čísel, kde nalézá uplatnění ve výpočtové teorii čísel, zejména v testování prvočíselnosti a rozkládání celých čísel, respektive v jejich aplikacích v kryptografii.\n\nNechť je dáno celé číslo \"a\" a nějaké liché přirozené číslo \"n\". Pak je Jacobiho symbol definován na základě prvočíselného rozkladu čísla \"n\" jako součin:\n\nPro \"n\" rovno jedné je roven jedné i Jacobiho symbol.\n\n\nNa rozdíl od Legendreova symbolu hodnoty Jacobiho symbolu neodpovídají přesně tomu, zda je \"a\" modulo \"n\" kvadratickým zbytkem nebo nezbytkem. Platí, že\n\nNicméně z toho, že formula_18 nevyplývá, zda formula_14 je nebo není kvadratický zbytek formula_15. To je dáno tím, že aby bylo kvadratický zbytek, musí být kvadratickým zbytkem pro všechna prvočísla prvočíselného rozkladu \"n\". Jacobiho symbol se ovšem bude rovnat jedné i v případě, kdy bude \"a\" nezbytkem pro sudý počet zmíněných prvočísel.\n\nNa základě vlastností výše lze vypočítat Jacobiho symbol dvou čísel poměrně efektivně způsobem připomínajícím Eukleidův algoritmus.\n\nNejprve je možné díky 2. vlastnosti změnit horní číslo na číslo menší než dolní číslo. Pak je možné z něj odstranit pomocí 4. vlastnosti násobky dvou a pomocí 8. vlastnosti je vyčíslit. A pak je možné pomocí 6. vlastnosti Jacobiho symbol převrátit a pokračovat znovu stejným postupem.\n\nTakto se budou obě čísla Jacobiho symbolu postupně snižovat, až buď bude horní z nich rovno 1 (a pak aplikujeme 4. vlastnost) nebo 2 (pak aplikujeme 8. vlastnost), nebo budou čísla shodná (a pak aplikujeme 3. vlastnost).\nPřestože je Jacobiho symbol obecnější než Legendreův (a má složitější definici), jeho vlastnosti umožňují dosáhnout jeho upravováním výsledku rychleji. Je tedy vhodné ho použít pro výpočet i v případech, kdy \"n\" je prvočíslo.\n\nV případě Legendreova symbolu je totiž před převrácením nutné nalézt prvočíselný rozklad horního čísla, což je obecně asymptoticky velmi náročné.\n\nChtějme spočítat formula_22\n\nJacobiho symbol lze použít k testování prvočíselnosti pomocí Eulerova kritéria.\n\nV oboru celých čísel lze princip Legendreova symbolu dále rozšířit na Kroneckerův symbol.\n\nTaké lze definovat Jacobiho symbol i v jiných oborech než v celých číslech, například pro algebraická celá čísla.\n\n"}
{"id": "737784", "url": "https://cs.wikipedia.org/wiki?curid=737784", "title": "Zátiší s králíkem", "text": "Zátiší s králíkem\n\nZátiší s králíkem, francouzsky \"La table – Nature mort au lapin\", je obraz Joana Miróa z roku 1920, který namaloval rok poté, co přišel do Paříže. Bývá označován za jeho hlavní dílo v tomto tvůrčím období. Dílo má kubistický charakter, je však mnohem realističtější, než jeho předchozí malby.\n\nZátiší s rozměry 130 cm × 110 cm, odkazuje na Miróovu inspiraci katalánskými primitivy. Na žlutohnědém čtvercovém stolku s ozdobnýma nohama leží talíř podložený novinovým papírem s uzenou rybou, živý králík a živý kohout. Kompozici doplňuje demižon, viné listy, paprika a cibule.\n\n\n"}
{"id": "737792", "url": "https://cs.wikipedia.org/wiki?curid=737792", "title": "Oldřich Friš", "text": "Oldřich Friš\n\nOldřich Friš (7. května 1903, Boskovice – 14. ledna 1955, Praha) byl přední český indolog, vysokoškolský profesor a překladatel ze starých indických jazyků.\n\nPo maturitě na gymnáziu v Boskovicích studoval v letech 1922–1927 klasickou a slovanskou filologii na Filozofické fakultě Univerzity Karlovy. Vedle toho absolvoval přednášky z indické historie a indoevropského srovnávacího jazykozpytu, z toho v letech 1924–1925 tři semestry v Berlíně. Po ukončení vysokoškolského studia působil jako učitel na středních školách ve Strakonicích a v Praze, od roku 1930 v Prešově, později v Mělníku a v letech 1932–1945 v Tišnově. \n\nSoučasně se svou učitelskou praxí se soukromě věnoval indologii. Roku 1945 dokončil u profesora Vincence Lesného disertační práci s názvem \"Sattasaí a její místo v indické lyrice\". Roku 1948 habilitoval prací \"Recenze Amarušataka\" a byl jmenován soukromým docentem Univerzity Karlovy a roku 1949 působil na Filozofické fakultě Univerzity Palackého v Olomouci. Po návratu na Karlovu univerzitu byl roku 1950 jmenován odborným asistentem, roku 1951 státním docentem, roku 1952 zástupcem vedoucího Katedry filologie a dějin Předního východu a Indie, roku 1953 vedoucím této katedry a roku 1954 profesorem staroindické filozofie a děkanem Filozofické fakulty Univerzity Karlovy. Zabýval se filologií indických jazykù a starou íránistikou, věnoval se studiu staroindické společnosti i po stránce literárně-historické a zasloužil se o rozšíření oboru indologie o studia moderních jazykù a literatur.\n\nVedle své vědecké a pedagogické práce působil rovněž jako překladatel ze starých indických jazyků (sanskrt, prákrt) a jako publicista. Roku 1946 se stal členem redakční rady a od roku 1951 šéfredaktorem časopisu \"Nový Orient\". Od roku 1952 byl členem ediční rady \"Malé knižnice Orientu\" a od roku 1953 šéfredaktorem \"Archívu orientálního\", vědeckého časopisu pro výzkum historie, jazyků, kultury, náboženství a ekonomiky zemí Asie a Afriky. \n\n\n\n"}
{"id": "737793", "url": "https://cs.wikipedia.org/wiki?curid=737793", "title": "Ikara", "text": "Ikara\n\nIkara byla australská námořní protiponorková zbraň dopravující samonaváděcí protiponorkové torpédo. Vývoj systému byl iniciován australskou vládou, probíhal však ve spolupráci s britskou společností British Aerospace. Řízená střela byla schopna velkou rychlostí donést lehké samonaváděcí protiponorkové torpédo do vzdálenosti 19 km od mateřské lodi a zde napadnout nepřátelskou ponorku (koncepce tak byla podobná systémům ASROC a Malafon).\n\nStřela Ikara byla při startu poháněna urychlovacím raketovým motorem a za letu udržovací raketou. Odpálena byla ve směru předpokládaného cíle, přičemž během letu mohly být rádiovými povely prováděny korekce kurzu střely. Když se střela dostala do oblasti cíle, odhodila své torpédo, které spadlo do moře stabilizované a brzděné pomocí padáku. Zatímco střela pokračovala v letu mimo operační oblast, samotné torpédo po vstupu do vody automaticky vyhledalo a napadlo nepřátelskou ponorku.\n\n\n"}
{"id": "737795", "url": "https://cs.wikipedia.org/wiki?curid=737795", "title": "Peel Slowly and See", "text": "Peel Slowly and See\n\nPeel Slowly and See je pětidiskový box set skupiny The Velvet Underground, vydaný 26. září 1995 u Polydor Records. Album obsahuje i několik předtím nevydaných nahrávek, jsou to většinou různá dema a jiné verze.\n\n\n\n"}
{"id": "737796", "url": "https://cs.wikipedia.org/wiki?curid=737796", "title": "Indická fotbalová reprezentace", "text": "Indická fotbalová reprezentace\n\nIndická fotbalová reprezentace reprezentuje Indii na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737798", "url": "https://cs.wikipedia.org/wiki?curid=737798", "title": "Konec (kniha)", "text": "Konec (kniha)\n\nKonec je poslední knihou ze série dětských novel \"Řada nešťastných příhod\" od Lemonyho Snicketa. \n\nKniha vypráví tom, jak se sourozenci Baudelairovi dostanou do lodě s hrabětem Olafem (kniha navazuje na předchozí knihu \"Předposlední utkání\") a postihne je bouře. Dostanou se na pobřežní mělčinu u ostrova. Najde je tam jedna desetiletá obyvatelka ostrova – Frída. Zavede sourozence na ostrov, avšak Olafa zanechá na širé pobřežní mělčině. Sourozenci se dozvídají o zvycích zdejšího ostrova a nestačí se divit (např. že všechny předměty, které osadníci najdou po bouři, odvážejí do arboreta, že všichni pijí koksový med, že osadníci mají jakéhosi vůdčího – Ismahela, že všichni nosí stejné bílé šaty z ovčí vlny...)\n\nJednou, po další bouři, najdou na pobřežní mělčině kvádr z knih. Chtějí prozkoumat, co je nahoře a uvidí, že tam leží jejich těhotná přítelkyně Kit Snicketová (z knihy Předposlední utkání). Kit je však v bezvědomí a má zlomené obě nohy. Nakonec se zpoza kvádru z knih vynoří hrabě Olaf a vydává se právě za Kit Snicketovou. Sourozenci Baudelairovi ho samozřejmě poznají. I osadníci z ostrova. Nakonec hraběte olafa zamknou do velké ptačí klece. Violet, Klause a Sunny však nepustí na ostrov. Ale v noci za nimi přijdou dvě statečné dívky z ostrova. Řeknou jim, že se chystá vzpoura proti faciliátorovi. Pošlou sourozence do arboreta aby sehnali nějaké zbraně. Sourozenci nejprve váhají, ale potom se rozhodnou, že se tedy vydají na druhou stranu ostrova k arboretu. Pod velikou jabloní, která rodí hořká jablka najdou tajný prostor. Najde je tam Ismahel a odvede je do hlavního stanu. Tam už probíhá vzpoura osadníků. Hádají se mezi sebou. Faciliátor i Baudelairovi se nestačí divit, jak se ostrované dokážou vzbouřit. Nakonec do stanu přijde hrabě Olaf a stojí tváří v tvář Ismahelovi. Vůdčí ostrova neváhá a požádá svého spolupracovníka o zbraň. Střelí Olafovi harpunu přímo do jeho falešného vybouleného břicha, kterým se snažil napodobit Kit Snicketovou. Violet, Klaus a Sunny ale vědí, že pod šaty má uschované medúzovité mycelium. To je velmi nebezpečná houba - když totiž vdechnete její výtrusy, do hodiny zemřete. Existuje na to jen pár protijedů (např. křen). Výtrusy nebezpečné houby se rychle šíří a vdechnou je jak sourozenci, osadníci s faciliátorem, tak i Olaf a Kit. Sourozenci neváhají a rychle běží do tajného prostoru pod jabloní, o kterém osadníci (kromě Ismahela) nevědí a nikdy se ani nedozví. Pročítají knihu jednu po druhé až narazí ta kroniku ostrova s názvem Řada nešťastných příhod. Tam najdou zápisy svých rodičů. Dočtou se, že jabloň má hořká jablka, protože do jejich kořenů zasadili křen. Pro sourozence to byla jediná možnost přežití. Už se totiž začínali dusit. Podařilo se jim získat jablka a chtěli je donést osadníkům. Ti však odplouvali i se svým vůdcem. Chtěli dát jablko Kit, ale ta říkala, že by uškodilo dítěti. Kit však začínala mít porodní bolesti a tak ji sourozenci i s jejím knihovým vorem dotlačili až na ostrov. Tam na ně čekal Olaf. Plazil se a marně lapal po dechu. Vytrhl sourozencům jablko a snědl ho. Baudelairovi ho prosili, aby jim pomohl s porodem, ale on, jelikož byl zraněný, jak ho facilitátor střelil do břicha, padl a naposledy vydechl. Kit bohužel po porodu také zemřela, ale stihla sourozencům říct, aby malou dívenku pojmenovali Beatrice. A tak sourozenci udělali, jak jim Kit řekla. Olafovi i Kit udělali hrob. U Olafova hrobu vždy jen chvíli stáli a k hrobu Kit Snicketové nosili kytice. Žili tam asi rok. Za tu dobu malá Beatrice vyrostla. Violet, Klaus a Sunny se rozhodli že i s Beatrice odplují. A tímto končí příběh sourozenců Baudelairových.\n"}
{"id": "737801", "url": "https://cs.wikipedia.org/wiki?curid=737801", "title": "Uglješa Radinović", "text": "Uglješa Radinović\n\nUglješa Radinović (* 25. srpna 1993, Novi Sad, SR Jugoslávie) je srbský fotbalový záložník, momentálně působící v týmu FK Bežanija.\n\nAktuální k 5. listopadu 2011\n"}
{"id": "737804", "url": "https://cs.wikipedia.org/wiki?curid=737804", "title": "I-čchun", "text": "I-čchun\n\nI-čchun může být:\n"}
{"id": "737808", "url": "https://cs.wikipedia.org/wiki?curid=737808", "title": "Petr Buchta", "text": "Petr Buchta\n\nPetr Buchta (* 15. července 1992, Brno, Československo) je český fotbalový obránce, momentálně působící v klubu Bohemians 1905.\n\nAktuální k 26. května 2012\n\n"}
{"id": "737812", "url": "https://cs.wikipedia.org/wiki?curid=737812", "title": "Desi", "text": "Desi\n\nDesi ( \"krajan\", \"našinec\") je souhrnné označení obyvatel indického subkontinentu bez ohledu na jazyk a náboženství. V tomto smyslu tvoří tato skupina čtvrtinu lidstva. Termín používá hlavně diaspora v Evropě a USA, kde přistěhovalci z jižní Asie spíše než vzájemné rozdíly vnímají to, co je spojuje. Existují také spojení \"desi music\" (hudební styl spojující indické a západní tradice) nebo \"desi food\" (pokrmy malých rodinných restaurací, využívající domácí suroviny a přizpůsobující původní receptury zvykům hostitelské země.)\n\nV Nepálu je \"desi\" označení obyvatele jižní části země (tzv. teraje), kteří mají etnicky a kulturně blízko k Indii.\n\n"}
{"id": "737818", "url": "https://cs.wikipedia.org/wiki?curid=737818", "title": "I-čchun (Chej-lung-ťiang)", "text": "I-čchun (Chej-lung-ťiang)\n\nI-čchun ( , pchin-jinem \"Yīchūn\") je městská prefektura v Čínské lidové republice. Leží v provincii Chej-lung-ťiang v severovýchodní Číně u hranice s Ruskou federací.\n\nRozloha celé prefektury je 39 017 čtverečních kilometrů a žije v ní bezmála půldruhého milionu obyvatel.\n\n\n\n"}
{"id": "737819", "url": "https://cs.wikipedia.org/wiki?curid=737819", "title": "Dirty Blvd.", "text": "Dirty Blvd.\n\n„Dirty Blvd.“ je skladba Lou Reeda z jeho alba \"New York\" z roku 1989. Skladbu napsal Lou Reed a vyšla také jako singl. Skladba se objevila i na několika koncertních a kompilačních albech. V roce 1997 ji zahrál Reed spolu s Davidem Bowiem při příležitosti oslav padesátých narozenin Davida Bowieho.\n"}
{"id": "737825", "url": "https://cs.wikipedia.org/wiki?curid=737825", "title": "Indonéská fotbalová reprezentace", "text": "Indonéská fotbalová reprezentace\n\nIndonéská fotbalová reprezentace reprezentuje Indonésii na mezinárodních fotbalových akcích, jako je mistrovství světa nebo Mistrovství Asie ve fotbale. Tým hrál dříve pod názvem Nizozemská východní Indie.\n\nSeznam zápasů indonéské fotbalové reprezentace na MS\n"}
{"id": "737830", "url": "https://cs.wikipedia.org/wiki?curid=737830", "title": "The Essential Lou Reed", "text": "The Essential Lou Reed\n\nThe Essential Lou Reed je kompilační album Lou Reeda. Jedná se o dvojalbum vydané 13. září 2011 u RCA Records. Na albu jsou sólové skladby Lou Reeda i skladby od skupiny The Velvet Underground, které byl v letech 1965-1970 členem.\n"}
{"id": "737833", "url": "https://cs.wikipedia.org/wiki?curid=737833", "title": "Rue des Prêtres-Saint-Séverin", "text": "Rue des Prêtres-Saint-Séverin\n\nRue des Prêtres-Saint-Séverin (\"ulice Kněžích od svatého Severína\") je ulice v Paříži. Nachází se v 5. obvodu.\n\nUlice je velmi krátká (79 metrů), vede podél západního průčelí kostela svatého Severína Pařížského od křižovatky s \"Rue Saint-Séverin\" a končí u \"Rue de la Parcheminerie\". Ulice je orientována ze severu na jih. Směrem na jih na ni navazuje \"Rue Boutebrie\".\n\nUlice získala svůj název podle kněžích kostela svatého Severína Pařížského, kteří v ulici bydleli.\n\n\n"}
{"id": "737834", "url": "https://cs.wikipedia.org/wiki?curid=737834", "title": "Irácká fotbalová reprezentace", "text": "Irácká fotbalová reprezentace\n\nIrácká fotbalová reprezentace reprezentuje Irák na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů irácké fotbalové reprezentace na MS\n"}
{"id": "737836", "url": "https://cs.wikipedia.org/wiki?curid=737836", "title": "Druhá italská válka", "text": "Druhá italská válka\n\nDruhá italská válka (1499-1504) byl druhý konflikt Italských válek na Apeninském poloostrově, ve kterém byli hlavními figuranty Ludvík XII. v čele Francie a Ferdinand II. Aragonský se Španěly. Přirozeně se do bojů zapojilo množství italských městských států.\n\nVálka propukla v důsledcích první italské války, při které Karel VIII. Francouzský dobyl Neapolské království, avšak byl z Itálie vyhnán a moc v Neapoli opět převzal král Ferdinand II. Neapolský, který se ale války nedožil. Karlův nástupce Ludvík rozhodl, že Francie Neapol musí znovu získat. Zároveň si nárokoval právo na Milánské vévodství, s jehož bývalými vládci byl pokrevně spřízněn.\n\nI když Ludvík XII. Milán získal, před branou Neapole udělal osudovou chybu. Požádal o pomoc Ferdinanda II. Aragonského. Španělský panovník pozvání do Itálie sice přijal, ale napadl zde francouzská vojska, která následně vytlačil nazpět do Lombardie.\n\nPrvní italská válka skončila vyhnáním Karla VIII. a jeho francouzsko-švýcarského vojska i Itálie. Měl snahu svou armádu ještě zredukovat k další invazi do Itálie, ale už to nestihl. Zemřel v roce 1498.\n\nJeho snahy po něm přebral jeho nástupce Ludvík XII. Hájil své dědičné právo na Neapol a navíc i na vévodské místo v Miláně, jehož vévodovi Ludovicu Sforzovi se chtěl pomstít za zradu Francouzů.\nTou dobou se zároveň v Itálii začala bouřit Benátská republika. Její představitelé si totiž dělali zálusk na města v Lombardii. Velmi rádi tak přijali nabídku o spojenectví od Ludvíka, který si je chtěl získat na svou stranu. Přislíbil jim pomoc s dobýváním Lombardie a oni jemu na oplátku podporu před Milánem a Neapolí.\n\nFlorencie měla podobné důvody k tomu, aby se přidala k Francouzům. Měli od nich přislíbenou podporu ve válce s Pisánci. Dalším velkým spojencem byl pro Ludvíka sám papež Alexandr VI. a jeho syn Cesare Borgia.\n\nS rodinou Borgiů byl Ludvík od samého začátku jedna ruka. Papež mu dal svolení k anulaci sňatku Johanou Francouzskou, aby si mohl vzít půvabnou Annu Bretaňskou. Aby se král papeži odvděčil, udělil jeho synovi titul vévody z Valentinois a zařídil mu sňatek se sestrou navarrského krále Charlottou d'Albret.\n\nCesare Borgia a jeho otec měli ale ještě poněkud větší ambice. Měli v plánu pro Cesareho vytvořit království v Romagně. Alexandr VI. měl sice snahu vyřešit tuto záležitost mírovou cestou, když papežskou bulou zprostil moci všechny šlechtice v Romagně, ale jen málokterý z nich si z nařízení cokoliv dělal.\n\nProtože na takové šlechtice, jako byla kupříkladu Kateřina Sforza, platila jen vojenská síla, využili Borgiové nabídku Ludvíka XII. Oni pomohou jemu s invazí do Itálie, on pro ně dobije Romagnu.\n\nPo uzavření všech dohod vpadlo francouzské vojsko do Itálie a za podpory spojenců obklíčilo roku 1499 Milán. Ludovica Sforzu přemohlo velice snadno. Bojoval totiž zcela osamocen. Naštěstí pro něj se mu podařilo před Francouzi uprchnout. Nalezl azyl u císaře Svaté říše římské Maxmiliána I., manžela jeho neteře.\n\nDíky jeho podpoře také mohl Ludovico do průběhu války ještě zasáhnout. Ludvík XII. a Cesare Borgia totiž postupovali k Neapoli a dobývali jedno město za druhým. Nečekali však, že se Ludovico do Itálie vrátí s armádou švýcarských žoldnéřů a roku 1500 Milán dobude zpět.\n\nFrancouzské vojsko se k městu vrátilo a oblehlo ho, ale Švýcaři na obou stranách byli znechucení tím, že by měli bojovat proti svým bratrům. Ludvík XII. proto Ludovicovým mužům nabídl, aby bezpečně odešli a vzpurného vévodu jim vydali. Švýcaři sice odejít chtěli, ale všichni byli natolik věrní, že se rozhodli Ludovica dostat z města do bezpečí.\n\nLudovico se přestrojil za jednoho ze Švýcarů a na odchodu pochodoval mezi nimi. Mezi jeho žoldnéři se ale našel zrádce Hans Turmann, který Ludovica za úplatu prozradil. Francouzi tak velmože zajali a doživotně ho uvěznili na zámku Loches. Zrádce byl nakonec stejně popraven.\n\nFrancouzi nadále pokračovali přímo k Neapoli, ve které toho času vládl Frederik IV. Neapolský. Ludvík XII. ale před útokem hodlal na svou stranu získat i španělského krále Ferdinanda II. Aragonského, se kterým se byl ochoten i rozdělit, jen aby mu poskytl s dobýváním Neapole pomoc. Ferdinand ochotně souhlasil a pakt s Ludvíkem stvrdil. Nevydržel však příliš dlouho.\n\nV roce 1501 Španělé a Francouzi Neapol dobyli. Ale válečná kořist a získaná území se i přes jasně dané podmínky úmluvy staly jablkem sváru. Ferdinand trval na tom, že má být prohlášen Neapolským králem, neboť na to měl právo jako král na Sicílii. Ludvík XII. nic takového nepřipouštěl, takže se nakonec nevyhnutelně spojenectví zvrhlo v nepřátelství a válku.\n\nOba králové, jak Ludvík tak Ferdinand dostali příležitost obhájit svá práva v boji. Strhly se bitvy o Ruvo (1503), u Seminary (1503), u Garigliana (1503) a Cerignoly (1503). Ve všech zvítězili Španělé pod velením Gonzala Fernandeze de Córdoba. Španělský vojevůdce připravil Ludvíkovi tak drtivé porážky, až museli Francouzi Neapol opustit a stáhnout se zpět do Lombardie.\n\nV Lombardii už Ludvík tak pevné postavení neměl. Benátčané, kteří dostali velkou část Lombardie, si konečně uvědomili, že Francouzi se jen s Neapolí nespokojí. Přestali tedy být k cizákům vstřícní a přestávali se o boj zajímat.\n\nZoufalá situace, v jaké se Ludvík náhle ocitl, ho donutila, aby válku rychle ukončil. Smírem, podepsaným 31. ledna 1504, podstoupil Ludvík XII. Neapol Ferdinandovi. Jasně stanovili hranice území obou roztahovačných států v Itálii - severní Itálie připadla Francii, Sicílie a Jižní část poloostrova Španělsku.\n\n"}
{"id": "737838", "url": "https://cs.wikipedia.org/wiki?curid=737838", "title": "Marcel Bovis", "text": "Marcel Bovis\n\nMarcel Bovis (1904 v Nice – 1997 v Antony) byl francouzský fotograf, který se specializoval na noční snímky Paříže.\n\n"}
{"id": "737839", "url": "https://cs.wikipedia.org/wiki?curid=737839", "title": "Předposlední utkání", "text": "Předposlední utkání\n\nPředposlední utkání je předposlední knihou ze série dětských novel \"Řada nešťastných příhod\" od Lemonyho Snicketa.\n\nV tomto díle knihy se sourozenci dostanou do záhadného a velkého hotelu Rozuzlení. Z jedné strany před hotelem je velké jezero a z druhé širé moře. Hotel, jak se na první pohled zdá, má dva ředitele, bratry Franka a Ernesta Rozuzlené. Tedy alespoň si to všichni myslí. Na konci se však sourozenci Baudelairovi dozvědí, že hotel má vlastně ještě jednoho ředitele, Deweye Rozuzleného. Když se sourozenci (Violet, Klaus a Sunny) převléknou do šatů hotelových sluhů, řekne jim jejich těhotná přítelkyně Kit Snicketová, že ve čtvrtek má do hotelu dorazit jakási cukřenka. Sourozenci Baudelairovi neví, co v té cukřence je a proč je vlastně tak důležitá (a bohužel se to nikdy nedozví), ale dělají všechno pro to, aby byla ona cukřenka v bezpečí, ale neuvědomují si, že místo toho pomáhají zloduchům, kteří se jí také chtějí zmocnit. Když sourozenci spí na recepčním stole, probudí je zvuk dopadajícího lana na zem. Pak vidí, že záhadná postava slezla a vyklubal se z něj (jak jim později sám řekl) právě třetí ředitel hotelu - Dewey Rozuzlený. Hrabě Olaf ani v této knize nechyběl. Objevil se s harpunometrem v ruce a mířil jím na Deweye. Baudelairovi ho chtěli krýt, ale to bylo ještě horší. Hrabě Olaf začal počítat do deseti. Do toho všeho se vřítil pan Poe (správce dědictví dětí Baudelairových). Olaf rychle hodil zbraň sirotkům do rukou. Ty ho však neudrželi a spadl jim na zem. Zbraň vystřelila a zasáhla třetího ředitele hotelu Rozuzlení přímo do plic. Po této nehodě měl hotel už jen dva ředitele. A hned den na to se konal soud a to rovnou v hotelu. Při průběhu soudu všichni museli mít na očích pásky. Soud se zvrtl, hrabě Olaf dostal soudkyni do svých spárů a s ní i Violet, Klause a Sunny. Sirotci Baudelairovi byli nuceni zapálit hotel. Podařilo se jim včas uniknout ve člunu, vzali s sebou ale i zlosyna hraběte Olafa. Sletěli ze střechy a tím tento díl končí. Na něj však navazuje poslední díl ze série knih Řady nešťastných příhod. Ta kniha se jmenuje Konec.\n"}
{"id": "737841", "url": "https://cs.wikipedia.org/wiki?curid=737841", "title": "V rytmu dálek", "text": "V rytmu dálek\n\nV rytmu dálek (anglicky The Sound Chaser) je francouzský dokumentární cyklus, jehož prezenterem je skladatel Christian Holl. Za cíle si vybírá různá místa na Zemi, aby pomocí přírodních zvuků (tlučení o kámen, zpěvu ptáků nebo pískání si pomocí trávy) mohl nahrát nové hudební skladby. \n\n\nPremiéru měl dokument v roce 2009 ve Francii, v Česku byl vysílán v roce 2011 na ČT2. \n\n"}
{"id": "737844", "url": "https://cs.wikipedia.org/wiki?curid=737844", "title": "2120 South Michigan Ave.", "text": "2120 South Michigan Ave.\n\n2120 South Michigan Ave. je studiové album George Thorogooda a jeho skupiny The Destroyers. Album vyšlo 14. června 2011 u Capitol Records. Album produkoval Tom Hambridge.\n\n"}
{"id": "737848", "url": "https://cs.wikipedia.org/wiki?curid=737848", "title": "Klose", "text": "Klose\n\nPříjmení Klose má několik významných osobností:\n\n"}
{"id": "737849", "url": "https://cs.wikipedia.org/wiki?curid=737849", "title": "Občanská válka v Tádžikistánu", "text": "Občanská válka v Tádžikistánu\n\nTádžická občanská válka vypukla v květnu 1992 povstáním tadžických klanů z Gharmu a Horského Badachšánu proti vládě Rachmóna Nabíjeva, ve které dominovali představitelé Leninabádu a Kulje. Zprvu roztříštěné povstalecké skupiny byly sjednoceny pod hlavičkou tzv. \"Spojené tádžické opozice\". Občanská válka byla ukončena s pomocí OSN v červnu 1997.\n\nV Tádžikistánu se za jednu z hlavních příčin považuje regionalismus, který stál v pozadí sporu mezi jednotlivými skupinami. Příslušnost k rodoklanovým strukturám má i v dnešním Tádžikistánu velmi významnou roli. Jednotlivá společenství se hlásí k rodovým občinám - \"avlodům\". Uvnitř těchto tradičních uskupení panují stále silné vzájemné vztahy, navzdory tomu, že sovětská politika se je snažila potlačit. Důraz na místní (regionální) příslušnost je také příčinou poměrně nízkého národního uvědomění. Průměrný Tádžik sám sebe v první řadě považuje například za Garmánce a obyvatele z ostatních tádžických regionů má za konkurenty. Tak Tádžikové zůstávají spojeni spíše na základě administrativních mechanismů než kvůli sdíleným kulturním hodnotám či pocitu národní sounáležitosti a identity.\n\nPro období před občanskou válkou byla typická nespokojenost. Za hlavní důvod bylo označováno uzurpování moci funkcionáři, kteří až na výjimky pocházeli z Leninabádu (jedno z hlavních center průmyslu a zemědělství nacházející se ve Ferganské kotlině) a z města Kuljab, které je situováno jižně od Dušanbe. Nespokojenost projevovali hlavně představitelé z Garmu, Kurgan-Tjube a Horského Badachšánu, kteří se cítili být na politické scéně odsunuti na okraj.\n\nPříčinnou války bylo také vyhrocení situace kvůli střetu dvou či tří ideologických směrů. Jeden z nich usiloval o nastolení islámského chalífátu, druhý o pokračování socialistického státu a třetí o vytvoření systému, který by se podobal západním demokraciím.\n\nV únoru 1990 proběhlo v Dušanbe několik demonstrací vedených proti arménským uprchlíkům, které brzy přerostly v pogromy, jejichž oběťmi se stali i ruští vojáci a ženy, které se oblékaly v evropském stylu. Roznětkou nepokojů se stala mylná informace, že Arméni dostávají zdarma městské byty.\n\nDemonstrace byly cíleny i proti nově zvolenému prezidentu Kacharu Machkamovi, který byl brzy ze své funkce odvolán. Únorové události ukázaly, že se v zemi objevila nová politická síla, která byla připravena vyzvat sovětskou elitu.\n\nPrezidentem se stal Kadreddin Aslonov, který měl i podporu opozice a který vydal dekret o zákazu Socialistické strany Tádžikistánu (dříve Komunistická strana Tádžikistánu). Tento akt se ale nesetkal s pochopením Nejvyšší rady, která nechala Aslonova odvolat a jeho nástupcem se na podzim 1991 stal první tajemník komunistické strany Rachmón Nabíjev.\n\nNa konci března 1991 se rozbuškou dalších nepokojů stalo odvolání všech členů vlády, kteří pocházeli z oblasti Pamíru, respektive Horského Badachšánu. Od této doby se demonstranti, organizovaní Stranou islámské obrody a financovaní z íránských peněz, natrvalo usadili před budovou Nejvyšší rady. Ve snaze o rozsáhlejší autonomii Horského Badachšánu byla vyhlášena Pamírsko-badašchánská autonomní republika. Začalo téměř dvouměsíční období nazývané \"dušanbské jaro\". Jako odpověď se prezident Nabijev pokusil svolat protidemonstrace, na které byli svezeni demonstranti z prezidentova rodného Kuljóbu. Když se ani takto Nabijevovi nepodařilo přečíslit opoziční demonstranty, jeho stoupenci rozdali radikálně naladěným Kuljóbcům zbraně. Na to druhá strana odpověděla vytvořením domobrany.\n\nOpozice začala požadovat, aby předseda Tádžické Nejvyšší rady Kendžajev odstoupil a předložila vládě ultimátum, po jehož vypršení hodlala na budovu Nejvyšší rady zaútočit. 5. května 1992 byl vyhlášen výjimečný stav, byly zakázány všechny opoziční strany i jejich shromáždění. Občanská válka začala.\n\nVyhlášení výjimečného stavu situaci ještě více vyhrotilo, vyvolalo několik střetů a na ulicích Dušanbe se začali objevovat první mrtví. Opozice obsadila prezidentský palác, televizní stanici a letiště. 7. května 1992 vláda přistoupila na požadavky opozice a sesadila nejvíce viditelné představitele protiopoziční politiky. To však k uklidnění nepomohlo a 10. května 1992 se jednotky KNB (Výbor národní bezpečnosti) a ruské 201. motostřelecké divize snažily zabránit demonstrantům dostat se do budovy KNB. Povstalci tuto obranu pochopili jako vměšování se států SNS do vnitrotádžických záležitostí a objevil se nový požadavek - odchod cizích vojsk z území Tádžikistánu. Nepříznivá situace donutila Nabijeva podepsat smlouvu o vytvoření koaliční \"Vlády národního usmíření.\", ve které by opozice měla třetinovou účast. Opozice navíc získala podporu nejen islámských zemí ale i v Evropě, která ji považovala za \"bojovníka proti komunismu\".\n\nKlid však netrval dlouho. Bezprostředně po nástupu k moci začaly islámské oddíly likvidovat ozbrojené skupiny v Kuljóbu a v Kurgan-Tjube. Kuljóbci na svou obranu vytvořili tzv. Národní frontu pod vedením bývalého kriminálníka Sangaka Safarova, zastánce tvrdého postupu proti islamistům. V létě 1992 propukly krvavé střety mezi opozičními skupinami a Kuljóbci, kteří bojovali za zachování politických privilegií vlastního klanu.\n\nSituace se ještě zhoršila po atentátu na generálního prokurátora Nurulló Chuvajdullójeva z leninobódského regionu, který zmobilizoval do té doby víceméně pasivní severní klany. V Dušanbe se začali shromažďovat radikálně naladění uprchlíci z jihu, z oblasti Kuljóbu, kteří požadovali odstoupení Nabijeva. Brzy byli doplněni radikálními studenty, kteří se po prázdninách vraceli do škol. Poslední srpnový den vzali demonstranti útokem prezidentský palác. Nabijev uprchnul, 7. září byl ale dopaden a donucen podepsat svou rezignaci. Zároveň s touto akcí úspěšně na jihu proběhla operace islamistů, kdy se podařilo získat kontrolu nad jižním městem Kurgan-Tjube. Koncem září 1992 přišel v bojových operacích zlom, kdy kuljobské oddíly získaly Kurgan-Tjube zpět a díky ruské podpoře se jim podařilo proniknout i do centrálních oblastí.\n\nIslamisté a jejich spojenci z Demokratické strany kvůli faktickému kolapsu státu a pokračování násilí ztratili předchozí širokou podporu obyvatelstva, což posloužilo k upevnění moci jednotek Národní fronty. Zlomovým okamžikem se ukázala být schůze Nejvyšší rady, která se udála 16. listopadu 1992 ve vesnici Arbób blízko města Chodž. Předsedou vlády se stal představitel severních klanů z Ferganské kotliny Abdumalikov Abdulložanov a předsedou Nejvyššího rady Kuljóbec Emómali Rahmónóv. Tím byla vytvořena kuljobsko-chodženská severo-jižní koalice proti východnímu Tádžikistánu, který ovládala opozice. Postup koalice byl dovršen 10. prosince 1992, kdy Dušanbe, hlavní opora opozice, padlo do rukou Safarova.\n\nV první polovině roku 1993 Národní fronta pokračovala v provádění čistek v centrálních a jižních oblastech, které odtud vyháněly desetitisíce uprchlíků (pouze v sousedním Afghánistánu jich bylo podle různých zdrojů 60-100 tisíc). Opozice navíc zahájila mohutnou protiofenzivu, během které vytlačila vládní vojska z východních oblastí země.\n\nV průběhu roku 1993 pokračovalo upevňování pozic Kuljóbců v centrálních orgánech země a postupné vytlačování leninobódských zástupců z mocenských struktur státu. Vztahy mezi těmito dvěma klany rozhodně nebyly jednoduché a leninobódská administrativa stále častěji hovořila o vyhlášení nové, severní autonomní oblasti. V prosinci 1993 byl do severotádžického Chodžentu proveden vojenský výsadek, který měl podobné úvahy utnout. Následkem této akce \"dobrovolně\" odstoupil premiér-Leninobódec Abdullodžonov a byl nahrazen jiným, konformnějším Leninobódcem Abdudžalólem Samadovem. Sám Abdullodžonov se během let 1995-96 pokoušel spojit s opozicí, avšak bez zásadnějšího výsledku.\n\nV rámci nové severo-jižní koalice měli Leninobódci pod kontrolou ekonomická ministerstva, kdežto Kuljóbci ovládali silové složky.\n\nPrvní mírové rozhovory se konaly až v dubnu 1994 v Moskvě pod záštitou OSN. Projednávala se především otázka uprchlíků, odzbrojování a ukončení nepřátelských akcí. Radikální křídla obou stran konfliktu ale jakoukoliv dohodu odmítala a to vedlo k vzájemnému obviňování z nedodržování dohod. Obzvláště těžká byla pozice vůdce opozice Núrího, protože jádrem území ovládaného opozicí byla hluboká, těžko kontrolovatelná údolí Pamíru, která byla plná partyzánských uskupení jednajících na vlastní pěst.\nV květnu 1994 byla předložena nová ústava, která je založena na bázi prezidentského systému s jednokomorovým parlamentem. 6. 11. 1994 se konaly prezidentské volby, ve kterých byl potvrzen ve funkci prezident Rahmónov.\n\nPři parlamentních volbách v únoru 1995 nedošlo k podstatnějším změnám v rozdělení moci. Opozice si stěžovala, že jsou stále zakázány její nejdůležitější strany (Demokratická strana a Islámská strana obrody) a že nebyla zrušena cenzura. Nakonec do parlamentu usedli jenom dva zástupci opozice ze Strany lidové jednoty. Nevraživost proti režimu byla ještě více vyhrocena.\n\nNavzdory mírovým rozhovorům probíhaly tvrdé boje se střídavými úspěchy pro obě strany. Nejčastěji se bojovalo v oblasti centrálního Tádžikistánu (Garm, Tavildara) a v oblastech při hranici s Afghánistánem (kolem řek Amudarja a Pjandž). Scénář obvykle vypadal tak, že s tajícím sněhem opoziční gerilové skupiny atakovaly pozice vládních vojsk, získaly některá území a na podzim se opět stáhly. Kromě toho se opozice soustředila na atentáty na vysoké vládní představitele v Dušanbe. Občas ze svých pozic v Afghánistánu ostřelovala pohraniční vládní a ruské pozice. Území teoreticky ovládaná opozicí byla fakticky řízena konkrétním polním velitelem a plnění rozkazů opozičních vůdců záleželo na jeho libovůli.\n\nFragmentace moci na vlastním tádžickém území způsobila rozmach obchodu s narkotiky, který se pro místní obyvatelstvo často stal jediným zdrojem příjmu. Brzy bylo vytvořeno několik významných struktur, které na nelegálním obchodu vydělávaly ohromné peníze. Jedním z nejvíce významných byl badašchánský \"opiový král\" Leše Gorbo, zastřelený v roce 1994.\n\nVlastní velení opozičních sil se nacházelo v Afghánistánu, opozice sama sebe nazývala exilovou vládou. Vůdcem opozice se stal významný islámský činitel Saíd Abdulló Núrí. Podporu opozice dostávala především od Afghánistánu a Íránu, ale navázala i kontakty s nejvyššími představiteli v Rusku, USA a Evropě.\n\nVládní prezident Ráhmónóv se ke konci války začal zbavovat zastánců nejtvrdší linie, často bývalých kriminálníků. Tato snaha vedla k dalšímu rozkolu a k faktickému otevření další fronty. Západ a jihozápad země (včetně města Kurgan-Tjube a strategické hliníkárny ve městě Tursunzóde) ovládl odbojný plukovník Mahmud Chudojberdyjev, podporovaný Uzbekistánem a spojený s některými kriminálními živly Národní fronty. Jeho elitní, I. zvláštní brigáda ministerstva obrany byla de facto v systému vládních vojsk autonomní jednotkou. Na rozdíl od zbytku tádžické armády byla dobře vycvičená a vyzbrojená, což dávalo Chudojberdyjevovi silnou politickou pozici a on se ji nezdráhal využít.\n\nV říjnu 1996 se v Alma-Atě sešli představitelé Ruska, Uzbekistánu, Kyrgyzstánu a Kazachstánu, aby prodiskutovaly problém vítězícího Talibanu v Afghánistánu. Obávali se, že talibský režim poskytne tádžických povstalcům výraznou podporu. Kdyby se Tádžikistánu Talibové zmocnili, vzniklo by tak nebezpečí konfliktu, který by mohl zachvátit celý středoasijský region, a tak výrazně otřást statem quo. Proto bylo rozhodnuto posílit ruské jednotky dislokované na afghánsko-tádžické hranici na 20 000 mužů. Rusové bojovali proti tádžické opozici nejen v Tádžikistánu, ale podnikali i výpady na afghánské území ve snaze zničit rebelské základny.\n\nZa souhlasu Talibanem sesazeného prezidenta Rabbaniho byla vytvořena bezpečnostní zóna široká až 25 km, která umožňovala pronásledovat povstalce do afghánského vnitrozemí. S ruskou armádou spolupracovaly zbytky afghánských netalibanských jednotek formované v \"Severní alianci\".\n\nPo ovládnutí Kábulu Talibanem Rusové změnili taktiku a začali na tádžického prezidenta Rachmonova tlačit, aby se s povstalci nějak domluvil.\n\nRachomonovy snahy dospět k příměří ale byly sabotovány z jeho vlastních řad. Došlo ke střetu mezi 1. a 11. brigádou vládního vojska. Plukovník Chudojberdyjev se zmocnil kasáren v Kurgan-Tjube a pak se svou armádou obklíčil Dušanbe. Jednak chtěl získat kontrolu nad jižními oblastmi, jednak chtěl zabránit vstupu 450 opozičních ozbrojenců, kteří měli chránit povstalecké delegáty během dušanbských mírových rozhovorů.\n\nPodepsání mírové dohody bylo neustále ohrožováno akcemi různých ozbrojených skupin, které se nechtěly vzdát kontroly nad ekonomickými zdroji a kontroly nad cestami, kterými proudily afghánská narkotika.\n\nPředstavitel opozice Núrí se 11. 12. 1996 sešel s prezidentem Rachmonovem v severním Afghánistánu, kde podepsali příměří, které ale nepřineslo reálné výsledky. \"Všeobecná dohoda o ustanovení míru a národním usmíření\" byla nakonec podepsána v Moskvě 23. 12. 1996 Rachmonovem, Núrím, a Gerd-Dietrichem Merrem, zmocněncem OSN pro Tádžikistán. Ceremonie se účastnil např. ruský prezident Jelcin, představitelé Íránu a dalších zemí zapojených jako pozorovatelé do procesu mírových rozhovorů. Formálně sice byla válka ukončena, ale někteří polní velitelé (např. právě Chudojberdyjev ) s příměřím nesouhlasili, a tak ještě v létě 1997 probíhaly boje mezi vládními a protivládními oddíly. Polní velitel Džumambaj Chodžijev zvaný Namangání se pokusil realizovat v Uzbekistánu, kdy několikrát proniknul do Fergánské kotliny s cílem vyhlásit tam islámský chalífát.\n\nV září 1997 se Núrí vrátil po pětiletém exilu v Afghánistánu a Íránu zpět do Tádžikistánu. Na konci ledna 1998 vyhlásil Rachomov amnestii pro všechny rebely a souhlasil s jmenováním 1. zástupce premiéra z řad islámských vůdců. V dubnu 1997 byla s Ruskem dohodnuta přítomnost jeho vojsk na 25 let a v listopadu 1999 byly vyhlášeny první volby. Strana islámské obrody a Demokratická strana byly legalizovány. Ostatní opoziční strany se mohly voleb účastnit za podmínky, že nasbírají 100 000 podpisů. Dostaly na to ale příliš málo času a navíc jejich snaha byla Rachmonovem sabotována.\n\nRachomonov získal ve volbách 96,9 % hlasů, přičemž kandidát Strany islámské obrody získal pouhá 2 %. Přes zjevnou manipulaci Núrí s výsledky souhlasil, protože se chtěl vyhnout dalšímu pokračovaní občanské války.\n\nMírový proces, zahrnující demilitarizaci povstalců, legalizaci opozice a přiznání široké autonomie Horskému Badachšánu jakožto i přítomnost ruské armády významně přispívá ke stabilizaci poměrů.\n\nK další stabilizaci došlo po americké invazi do Afghánistánu, kdy radikální islámské síly přišly o velmi důležitou podporu Talibů. Navíc byla v zemi zřízena vojenská základna, sloužící americkým, indickým a francouzským silám.\n\nTádžikistán zůstal po válce v troskách. Zemřelo 50 až 100 tisíc lidí, na milion a půl obyvatel ze země uprchlo. Byla zničena infrastruktura, ekonomika se propadla na samé dno. Obyvatelstvo přežívalo z darů mezinárodních organizací. Ruská menšina, která zastávala funkci intelektuální elity (učitelé, doktoři apod.) ze země odešla, což jenom znásobilo obtíže poválečné obnovy.\n\nCentrální vláda prakticky rezignovala na kontrolu nad územím Horského Badachšánu, který se tak stal důležitým tranzitním regionem pro afghánská narkotika.\n\n\n\n"}
{"id": "737852", "url": "https://cs.wikipedia.org/wiki?curid=737852", "title": "David Crystal", "text": "David Crystal\n\nDavid Crystal (* 6. června 1941, Lisburn, Severní Irsko, Velká Británie) je britský jazykovědec a spisovatel.\n\nCrystal se narodil ve městě Lisburn v Severním Irsku. Vyrůstal v Holyhead, v Severním Walesu a následně v anglickém Liverpoolu, kde od roku 1951 navštěvoval St Mary's College.\n\nCrystal studoval mezi lety 1959 a 1962 obor anglický jazyk na univerzitě v Londýně. Později byl po dobu jednoho roku výzkumným pracovníkem v týmu Randolpha Quirka a pracoval na výzkumu užití anglického jazyka. Přednášel na univerzitách v Bangoru a Readingu. Na univerzitě v Bangoru mu byl udělen titul čestný profesor lingvistiky. Mezi oblasti jeho akademického zájmu patří proces učení se anglickému jazyku a výuka anglického jazyka, klinická lingvistika, forenzní lingvistika, zánik jazyka, hra s jazykem, stylistika anglického jazyka, Shakespeare, indexování a lexikografie. Je patronem Mezinárodní asociace učitelů anglického jazyka (International Association of Teachers of English as a Foreign Language) a čestným viceprezidentem Společnosti editorů a korektorů (Society for Editors and Proofreaders). Byl rovněž aktivním editorem nakladatelství Cambridge University Press.\n\nDavid Crystal nyní žije se svou ženou v Holyheadu. Má čtyři dospělé děti. Jeho syn Ben Crystal je také spisovatel a byl spoluautorem dvou Crystalových knih. Po letech intenzivní akademické činnosti odešel David Crystal do důchodu a nyní pracuje jako spisovatel, editor a poradce. V roce 1995 mu byl udělen Řád britského impéria a v roce 2000 se stal členem státní akademie Spojeného království.\n\nCrystal je autorem, spoluautorem a editorem více než 120 knih na nejrůznější témata, specializuje se mimo jiné na psaní a editování příruček. Mezi jeho díla patří jazyková encyklopedie s názvem \"Cambridge Encyclopedia of Language\" (1987, 1997, 2010) a encyklopedie anglického jazyka nazvaná \"Cambridge Encyclopedia of the English Language\" (1995, 2003). Podílel se na vzniku slovníku s názvem \"Cambridge Biographical Dictionary\", encyklopedií Cambridge Factfinder, Cambridge Encyclopedia a New Penguin Encyclopedia (2003). Prováděl rovněž korektury literárních děl a je patronem britské národní asociace gramotnosti (the UK National Literacy Association). Vydal také několik knih o lingvistice a anglickém jazyce pro běžné čtenáře, které se vyznačují nejrůznějšími grafickými podobami a obsahují krátké články, které vysvětlují složitou problematiku jazyka velmi srozumitelným způsobem.\nCrystal předpokládá, že se angličtina v celosvětovém měřítku bude dělit na různé varianty, ale zároveň sjednocovat. Že regionální varianty angličtiny se budou od sebe čím dál více lišit, a proto bude potřeba, aby vznikla angličtina, kterou sám nazývá „světovým standardem mluvené angličtiny\" (World Standard Spoken English). Ve své knize \"The Stories of English\" (volně přeloženo: Příběhy angličtiny), která popisuje historii anglického jazyka, zdůrazňuje jakou hodnotu přikládá jazykové různorodosti a vyzývá k respektování regionálních variant angličtiny, které jsou někdy pokládané za „nestandardní formy“. Je zastáncem nové oblasti studia jazyka, kterou je tzv. internetová jazykověda (Internet linguistics). \nJeho díla, která se netýkají jazykovědy, zahrnují básně, divadelní hry a životopisy. \n\nJako expert v oblasti vývoje anglického jazyka byl Crystal mezi lety 2004 a 2005 zapojen do procesu ztvárňování Shakespearovských her v divadle Globe v rámci projektu \"Original Pronunciation\", jehož cílem bylo ztvárnit hry s použitím výslovnosti, která se byla aktuální v době, kdy Shakespeare hry psal. Crystalova role byla trénovat herce v dobové výslovnosti.\n\n"}
{"id": "737853", "url": "https://cs.wikipedia.org/wiki?curid=737853", "title": "Třída Ada", "text": "Třída Ada\n\nTřída Ada (jinak též třída Heybeliada) je třída víceúčelových korvet tureckého námořnictva, stavěných v rámci ambiciózního programu rozvoje floty MİLGEM. Korvety jsou specializovány pro pobřežní operace, zejména hlídkování, průzkum, pátrání a záchranu či vyhledávání ponorek. Celkem byly pro turecké námořnictvo postaveny čtyři jednotky této třídy. Jedná se o první moderní turecké válečné lodě domácí konstrukce. Turecko chce tuto třídu rovněž exportovat. Prvním zahraničním uživatelem bude Pákistán, který objednal celkem čtyři korvety.\n\nCelá třída je stavěna v rámci tureckého námořního zbrojního programu MİLGEM (\"Milli Gemi\"). Ten má zajistit nezávislost tureckého námořnictva na dovozu válečných lodí a částečně i jejich vybavení. Hodnota kontraktu je odhadována na 3 miliardy dolarů. Původně byla plánována stavba osmi víceúčelových korvet třídy \"Ada\" a následně čtyři větší víceúčelové fregaty třídy \"Istanbul\" (TF-100). V další fázi chce Turecko získat 4–6 domácích protiletadlových fregat třídy \"TF-2000\". V průběhu realizace programu byl počet korvet třídy \"Ada\" snížen na čtyři.\n\nPrvní dvě jednotky třídy \"Ada\" staví státní loděnice v Istanbulu, přičemž zbylá plavidla staví komerční turecká loděnice v Tuzle. Kýl první jednotky \"Heybeliada\" (F-511) byl založen v červenci 2005, v září 2008 byl trup spuštěn na vodu a 27. září 2011 korveta vstoupila do služby. Druhá jednotka \"Büyükada\" (F-512) byla stavěna od září 2008 a zařazena v roce 2013. Zbylou dvojici tvoří korvety \"Burgazada\" (F-513) a \"Kinaliada\" (F-514). Spuštěním poslední čtvrté jednotky \"Kinaliada\" byl symbolicky uvolněn dok pro prototypovou fregatu třídy \"Istanbul\" (TF-100).\n\nKorveta \"Kinaliada\" byla do služby přijata v září 2019. Ve stejný den byla zároveň zahájena stavba první korvety této třídy pro Pákistán.\n\nJednotky třídy \"Ada\":\nKoncepce plavidla se hodně podobá americkému projektu Littoral Combat Ship z dílen loděnic Lockheed Martin. Trup plavidla je z ocele, zatímco jeho nástavby jsou z kompozitu. Použité technologie snižují radarovou, akustickou, magnetickou i infračervenou stopu plavidla. Korvety jsou vybaveny bojovým informačním systémem UNIMACS 3000, vyhledávacím 3D radarem SMART-S Mk 2, elektro-optickým systémem ASELFLIR-300, demagnetizačním systémem a protitorpédovým systémem Sea Sentor.\n\nHlavňovou výzbroj tvoří jeden dvouúčelový 76mm kanón Oto Melara Super Rapid v dělové věži na přídi. Sekundární výzbroj tvoří dva 12,7mm kulomety, umístěné v dálkově ovládaných stabilizovaných střeleckých stanovištích STAMP. Hlavní údernou výzbrojí jsou dva čtyřnásobné kontejnery protilodních střel Boeing Harpoon Block II s dosahem cca 120 km. K bodové obraně proti letadlům a protilodním střelám slouží jeden 21násobný protiletadlový raketovým komplet systému RIM-116 Rolling Airframe Missile. K napadání ponorek plavidla nesou dva tříhlavňové 324mm torpédomety Mk 32, ze kterých jsou vypouštěna lehká protiponorková torpéda Mk 46. Na zádi se nachází přistávací paluba a hangár umožňující operace jednoho vrtulníku S-70B-2 Seahawk.\n\nPohonný systém koncepce CODAG kombinuje dva diesely MTU 16V595TE90 pro ekonomickou plavbu s jednou plynovou turbínou, která se k nim přiřadí v bojové situaci. Ekonomická rychlost je 15 uzlů, nejvyšší překračuje 29 uzlů.\n\n"}
{"id": "737856", "url": "https://cs.wikipedia.org/wiki?curid=737856", "title": "OLAP kostka", "text": "OLAP kostka\n\nOLAP krychle (online analytical processing) je způsob organizace dat, který rozšiřuje dvojrozměrně tabulkové uspořádání tak, že každá datová dimenze je uložena v jedné ose kostky. Tím překonává některá omezení relačních databází.\n\nUspořádání dat do vektorů kostek umožňuje k nim zpětně přistupovat z různých hledisek (dimenzí) stejným způsobem. Odpadá tím na výkonnost systému náročné spojování mnoha tabulek RDBMS. Nicméně fyzické ukládání dat do kostek neumožňuje rychlou editaci, v takovém případě je třeba přepracovat celou kostku.\nKostka je tvořena hodnotami, které jsou kategorizovány do dimenzí. Struktura je implementována relačními tabulkami ve hvězdicovém schématu či schématu sněhové vločky. Jedná se typicky o rodič-potomek (parent-child) strukturu, kde rodičovské prvky reprezentují konsolidaci potomků a zároveň ony samy mohou být agregovány do svých rodičovských prvků.\n\nV terminologii relačních databází OLAP kostka reprezentuje projekci vztahu RDBMS funkcí\nK elementům kostky lze přistupovat i za použití podmnožiny indexů:\n\nPro analytické potřeby se provádí následující operace s datovými kostkami, které mají za účel zpracování a projekci dat tak, aby usnadnily jejich pochopení.\n\nKostky mohou být používány například pro analýzu podnikových dat jako prodeje, skladových zásob a financí. Mezi dimenze, které mohou být důležité patří například čas, obchod, prodávající a zboží.\nProto může velmi snadno odpovědět na následující otázky:\n\nK sestavení takových reportů pomocí RDBMS by bylo nutné spojit několik tabulek (jednu pro každou dimenzi), s pomocí datové kostky je možno takovéto reporty postavit a vyplnit mnohem rychleji.\n\n"}
{"id": "737863", "url": "https://cs.wikipedia.org/wiki?curid=737863", "title": "Rock Against Bush", "text": "Rock Against Bush\n\nRock Against Bush byl projekt vytvoření punkovými a alternativními hudebníky proti volební kandidatuře George W. Bushe v amerických prezidentských volbách v roce 2004. Jeho podstatou bylo využít hudbu na vytvoření nálad proti válce a pro mír, podobně jako hudební festival Woodstock.\n\n\n"}
{"id": "737864", "url": "https://cs.wikipedia.org/wiki?curid=737864", "title": "Martin Solveig", "text": "Martin Solveig\n\nMartin Laurent Picandet (* 22. září 1976, Paříž, Francie), lépe známý pod svým uměleckým jménem Martin Solveig, je poněkud výstřední francouzský DJ a producent elektronické hudby. Každý týden má show \"C'est La Vie\" na francouzském rádiu \"FG DJ Radio\". Je majitelem hudebního vydavatelství Mixture Stereophonic.\n\nJako malý vstoupil Martin Picandet do sboru Les Petits Chanteurs de Sainte Croix de Neuilly, kde měl zkoušky vážné hudby a později se stal i sólistou jako soprán pod vedením Françoise Polgára. Ve věku 18 let se stal DJem v proslulých pařížských nočních klubech \"(L'Enfer, Le Queen, Les Bains Douches)\".\n\nV Solveigově kariéře přichází rok 2010. Ve světě téměř neznámý DJ vydává svůj singl \"Hello\". Chytlavá melodie a jednoduchý text \"zahltil\" rádia. Oblíbeným se stal i \"tenisový\" videoklip, hraje v něm proti dalšímu francouzskému DJi Bobu Sinclarovi zápas na Roland Garros při tenisovém French Open.\n\n"}
{"id": "737866", "url": "https://cs.wikipedia.org/wiki?curid=737866", "title": "Jemenská fotbalová reprezentace", "text": "Jemenská fotbalová reprezentace\n\nJemenská fotbalová reprezentace reprezentuje Jemen na mezinárodních fotbalových akcích, jako je mistrovství světa nebo Mistrovství Asie ve fotbale. Před rokem 1990 soutěžily dva jemenské týmy pod hlavičkou Severního a Jižního Jemenu.\n"}
{"id": "737869", "url": "https://cs.wikipedia.org/wiki?curid=737869", "title": "Fotbalová reprezentace Jižního Jemenu", "text": "Fotbalová reprezentace Jižního Jemenu\n\nFotbalová reprezentace Jižního Jemenu existovala v letech 1965 až 1990.\n\nJihojemenská reprezentace debutovala na Panarabských hrách v Káhiře roku 1965. Prohrála s Egyptem 0:14, se Súdánem 0:9, s Palestinou 0:1 a Libanonem 3:4.\nZúčastnila se mistrovství Asie ve fotbale 1976, když se kvalifikovala díky odstoupení soupeřů. V základní skupině prohrála s Íránem 0:8 a s Irákem 0:1.\n\nPřihlásila se na mistrovství světa ve fotbale 1986, v kvalifikaci byla vyřazena Bahrajnem po výsledcích 1:4 doma a 3:3 venku.\n\nV roce 1989 se zúčastnila \"Poháru míru a přátelství\", konaného v Kuvajtu. Ve skupině prohrála s Íránem 0:2, s Irákem 2:6 a porazila Guineu 1:0.\nPo sjednocení Jemenu v květnu 1990 byla vytvořena společná Jemenská fotbalová reprezentace.\n\n"}
{"id": "737873", "url": "https://cs.wikipedia.org/wiki?curid=737873", "title": "Seznam druhů rodu bojovnice", "text": "Seznam druhů rodu bojovnice\n\nBojovnice (\"Betta\") je rod paprskoploutvých ryb z čeledi guramovití. Je známo 69 vědecky popsaných platných druhů, které jsou podle vzájemné podobnosti dále rozděleny do 12 druhových skupin.\n"}
{"id": "737878", "url": "https://cs.wikipedia.org/wiki?curid=737878", "title": "Spanish Fly: Live in Spain", "text": "Spanish Fly: Live in Spain\n\nSpanish Fly: Live in Spain je koncertní DVD Lou Reeda, vydané 17. května 2005. Album nahrál Reed za doprovodu své skupiny a violoncellistky Jane Scarpantoni na španělském festivalu Benicassim Festival 7. srpna 2004.\n\n"}
{"id": "737881", "url": "https://cs.wikipedia.org/wiki?curid=737881", "title": "Wendel Clark", "text": "Wendel Clark\n\nWendel Clark (* 25. října 1966, Kelvington, Saskatchewan, Kanada) je bývalý kanadský hokejový útočník.\n\n\n"}
{"id": "737882", "url": "https://cs.wikipedia.org/wiki?curid=737882", "title": "Jordánská fotbalová reprezentace", "text": "Jordánská fotbalová reprezentace\n\nJordánská fotbalová reprezentace reprezentuje Jordánsko na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737890", "url": "https://cs.wikipedia.org/wiki?curid=737890", "title": "Road Trips Volume 4 Number 5", "text": "Road Trips Volume 4 Number 5\n\nRoad Trips Volume 4 Number 5 je koncertní album skupiny Grateful Dead. Album bylo nahráno 9. a 12. června 1976 v Boston Music Hall v Bostonu, v Massachusetts. Trojalbum vyšlo 1. listopadu 2011. Jedná se o poslední část série \"Road Trips\". V roce 2012 začne vycházet nová série s názvem \"Dave's Picks\"\n\n"}
{"id": "737891", "url": "https://cs.wikipedia.org/wiki?curid=737891", "title": "Macroxiphus", "text": "Macroxiphus\n\nMacroxiphus je rod zvláštních kobylek z čeledi kobylkovití (Tettigoniidae). Známy jsou nejméně tři druhy, všechny jsou udávány z oblasti jihovýchodní Asie: \"M. globiceratus\", \"M. nasicornis\" a \"M. sumatranus\", přičemž \"M. sumatranus\" má ještě tři poddruhy. První dvě larvální stadia (minimálně některých druhů) se podobají mravencům, mluvíme o obranném mimikry zvaném myrmekomorfie. Mají černé zbarvení, hlava je kulatá (mravencovitého tvaru), tykadla jsou opticky zmenšená, první tři hrudní segmenty jsou silně zúžené a zbylé jsou naopak široké a kulovitého průřezu. Larvy dosahují takto velikosti asi 1 cm, během dalších svlékání se tělo stává typickým tělem dospělé kobylky.\n"}
{"id": "737892", "url": "https://cs.wikipedia.org/wiki?curid=737892", "title": "Platan u svaté Anny", "text": "Platan u svaté Anny\n\nPlatan u svaté Anny je památný strom, který roste v nemocnici U svaté Anny v Brně. V minulosti získal ocenění Strom roku a také se objevil v televizním pořadu Paměť stromů.\n\nPlatan roste na prvním nádvoří fakultní nemocnice U svaté Anny 12 metrů před budovou jídelny, okolí lemují lavičky. V těsné blízkosti probíhá od roku 2010 stavba mezinárodního centra.\n\nCo do obvodu kmene je z brněnských platanů na třetím místě. Kmen se začíná větvit ve výšce 4 metrů, ve 150 centimetrech jsou patrné boule. Spodní větve musely být zkráceny roku 1997 při výstavbě budovy jídelny. Stavba probíhala obezřetně, takže během ní nedošlo k poškození památného stromu. Téhož roku došlo na odborné ošetření formou redukčního a zdravotního řezu.\n\nPlatanu byl věnován prostor v pořadu České televize Paměť stromů, konkrétně v dílu číslo 13, \"Nejen duby, buky a lípy\". Také zvítězil v anketě Strom roku 2001.\n\n\n"}
{"id": "737896", "url": "https://cs.wikipedia.org/wiki?curid=737896", "title": "Kambodžská fotbalová reprezentace", "text": "Kambodžská fotbalová reprezentace\n\nKambodžská fotbalová reprezentace reprezentuje Kambodžu na mezinárodních fotbalových akcích, jako je mistrovství světa nebo Mistrovství Asie ve fotbale.\n\nV letech 1965–1967 vedl kambodžské reprezentační mužstvo Vladimír Mirka.\n"}
{"id": "737898", "url": "https://cs.wikipedia.org/wiki?curid=737898", "title": "Julolidin", "text": "Julolidin\n\nJulolidin je heterocyklická dusíkatá sloučenina,\nodvoditelná od benzo(i,j)chinolizinu\nhydrogenací dvou heterocyklických aromatických jader.\n"}
{"id": "737899", "url": "https://cs.wikipedia.org/wiki?curid=737899", "title": "Kraftwerk: 3D", "text": "Kraftwerk: 3D\n\nKraftwerk: 3D je kniha německé elektronické skupiny Kraftwerk.\n\nKniha je vytvořena v anaglyfové 3D metodě a obsahuje grafiku z alb Autobahn, Radio-Activity, Trans-Europe Express, The Man Machine, Computer World, Techno Pop a Tour de France.\n\nJe vydána v tvrdé vazbě, má 96 stran a je doplněna 3D brýlemi. Kniha byla vydána k příležitosti výstavy trojrozměrných animací, které Kraftwerk používají jako vizuální doprovod na svých koncertech. Výstava proběhla v říjnu až listopadu 2011 v mnichovské galerii Lenbachhaus.\n\n"}
{"id": "737900", "url": "https://cs.wikipedia.org/wiki?curid=737900", "title": "José Luis Abellán", "text": "José Luis Abellán\n\nJosé Luis Abellán (* 19. května 1933, Madrid) je španělský historik filozofie a literární kritik.\n\nZískal filozofické vzdělání a stal se profesorem na filozofické fakultě na Universidad Complutense de Madrid. Zastupoval Španělsko v orgánech UNESCA. Za své rozsáhlé literární dílo získal řadu ocenění.\n\n\nV roce 2004 měl Abellán, jako prezident Ateneo Científico, Literario y Artístico de Madrid (do roku 2009), proslov před koncertem na počest vstupu České republiky do Evropské unie, který se konal na půdě Atanea.\n"}
{"id": "737901", "url": "https://cs.wikipedia.org/wiki?curid=737901", "title": "Lavonova aféra", "text": "Lavonova aféra\n\nLavonova aféra byl politický skandál spojený s nevydařenou tajnou izraelskou operací proti Spojeným státům a Velké Británii v létě roku 1954, jejímž cílem bylo vyprovokovat USA k válce proti Egyptu.\n\nOperace s krycím jménem Susannah měla zabránit uzavření britsko-egyptské smlouvy o odchodu britských jednotek z oblasti Suezského průplavu a předání správy nad průplavem do egyptských rukou. Mělo se tak stát pomocí série bombových útoků na britské a americké cíle v Egyptě (kulturní a informační centra, banky, kina, knihovny), které by narušily důvěru mezi Egyptem a Západem. Vina za tyto akce měla být svalena na Muslimské bratrstvo, egyptské komunisty a na „nespecifikované živly“ či „místní nacionalisty“. V nastalém ovzduší nedůvěry by pak britská vláda nestáhla své vojenské jednotky od Suezského průplavu.\n\nPo odhalení akce vypukl skandál známý jako Lavonova aféra. Izraelský ministr zahraničí Pinchas Lavon sice odmítl, že by o této operaci věděl, nakonec však byl nucen odstoupit. Izrael se k operaci Susannah stavěl 50 let odmítavě, v roce 2005 však prezident Moše Kacav udělil žijícím účastníkům oficiální uznání.\n"}
{"id": "737902", "url": "https://cs.wikipedia.org/wiki?curid=737902", "title": "Ludvík I. ze Sancerre", "text": "Ludvík I. ze Sancerre\n\nLudvík I. ze Sancerre ( \"Louis I de Sancerre\", 1207 - 1267) byl hrabě ze Sancerre a účastník baronské křížové výpravy.\n\nHraběcí titul zdědil roku 1219 po smrti svého otce Viléma v Malé Asii. 1. září 1239 následoval stopy svého otce a společně s dalšími francouzskými pány se vydal na křížovou výpravu. Je zobrazen jako pokorný donátor na vitráži v chóru katedrály v Chartres ve společnosti dalších významných mužů své doby, kteří také patřili mezi aktivní křižáky.\n\n"}
{"id": "737903", "url": "https://cs.wikipedia.org/wiki?curid=737903", "title": "Katarská fotbalová reprezentace", "text": "Katarská fotbalová reprezentace\n\nKatarská fotbalová reprezentace reprezentuje Katar na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737906", "url": "https://cs.wikipedia.org/wiki?curid=737906", "title": "Řečička", "text": "Řečička\n\nŘečička je levostranný přítok řeky Nežárky v okrese Jindřichův Hradec v Jihočeském kraji. Délka toku činí 11,2 km. Plocha povodí měří 20,3 km².\n\nPramen Řečičky je v posledním rybníčku z kaskády 6 rybníčků od Kačleh směrem na kopec. Rybníček je v současné době zarostlý rákosím. Na tom počtu rybníčků pod pramenem Řečičky můžeme vidět práci dřívějších generací, kdy měli zájem zachytit co nejvíce vody pro pozdější využití. Do roku 1989 byl zase zájem vodu odvést, aby mohla být pole obdělávána těžkými traktory. Dnes je snaha obnovit dřívější režim zachytávání vody.\nK prameni se dostanete od autobusové zastávky Kačlehy úvozovou cestou nahoru do kopce. Kačlehy vede cyklostezka č. 1241 (J. Hradec - Český Rudolec)\n\nŘečička protéká horním a dolním Kačležským rybníkem. Vlévá se do ní řada rybníčků a potůčku zleva, pak velká kaskáda 7 rybníků zprava spojených bezejmenným potůčkem. Vlévá se do Otínského rybníka, do kterého se zprava vlévá bezejmenný potok o celkové délce 3,797 km, který spojuje kaskáda 7 rybníků, z nichž největší jsou rybník Jednotář a Průtočný. Dále zprava se do Otínského rybníka vlévá rybník Nový Otín. Řečička protéká obcí Otín a několika rybníky v ní, zprava přitéká další kaskáda 5 rybníků.\nPřes louky pokračuje Řečička do krajní čtvrti Jindřichova Hradce, kde do ní na kraji města přitéká zleva bezejmenný potok, který protéká kaskádou 5 rybníků, z nich největší je Kunifer. Řečička protéká jižním předměstím Jindřichova Hradce podél ulice Řečička a dále přes Jiráskovu čtvrť.\nNa konci města se do ní zleva vlévá městská čistička odpadních vod, obtéká Malíkovský rybník a vlévá se do řeky Nežárky.\n\nŘečička nemívá tolik vody, aby ohrožovala své okolí. Před Jindřichovým Hradcem protéká dvojicí kanálů pod silniční přeložkou, kanály by množství vody omezily, tedy při větším množství vody by se teoreticky mohlo před silniční přeložkou vytvořit jezero, které by ale nikomu nevadilo. Za přeložkou začíná na pravé straně Řečičky souvislá výstavba na navezené zemině, zemina je výše, než louky na levé straně, tedy i při největším průtoku hladina nedosáhne úrovně navezení zemině, rozlévá se na louky do šíře desítky metrů a jako taková je pro to určena i územním plánem. Problém by mohl nastat, kdyby došlo k nějakému vytvoření hráze, teoreticky je to možné, protože louky dále do města jsou zastaveny zahradami s ploty a i na levé straně se objevil rodinný dům, mosty a garáže a nakonec i podzemní roury.\n\nŘečička bývala dříve často barevná. V bývalé textilce Jitka se barvila džínovina a barva občas vytekla do kanálu, většinou nedbalostí obsluhy než technickou závadou. Podzemní kanál z textilky ústí na kraji Otína a od toho místa bývaly břehy zbarvené podle právě požívané barvy, modré nebo černé. Vzhledem k tomu, že v textilce pracovali tisíce obyvatel Jindřichova Hradce, nebyl zájem továrnu nějak postihovat a výrobu zastavovat. V současné době již textilka neexistuje.\n\nDalším zdrojem znečištění byla, a zdrojem ohrožení stále je, průmyslová zóna na tzv. \"Cihelně\" (mezi ulicemi U Cihelny a Rezkovou). Ze zóny vede kanál podél ulice Rezkovy, pod obchodní zónou a ústí do Řečičky před propustí pod silnicí. Ze zóny občas vyteklo nějaké nezjištěné nahnědlé znečistění a opět obarvilo břehy.\n\nV současné době dochází ke znečištění Řečičky hlavně obyvateli Otína, při vyšší vodě se objevují v Řečičce pravidelně prkna, umělohmotné pytle, sklenice, seno, tráva, náhodně hasicí přístroj, kočárek a obdobně. A vše různě zůstává viset na březích Řečičky. V Otíně z domů vede řada kanálů do Řečičky.\nV Otínu je nový rybník a od té doby se často objevují v Řečičce mrtvé ryby.\nCelkově je tedy Řečička nezpůsobilá na odběr pitné vody a ke koupání, znečištění ale není tak velké, voda může ještě stále sloužit k zalévání.\n\n"}
{"id": "737908", "url": "https://cs.wikipedia.org/wiki?curid=737908", "title": "Giardini della Fortezza", "text": "Giardini della Fortezza\n\nGiardini della Fortezza také známé jako del Vascon jsou zahrady na východní straně Fortezza da Basso ve Florencii, mezi hradbami a ulicí Filippo Strozzi.\n\nTato oblast byla navržena Giuseppem Poggi, který pracoval na realizaci bulvárů ve Florencii, které jsou nazývány Viali di Circonvallazione (od 1865). Ulice následuje linii starobylých hradeb ve Florencii a jsou přirovnávány k pařížským bulvárům. Stromy, rámují centrální nádrž, velký eliptický bazén tvoří skutečné jezero, je zdobený fontánami a sídlí zde kolonie labutí. Kompozice výsadby je upravena tak, aby v každém ročním období vytvářela příjemnou změnu ve vnímání zahrady.\n\n"}
{"id": "737909", "url": "https://cs.wikipedia.org/wiki?curid=737909", "title": "Norbert Kubát (skladatel)", "text": "Norbert Kubát (skladatel)\n\nNorbert Kubát (12. března 1863, Uhlířské Janovice – 4. prosince 1935, Plzeň) byl český sbormistr, varhaník, houslista a hudební skladatel.\n\nV dětském věku se učil hře na housle a na klavír. V roce 1879 byl přijat na pražskou varhanickou školu. Absolvoval v roce 1882 a nastoupil vojenskou službu. Stal se prvním houslistou a zástupcem kapelníka vojenské hudby. Po ukončení vojenské služby byl ředitelem kůru a učitelem hudby v Kolíně. Kromě toho byl sbormistrem pěveckých sdružení \"Dobroslav\" a \"Dobromila\".\n\nV roce 1894 přišel do Plzně, kterou již do své smrti neopustil. Byl ředitelem kůru v katedrále svatého Bartoloměje a sbormistrem plzeňského Hlaholu. V rámci Hlaholu byl založen komorní sbor nejlepších zpěváků jako tzv. \"Pařížský odbor\". Ten, pod Kubátovým vedením, v roce 1900 zvítězil na soutěžích v Paříži a v Bruselu. Hlahol dovedl na tak vysokou úroveň, že si mohl dovolit nastudovat i největší díla světové kantátové literatury. Uvedl v Plzni např. Dvořákovu \"Svatou Ludmilu\" a \"Svatební košile\", Haydnovo \"Stvoření světa\", \"Stabat mater dolorosa\" Josefa Bohuslava Foerstera, \"Bouři\" Vítězslava Nováka i 9. symfonii Ludwiga van Beethovena. Vystupoval nejen jako sbormistr a dirigent, ale i jako houslista a člen komorních souborů (\"Plzeňské klavírní trio\"). Hlahol vedl do roku 1914, ale i poté zůstal jeho čestným členem.\n\nV roce 1920 založil další pěvecký soubor \"Čech\" a v roce 1925 s ním zvítězil na soutěži pořádané u příležitosti 25. výročí trvání spolku \"Smetana\".\n\nI v jeho působení jako regenschoriho v kostele sv. Bartoloměje bylo velmi přínosné pro plzeňský kulturní život. Do repertoáru neváhal zařazovat i hudbu současných skladatelů a prováděl také velká chrámová díla ve spolupráci s členy \"Hlaholu\" a divadelními a vojenskými orchestry. Kromě toho v kostele pořádal i koncerty vážné hudby mimo bohoslužby.\n\nKomponoval především chrámovou hudbu, která se však u posluchačů setkala s příznivým přijetím a byla hrána i v kostelech mimo Plzeň.\n\nJeho syn, Norbert (1891–1966), se stal významným houslistou a hudebním pedagogem.\n\n\n\n\n\n"}
{"id": "737910", "url": "https://cs.wikipedia.org/wiki?curid=737910", "title": "Severokorejská fotbalová reprezentace", "text": "Severokorejská fotbalová reprezentace\n\nSeverokorejská fotbalová reprezentace reprezentuje Severní Koreu na mezinárodních fotbalových akcích, jako je Mistrovství světa nebo Mistrovství Asie ve fotbale.\n\nV Severní Koreji panuje striktní totalitní režim, občanům mj. pod pohrůžkou trestu smrti zakazující opustit zemi nebo přistupovat k internetovým zdrojům, a to se projevuje i zasahováním do výsledků severokorejské fotbalové reprezentace, co se týče údajů v médiích. Tyto intervence se výrazně pozoruhodnějšími staly od Mistrovství světa ve fotbale 2010, na které se Severní Korea po 44 letech kvalifikovala. Co se týče tohoto šampionátu, změněn byl kupř. výsledek zápasu Brazílie – Sev. Korea — z 2:1 na 0:1. Pokud jde o následující ročník, zfalšována byla celá účast Severní Koreje na závěrečném turnaji; ze šampionátu s označením 2014, na který se země nekvalifikovala, byly prezentovány výsledky 7:0 s Japonskem, 4:0 s USA a 2:0 s Čínou. Z informací od nezávislých pozorovatelů se obecně soudí, že obyvatelé mystifikacím věří.\n\nSeznam zápasů severokorejské fotbalové reprezentace na MS\n"}
{"id": "737911", "url": "https://cs.wikipedia.org/wiki?curid=737911", "title": "Victoria Abrilová", "text": "Victoria Abrilová\n\nVictoria Abrilová, vlastním jménem Victoria Mérida Rojas (* 4. července 1959, Madrid) je španělská herečka a zpěvačka.\n\nJako filmová herečka debutovala v roce 1974 v \"Obsesión\" režiséra Polopa. Je často obsazovaná jak v domácí španělské, tak zahraniční produkci. Významná pro ni byla role Mariny Osorio ve filmu ¡Átame! Pedra Almodóvara.\n\n\n"}
{"id": "737913", "url": "https://cs.wikipedia.org/wiki?curid=737913", "title": "William Labov", "text": "William Labov\n\nWilliam Labov (* 4. prosince 1927, Rutherford, New Jersey, USA) je americký jazykovědec, který je řazen k zakladatelům vědní disciplíny s názvem sociolingvistika. Píše a mluví se o něm jako o „velmi originální a vlivné osobnosti, která významně přispěla k metodice sociolingvistiky“. Působí na Katedře jazykovědy Univerzity v Pensylvánii a věnuje se průzkumu v oblasti sociolingvistiky, změny jazyka a dialektologie.\n\nLabov se narodil v Ruthefordu ve státě New Jersey a studoval na Harvardu. Předtím, než se začal zabývat jazykovědou, pracoval mezi lety 1949 a 1961 jako průmyslový chemik. Pro účely své magisterské diplomové práce provedl v roce 1963 studii změny dialektu na Martha‘s Vineyard. Doktorské studium absolvoval na Columbia University pod dohledem Uriela Weinreicha. Předtím než se stal profesorem lingvistiky na University of Pennsylvania (1971), vyučoval v letech 1964 až 1970 na Columbia University. Poté se stal vedoucím Jazykovědné laboratoře (1977). \nOd roku 1993 je podruhé ženatý s Gillian Sankoffovou, která je rovněž lingvistkou. Jeho prvou manželkou byla socioložka Teresa Gnasso Labovová.\n\nMetody, jimiž shromažďoval údaje pro své studie variant angličtiny na území města New York, měly velký vliv v oblasti společenské dialektologie. Tyto studie byly zveřejněny pod názvem \"The Social Stratification of English in New York City\" (1966). Dalším přínosem pro obor byly jeho studie místní afro-americké angličtiny (\"African American Vernacular English\"): Prosazuje svůj názor, že afro-americká angličtina by neměla být vnímána jako podřadná varianta angličtiny, ale naopak respektovaná varianta s vlastními gramatickými pravidly. Prováděl také průzkum referenční neurčitosti (referential indeterminacy) a vlivné studie způsobů, jakými běžní lidé strukturují vyprávění o svých životech. Část své výuky spojil se službou veřejnosti a realizoval projekt, v jehož rámci studenti pomáhali se vzděláváním dětí v západní části Filadelfie a zároveň sbírali poznatky z oblasti sociolingvistiky afro-americké angličtiny. \nNovější Labovy průzkumy se týkají změn v soudobé fonologii hovorové angličtiny na území Spojených států a původu změn v samohláskách. O této problematice spolu s dalšími autory píše v knize \"Atlas severoamerické angličtiny\" (Atlas of North American English, 2006), na níž spolupracovali i Sharon Ashová a Charles Boberg. Mezi další Labovy knihy patří \"The Study of Nonstandard English\" (1969), \"Language in the Inner City\", \"Studies in Black English Vernacular\" (1972), \"Sociolinguistic Patterns\" (1972), \"Principles of Linguistic Change\".\n\n"}
{"id": "737922", "url": "https://cs.wikipedia.org/wiki?curid=737922", "title": "Hugo IV. Burgundský", "text": "Hugo IV. Burgundský\n\nHugo IV. Burgundský ( \"Hugues IV de Bourgogne\", 9. března 1213 Villaines-en-Duesmois – 27. října 1272) byl burgundský vévoda a titulární král soluňského království. Zúčastnil se tří křížových výprav.\n\nHugo byl jediným synem Oda Burgundského a když Odo roku v červnu 1218 zemřel, bylo jeho dědici Hugovi teprve pět let. Regentkou se na příštích deset let stala vdova Alice.\n\nRoku 1239 věren rodové tradici společně s Theobaldem ze Champagne, Hugem z Lusignanu a Petrem Mauclercem vytáhl na křížovou výpravu do Akkonu. Vrátil se roku 1241 a o sedm let později se připojil ke kruciátě Ludvíka IX. Během bojů o Mansourah držel tábor. Volání křížových výprav neodolal ani v pozdějším věku a roku 1270 doprovázel Ludvíka IX. i na tažení do Tunisu.\n\nZemřel v pokročilém věku v říjnu 1272 a byl pohřben v rodovém pohřebišti v Kapli vévodů klášterního kostela v Citeaux. Hrob společně s dalšími podlehl zkáze po Francouzské revoluci. Je pravděpodobně zobrazen stejně jako jeho matka na svorníku dnes uloženém v depozitáři místního muzea v Reulle-Vergy.\n\n"}
{"id": "737925", "url": "https://cs.wikipedia.org/wiki?curid=737925", "title": "Kuvajtská fotbalová reprezentace", "text": "Kuvajtská fotbalová reprezentace\n\nKuvajtská fotbalová reprezentace reprezentuje Kuvajt na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů kuvajtské fotbalové reprezentace na MS\n"}
{"id": "737927", "url": "https://cs.wikipedia.org/wiki?curid=737927", "title": "SERCA", "text": "SERCA\n\nSERCA (zkratka z angl. \"sarco/endoplasmic reticulum Ca ATPase\"), též ER Ca ATPáza, je pumpa, která se vyskytuje v membráně endoplazmatického retikula svalových buněk. Za spotřeby ATP tato pumpa transportuje vápenaté ionty z cytosolu do endoplazmatického retikula. SERCA je aktivní neustále, ale do popředí se dostává v momentě, kdy dochází ke svalovému stahu. Tou dobou se totiž otevírají ryanodinové receptory v membráně ER a do cytosolu vstupují vápenaté ionty, které vyvolávají stah. Aby tento stah byl rychle ukončen, v časovém měřítku milisekund se SERCA postará o to, aby se vápenaté ionty vrátily do ER a obnovil se 10 000násobný gradient napříč membránou endoplazmatického retikula.\n"}
{"id": "737929", "url": "https://cs.wikipedia.org/wiki?curid=737929", "title": "Kyrgyzská fotbalová reprezentace", "text": "Kyrgyzská fotbalová reprezentace\n\nKyrgyzská fotbalová reprezentace reprezentuje Kyrgyzstán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737931", "url": "https://cs.wikipedia.org/wiki?curid=737931", "title": "White Rabbit", "text": "White Rabbit\n\n„White Rabbit“ je píseň skupiny Jefferson Airplane z jejich alba \"Surrealistic Pillow\" z roku 1967. Skladba vyšla i jako singl s písní „Plastic Fantastic Lover“ na B-straně. V roce 2004 ji zařadil časopis \"Rolling Stone\" na 478. pozici v jejich žebříčku 500 nejlepších písní všech dob.\n"}
{"id": "737933", "url": "https://cs.wikipedia.org/wiki?curid=737933", "title": "Tagliatelle", "text": "Tagliatelle\n\nTagliatelle a tagliolini (z italského \"tagliare\" – „řezat“) jsou těstoviny, které se tradičně vyrábějí v italských oblastech Emilia-Romagna a Marche. \"Tagliatelle\" jsou dlouhé ploché nudle, které se tvarem podobají těstovinám fettuccine a mívají na šířku 0,65 až 1 cm. \"Tagliatelle\" se podávají s různými omáčkami, tradičně především s omáčkou boloňskou. Tagliolini jsou jednou z variant tagliatelle – jsou stejně dlouhé, ale jsou tenčí a mají kruhový profil.\n\nDalším druhem jsou bavette – ty jsou tenčí než tagliatelle. A ještě o něco tenčí jsou pak bavettine.\n\nPodle jedné pověsti vytvořil první tagliatelle šikovný dvorní kuchař, kterého inspiroval slavnostní účes, který měla Lukrécie d’Este na své svatbě s Annibalem II. Bentivogliem v roce 1487. Tento příběh je ovšem žertovnou smyšlenkou z roku 1931, jejímž autorem je humorista Augusto Majani.\nPokrm dostal název \"tagliolini di pasta e sugo, alla maniera di Zafiran\" (nudle s omáčkou na Zafiranský způsob) a byl podáván na stříbrných talířích. Postupem času se tagliatelle staly běžným jídlem.\n\nV sídle boloňské Obchodní komory je uložena replika jedné tagliatelle vyrobená z masivního zlata, která má ideální průřez 1 x 6 mm.\n\n\"Tagliatelle\" se obvykle připravují čerstvé, takže mívají porézní hrubou strukturu. Jsou proto ideální s hustými omáčkami (z hovězího, telecího, vepřového, někdy i z králíka). Pokrmy z nich ale mohou být i méně vydatné nebo dokonce čistě vegetariánské, jako např. \"briciole e noci\" (s chlebovou strouhankou a ořechy), \"uovo e formaggio\" (s vejci a sýrem – odlehčená verze receptu carbonara), nebo prostě \"pomodoro e basilico\" (s rajčaty a bazalkou).\n\n"}
{"id": "737935", "url": "https://cs.wikipedia.org/wiki?curid=737935", "title": "Luboš Zákostelský", "text": "Luboš Zákostelský\n\nLuboš Zákostelský (* 25. září 1967) je bývalý fotbalista, útočník a fotbalový trenér. Po skončení aktivní kariéry působil jako trenér v FC Zenit Čáslav, FC Vysočina Jihlava a FK Sezimovo Ústí. Jeho synem je fotbalista Jan Zákostelský.\n\nJako mladík přišel do Slávie, kde se neprosadil. Hrál v rakouském Gmündu, do ligy se vrátil jako hráč Benešova. Přestoupil do Liberce, odkud byl uvolňován na různá hostování. Pomáhal do ligy postoupit Plzni, hrál i v činském Kuanli. V roce 2000 přestoupil do FK Chmel Blšany. V roce 2002 byl uvolněn a zakotvil v FC Zenit Čáslav, kde se stal trenérem týmu. Vysoký bijec na hrotu útoku s dobrou orientací v pokutovém území, dobrý hlavičkář. V lize odehrál 168 utkání a dal 26 gólů.\n\n"}
{"id": "737937", "url": "https://cs.wikipedia.org/wiki?curid=737937", "title": "With a Little Help from My Friends", "text": "With a Little Help from My Friends\n\n„With a Little Help from My Friends“ je druhá píseň z alba \"Sgt. Pepper's Lonely Hearts Club Band\" z roku 1967 od britské skupiny The Beatles. Skladbu napsala dvojice Lennon/McCartney (John Lennon, Paul McCartney). V roce 2004 ji časopis \"Rolling Stone\" zařadil na 311 místo v jejich seznamu 500 nejlepších písní všech dob. Skladbu předělal například Joe Cocker a vydal ji na albu \"With a Little Help from My Friends\" v roce 1969.\n\n\nPod názvem „Přítele mám, abych měl za kým jít“ s textem Zdeňka Borovce ji v roce 1974 nazpívala Helena Vondráčková se skupinou Strýci Luďka Švábenského\n"}
{"id": "737939", "url": "https://cs.wikipedia.org/wiki?curid=737939", "title": "Laoská fotbalová reprezentace", "text": "Laoská fotbalová reprezentace\n\nLaoská fotbalová reprezentace reprezentuje Laos na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737944", "url": "https://cs.wikipedia.org/wiki?curid=737944", "title": "Henry Watson Fowler", "text": "Henry Watson Fowler\n\nHenry Watson Fowler (10. března 1858, Tonbridge, Anglie, Velká Británie – 26. prosince 1933, Hinton St George, Anglie) byl britský učitel angličtiny a lexikograf, který se zabýval užitím anglického jazyka. Proslul svými slovníky \"A Dictionary of Modern English Usage\" (Slovník moderní užité angličtiny) a \"Concise Oxford Dictionary\" (Stručný oxfordský slovník) a v britském národním deníku The Times byl označen jako „slovníkový genius”.\n\nPoté, co získal vzdělání na univerzitě v Oxfordu, pracoval Fowler do svých středních let jako učitel a později se poněkud neúspěšně živil jako novinář a spisovatel na volné noze. Společně se svým bratrem Francisem začal na počátku roku 1906 publikovat později velmi stěžejní knihy o gramatice, stylistice a lexikografii. Díla, na kterých se svým bratrem spolupracoval, po smrti svého bratra v roce 1918 sám dokončil.\n\nTento slovník, který je mnohými považován za základního průvodce anglickou stylistikou, učinil ze jména Fowler slovo, které bylo zmiňováno snad ve všech domácnostech v anglicky mluvících zemích. V deníku The Times se o tomto slovníku psalo jako o fascinující a úžasné knize. Winston Churchill nařídil četbu tohoto slovníku všem svým úředníkům.\nKniha byla natolik populární, že ji dané nakladatelství muselo tisknout v dalších třech vlnách již během prvního roku po publikaci, a předtím než bylo připraveno druhé přepracované vydání, proběhl dotisk ještě dvanáctkrát.\n\n\n\n"}
{"id": "737947", "url": "https://cs.wikipedia.org/wiki?curid=737947", "title": "Třída Oberon", "text": "Třída Oberon\n\nTřída Oberon byla třída diesel-elektrických ponorek postavených pro britské královské námořnictvo. Britové získali 13 ponorek a dalších 14 jich bylo postaveno pro zahraniční uživatele. Určeny byly především pro ničení sovětských ponorek v severním Atlantiku. Ve své době vynikaly velmi tichým chodem. Všechny již byly vyřazeny. Část se jich dochovala jako muzejní plavidla.\n\nPro britské královské námořnictvo bylo v letech 1957–1967 postaveno celkem 13 ponorek této třídy. Do služby vstupovaly v letech 1961–1967.\n\nKonstrukce ponorek byla vylepšením předchozí třídy \"Porpoise\". Měly dvoutrupou koncepci. Jejich trup měl doutníkový tvar s balastními nádržemi umístěnými na bocích. Díky použití kvalitnější vysokopevnostní oceli UKE se maximální hloubka ponoru třídy \"Oberon\" zvětšila na 300 metrů (v případě třídy \"Porpoise\" to bylo 200 metrů).\n\nVýzbroj tvořilo osm 533mm torpédometů (šest v přídi a dva na zádi) s celkovou zásobou 22 torpéd. Vypouštět přitom mohly také námořní miny. V době zařazení do služby byly ponorky vyzbrojeny protilodními torpédy Mk 8 a krátkými protiponorkovými torpédy Mk 20(S), vypouštěnými ze záďových torpédometů. Později je nahradila modernější protiponorková torpéda Mk 23 s naváděním po kabelu a těžká torpéda Mk 24 Tigerfish. Tyto modernější typy již byly odpalovány pouze z příďových torpédometů.\n\nBěhem modernizací dostala část ponorek integrovaný sonar typu 2051 Triton, tažené sonarové pole typu 2046 a dále nový systém řízení palby a systémy radio-elektronického boje.\n\nPohonný systém tvořily dva vznětové generátory ASR 16VVS-AS21 a dva elektromotory English Electric. Lodní šrouby byly dva. Nejvyšší rychlost dosahovala 12 uzlů na hladině a 17 uzlů pod hladinou.\n\n\n"}
{"id": "737948", "url": "https://cs.wikipedia.org/wiki?curid=737948", "title": "Ash Ketchum", "text": "Ash Ketchum\n\nAsh Ketchum (japonsky \"Satoshi\") je fiktivní postava ze seriálu \"Pokémon\". \n\nJe trenérem pokémonů narozený v Oblázkovém městě (Pallet Town). V deseti letech se vydal na svou pokémoní cestu s cílem stát se pokémoním mistrem. Jako svého prvního pokémona si chtěl v laboratoři profesora Oaka zvolit Squirtlea. Ten ale nebyl, a jediný pokémon, co v laboratoři zbyl, byl Pikachu. Zprvu si nerozuměli, ale brzy se z nich stali nejlepší přátelé.\n\nBěhem své cesty si Ash našel poměrně dost přátel. Na jeho prvních cestách po Kantu to byli:\nBěhem dalších sérií přibyl i Tracey \nV dalších cestách po Hoennu Misty a Tracey zmizeli a přibyli:\nV dalších sériích se k Ashovi a Brockovi připojila i začínající koordinátorka Dawn.\nV nejnovějších sériích cestuje Ash po Unově spolu s Iris a Cilanem.\n\nBěhem svých cest pochytal Ash už poměrně dost pokémonů. Tady někteří z nich jsou:\n\nKanto a Pomerančové ostrovy\n\nJohto\n\n\nHoenn\n\n\nSinnoh\n\n\nUnova\n\n"}
{"id": "737949", "url": "https://cs.wikipedia.org/wiki?curid=737949", "title": "I-čchun (Ťiang-si)", "text": "I-čchun (Ťiang-si)\n\nI-čchun ( , pchin-jinem \"Yíchūn\") je městská prefektura v Čínské lidové republice. Leží v provincii Ťiang-si.\n\nCelá prefektura má rozlohu 18 669 čtverečních kilometrů (50 % lesy, 35 % hory) a žije zde více než pět milionů obyvatel, z 99,5 % Chanů.\n\nMěstská prefektura I-čchun se člení na deset celků okresní úrovně:\n\n"}
{"id": "737950", "url": "https://cs.wikipedia.org/wiki?curid=737950", "title": "Libanonská fotbalová reprezentace", "text": "Libanonská fotbalová reprezentace\n\nLibanonská fotbalová reprezentace reprezentuje Libanon na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737952", "url": "https://cs.wikipedia.org/wiki?curid=737952", "title": "Vladimír Šišma", "text": "Vladimír Šišma\n\nVladimír Šišma (* 28. listopadu 1953) je bývalý český fotbalista, záložník. V mládežnických kategoriích hrál za Litovel. V roce 1972 jej trenér Brückner přivedl do Olomouce, v roce 1975 přestoupil do ligového Baníku Ostrava. Po dvou sezónách se do Olomouce za trenéra Brücknera vrátil a v roce 1979 odešel na vojnu do RH Cheb. V Chebu po vojně zůstal a do Olomouce se vrátil při dalším působení trenéra Brücknera v roce 1984. Po třech sezónách v Olomouci odehrál půl sezóny v Drnovicích a s fotbalem končil v nižších soutěžích v Rakousku. S Baníkem Ostrava získal v sezóně 1975/1976 ligový titul. V lize nastoupil ke 223 utkáním a dal 27 gólů. Jeho bratr Jaroslav Šišma byl také ligovým fotbalistou a získal titul s Vítkovicemi.\n\n"}
{"id": "737953", "url": "https://cs.wikipedia.org/wiki?curid=737953", "title": "Igor Koroljov", "text": "Igor Koroljov\n\nIgor Borisovič Koroljov (rusky Игорь Борисович Королёв, * 6. září 1970 v Moskvě, SSSR – 7. září 2011, Jaroslavl, Rusko) byl ruský hokejový útočník, který působil i v NHL.\n\nV roce 2011 zahynul při letecké havárii klubu Lokomotiv Jaroslavl, u kterého působil jako asistent trenéra.\n\nKoroljov reprezentoval Sovětský svaz na mistrovství Evropy do 18 let 1988 v Československu, kde vybojoval se spoluhráči bronz.\n\nV dospělém národním týmu debutoval 14.8.1991 ve Västeråsu proti domácímu Švédsku (4:3). Hrál na Kanadském poháru 1991 (6. místo). Na mistrovství světa 1992 v Československu reprezentoval Rusko (5. místo).\n\nOdchovanec moskevského Dynama poprvé nastoupil v sovětské lize v jednom utkání sezony 1988/89. V Dynamu působil do roku 1992, kdy po úvodu nové sezony zamířil do St. Louis Blues, celku NHL, který ho téhož roku draftoval. V St. Louis působil dva roky. Sezona 1994/95 začala se zpožděním kvůli sporům majitelů klubů NHL a hráčskými odbory. Igor úvod sezony strávil v mateřském Dynamu a po zahájení NHL nastupoval za Winnipeg Jets. V roce 1996 se Jets i s Koroljovem přesunuli do Phoenixu, kde klub dodnes působí pod názvem Coyotes.\n\nV roce 1997 přestoupil do Toronto Maple Leafs, v jehož celku strávil čtyři roky. V letech 2001–2004 hrál za Chicago Blackhawks, poté se vrátil do ruské superligy. V ní a nástupnické KHL oblékal dresy klubů Metallurg Magnitogorsk (2005–2008, mistr ligy 2006/07), Atlant Mytišči (2008/09) a Lokomotiv Jaroslavl (2004/05 a 2009/10).\n\nV létě 2011 nastoupil na post asistenta trenéra v Jaroslavli, což se mu stalo osudným (viz výše).\n\n\nKoroljov byl ženatý, s manželkou Verou měl dcery Kristinu a Anastazii.\n\n"}
{"id": "737954", "url": "https://cs.wikipedia.org/wiki?curid=737954", "title": "Bělá (přítok Visly)", "text": "Bělá (přítok Visly)\n\nBělá ( \"Biała\", lidově též \"Białka\") je řeka v jižním Polsku, pravostranný přítok Visly. Pramení ve Slezských Beskydech v nadmořské výšce kolem 800 m mezi horami Klimczok a Magura jihozápadně od obce Bystra a vlévá se do Visly poblíž Čechovic-Dědic. Délka toku je 28,6 km (z čehož přes 14 km na území Bílska-Bělé). Plocha povodí měří 139 km².\n\nBělá tvoří historickou hranici mezi Těšínským Slezskem a Malopolskem. Od 11. století rozdělovala vratislavskou a krakovskou arcidiecézi, od roku 1316 pak Těšínské a Osvětimské knížectví. Od roku 1457 až po 1. polovinu 20. stol. ohraničovala na východě země Koruny české a v letech 1772-1918 vymezovala hranici mezi Rakouským Slezskem a Haličí. Dnes už Bělá velký význam nemá – protéká územím jednoho státu, vojvodství, ba i okresu.\n\nNa protějších březích Bělé se rozložila města Bílsko a Bělá, která v roce 1951 utvořila jeden celek s názvem Bílsko-Bělá. Obdobně vznikla obec Bystrá (spojením levobřežní Slezské Bystré a pravobřežní Krakovské Bystré).\n\n"}
{"id": "737957", "url": "https://cs.wikipedia.org/wiki?curid=737957", "title": "Fotbalová reprezentace Macaa", "text": "Fotbalová reprezentace Macaa\n\nFotbalová reprezentace Macaa reprezentuje Macao na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737960", "url": "https://cs.wikipedia.org/wiki?curid=737960", "title": "Louise Fletcherová", "text": "Louise Fletcherová\n\nEstelle Louise Fletcherová (* 22. července 1934 Birmingham, Alabama, USA) je americká herečka.\n\nMezi lety 1958 a 1963 hrála v různých televizních seriálech epizodní role, ve filmu se poprvé v malé roli objevila v roce 1963, jednalo se o snímek \"A Gathering of Eagles\". Po přestávce se k herectví vrátila v roce 1973, kromě dalších seriálů hrála také např. ve filmu \"Zloději jako my\". Roku 1975 ji obsadil Miloš Forman do \"Přeletu nad kukaččím hnízdem\", za roli sestry Mildred Ratchedové poté získala Oscara pro nejlepší herečku, cenu BAFTA pro nejlepší herečku a Zlatý glóbus za nejlepší ženský herecký výkon v dramatu. V následujících letech se objevila v různých filmech i seriálech, např. za roli ve snímku \"Brainstorm\" (1983) získala Cenu Saturn pro nejlepší herečku. V letech 1993–1999 hrála Winn Adami, bajorskou duchovní, jednu z pravidelných vedlejších postav seriálu \"\". Dále se objevila např. ve filmu \"Velmi nebezpečné známosti\" (1999) či v seriálech \"Pohotovost\", \"Hrdinové\", \"Private Practice\" a \"Sběratelé kostí\".\n\n"}
{"id": "737964", "url": "https://cs.wikipedia.org/wiki?curid=737964", "title": "IAESTE", "text": "IAESTE\n\nMezinárodní organizace pro výměnu studentů za účelem získání technické praxe (The International Association for the Exchange of Students for Technical Experience; IAESTE) je mezinárodní, nevládní, nepolitická nezisková organizace. Působí ve více jak 85 zemích světa na pěti kontinentech. Jejím hlavním posláním je zajišťování zahraničních praxí pro studenty technických vysokých škol v členských zemích.\n\nIAESTE byla založena deseti evropskými státy na Imperial College v Londýně v roce 1948. Jednou ze zakládajících zemí bylo i Československo. Pohnutkou k jejímu založení byla snaha zvětšit porozumění mezi národy a předcházet dalším válečným konfliktům.\nV roce 1949 ovšem IAESTE Československo kvůli politickému režimu muselo přerušit svou aktivitu. Přidruženým členem se opět stalo roku 1965 a plnohodnotným až 1976. Za dobu svého fungování IAESTE Intenational zprostředkovalo zahraniční stáž více než 320 000 studentů technických vysokých škol. Z toho české lokální centrum vyslalo přes 8000 stážistů.\n\nHlavním cílem IAESTE ČR je umožnit studentům a absolventům technických škol zvyšovat svoje odborné a jazykové znalosti prostřednictvím mezinárodního výměnného programu. Každý rok tato organizace zprostředkovává praxe přes sto stážistů. V České republice jsou lokální centra IAESTE na osmi univerzitách, a to na ČVUT Praha, MZLU Brno, TU Liberec, UTB Zlín, VŠB Ostrava, VŠCHT Praha, ZČU Plzeň a v roce 2014 nově vzniklé lokální centrum v Pardubicích. Organizaci tvoří v drtivé většině případů studenti, kteří svou se dobrovolnickou prací podílejí na přípravě výměnných programů i řady dalších projektů.\n\nHlavním řídicím orgánem organizace je Board. Tvoří ho prezident IAESTE, generální tajemník a tři další řadoví členové, ze kterých jeden představuje zástupce členských zemí, kde je IAESTE reprezentováno pouze studenty. Národní tajemníci jednotlivých členských zemí tvoří valnou hromadu. Ta má plnou rozhodovancí kompetenci při určování cílů organizace, schvaluje rozpočet a stanovy. V rámci každé země funguje národní centrum, v jehož čele stojí národní tajemník. Dále pak existují lokální centra na jednotlivých vysokých školách, která společně podléhají svému národnímu centru.\n\nIAESTE zajišťuje odbornou praxi v řadě podniků, výzkumných ústavů, laboratoří a dalších institucí. Stáže jsou rozdělené do čtyř skupin podle svého zaměření:\n\n"}
{"id": "737965", "url": "https://cs.wikipedia.org/wiki?curid=737965", "title": "Bilhana", "text": "Bilhana\n\nBilhana (–, žil koncem 11. století) byl staroindický básník. Pocházel z Kašmíru ze vzdělanecké rodiny. Hodně cestoval a dostal se na mnoho knížecích a královských dvorů. Byl autorem nejen epické a lyrické poezie, ale vystupoval také jako literární teoretik a historik.\n\nPři pobytu na dvoře krále Vikramáditiji VI. vytvořil epos \"Vikramánkadévačarita\" (Život Vikramánkadévův), ve kterém líčí osudy čálukjovské dynastie, ze které král pocházel. Dílo je historicky dosti nespolehlivé, protože líčí pohádkové příběhy jako skuteční události.\n\nNejznámější z jeho díla je básnická sbírka \"Čaurísuratapaňčášika\" (Padesát strof o tajné lásce, česky jako \"Dnes ještě\"), ve které se bez vyumělkovanosti tehdejších předpisů dvorské poezie básník vyznal ze své stále živé lásky k milence i po dlouhých letech násilného odloučení (podle nedoložené pověsti mělo jít o královskou dceru a za tento vztah byl Bilhana uvržen do vězení a snad mu hrozil i trest smrti). Básnické obrazy jsou ve sbírce psány v prostém a nevyumělkovaném sanskrtu a jsou zdánlivě řazeny bez hlubší vzájemné souvislosti. Obracejí se totiž především ke vzpomínkám na milenčinu tělesnou krásu (na její tvář, tvary a vůně), přičemž každá strofa začíná slovy \"Dnes ještě…\". V závěrečné strofě pak básník popsal prázdnotu svého života bez milované ženy.\n\n\"Dnes ještě vzpomínám – a marně! Nač to živoření,\n\"když neobjímá mě, když se mnou ustavičně není?\n\"Už jen smrt, už jen smrt mou touhu navždy utiší –\n\"ó meči katúv, mám jen jedno přání: Rychle tni!\n\nPadesátá strofa ze sbírky \"Dnes ještě\" je uvedena v překladu Oldřicha Friše a Františka Hrubína.\n\n\n"}
{"id": "737969", "url": "https://cs.wikipedia.org/wiki?curid=737969", "title": "Jinan v Lužánkách", "text": "Jinan v Lužánkách\n\nJinan v Lužánkách je památný strom, který roste v parku Lužánky v Brně. Jinan je pozoruhodný především svojí netypicky větvenou korunou.\n\n\nPamátným stromem byl vyhlášený roku 2010, ale již před tímto datem byla stromu věnována zvýšená pozornost. Podle posudku vypracovaného AOPK ČR se strom vyznačuje mohutnou, zajímavě větvenou korunou. Habitem a exotickým původem zvyšuje estetický a druhový potenciál parku a jako strom vysazovaný ve chrámových zahradách na dálném východě má i duchovní hodnotu. Na základě těchto důvodů byl doporučen k oficiálnímu vyhlášení.\n\nStrom má nízko nasazenou korunu, která láká ke šplhání. Na základě dohody s příspěvkovou organizací Veřejná zeleň města Brna bylo v době vyhlášení rozhodnuto umístit kolem stromu nízký plůtek, jehož účelem je částečná eliminace počtu šplhajících osob a tudíž prevence mechanického poškozování kmene.\n\nJinan měl být zahrnut v pořadu České televize Paměť stromů, konkrétně v dílu číslo 13, \"Nejen duby, buky a lípy\". Z důvodu omezené stopáže ale (společně s vrbou bílou, habrem a platanem) musel být vynechán.\nV parku roste ještě další exemplář jinanu dvoulaločného, který není vyhlášen památným stromem (chráněný je celý park). V sobotu 22. října 2011 u příležitosti Dne stromů zasadil slavnostně český herec Jan Budař v parku Lužánky strom.\n\n\n"}
{"id": "737972", "url": "https://cs.wikipedia.org/wiki?curid=737972", "title": "Pásmo vodivosti", "text": "Pásmo vodivosti\n\nVe fyzice pevných látek v poli polovodičů a izolantů je pásmo vodivosti rozsah elektronové energie, vyšší než u valenčního pásu, stačí uvolnit elektron z vazby s jeho vlastním atomem a nechat jej volně pohybovat v rámci atomové mřížky materiálu. Elektrony jsou v pásmu vodivosti mobilní nosiče náboje v pevných látkách, zodpovědné za vedení elektrického proudu v kovech a dalších dobrých elektrických vodičích.\n\n"}
{"id": "737980", "url": "https://cs.wikipedia.org/wiki?curid=737980", "title": "František Koubek (fotbalista)", "text": "František Koubek (fotbalista)\n\nFrantišek Koubek (* 6. listopadu 1969, Strakonice) je bývalý český fotbalista, útočník.\n\nS fotbalem začínal v Miroticích na Písecku, pak šel do Milevska, které právě spadlo z divize do krajského přeboru. Z Milevska přešel do B-týmu Sparty a po angažmá v Brandýse nad Labem do tehdy třetiligové Dukly Praha. Ligu začal hrát ve Viktorii Žižkov. Střelecky na sebe v lize upozornil v Hradci Králové, kde hrál pod trenérem Hřebíkem. V zahraničí působil v korejském týmu FC Seoul (then known as Anyang LG Cheetahs). Po návratu hrál za FK Chmel Blšany, odkud byl poslán na hostování do Zlína a Mostu. Kariéru končil v nižší soutěži v Německu. Po skončení fotbalové kariéru hrál amatérsky futsal a pracuje jako stavební a technický dozor a působí v týmu FK Kunice, který postoupil z I.B třídy do ČFL. V lize odehrál 141 utkání a dal 22 gólů.\n\n"}
{"id": "737984", "url": "https://cs.wikipedia.org/wiki?curid=737984", "title": "Malajsijská fotbalová reprezentace", "text": "Malajsijská fotbalová reprezentace\n\nMalajsijská fotbalová reprezentace reprezentuje Malajsii na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737989", "url": "https://cs.wikipedia.org/wiki?curid=737989", "title": "Maledivská fotbalová reprezentace", "text": "Maledivská fotbalová reprezentace\n\nMaledivská fotbalová reprezentace reprezentuje Maledivy na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737996", "url": "https://cs.wikipedia.org/wiki?curid=737996", "title": "Mongolská fotbalová reprezentace", "text": "Mongolská fotbalová reprezentace\n\nMongolská fotbalová reprezentace reprezentuje Mongolsko na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "737999", "url": "https://cs.wikipedia.org/wiki?curid=737999", "title": "Přidružený stát", "text": "Přidružený stát\n\nPřidružený stát ( , ) je \"de facto\" téměř nezávislý stát, který je v dobrovolném svazku s větším státem (většinou bývalá koloniální země), která tak zodpovídá za část suverénních pravomocí přidruženého státu (zpravidla za zahraniční politiku a obranu).\n"}
{"id": "738000", "url": "https://cs.wikipedia.org/wiki?curid=738000", "title": "Rdesno peprník", "text": "Rdesno peprník\n\nRdesno peprník (\"Persicaria hydropiper\") je jednoletá plevelná rostlina palčivé chuti z čeledi rdesnovitých.\n\nPůvodní areál výskytu je v mírném pásmu Evropy, v severní Africe, Orientu, na Kavkaze, Sibiři a v severní Indii, druhotně se rozšířilo do Severní Ameriky i Austrálie. Je to vlhkomilná rostlina, vybírá si především stanoviště s dostatkem vláhy, často roste i na zastíněných místech. Ke svému zdárnému vývoji potřebuje hodně živin.\n\nV České republice se vyskytuje, často pospolitě, od nížin až do podhůří (do 850 m n. m.) na obnažených dnech řek a rybníků, v příkopech, na zamokřených polích a v terénních proláklinách. Mimo tato nevyužitá místa si ke svému růstu přednostně vybírá dobře hnojená vlhká nebo zavlažovaná pole, včetně rýžovišť, kde bývá nepříjemným plevelem.\n\nJe to jednoletá rostlina se vzpřímenou nebo vystoupavou lodyhou běžně dosahující do výšky 50 cm, na dobře úživné půdě až 100 cm. Bývá jednoduchá nebo již od spodu rozvětvená, obvykle lysá, často červeně nebo fialově naběhlá. Ve spodních uzlinách často koření. Válcovité botky jsou k lodyze volně přitisknuté, na horním okraji jsou uťaté a porostlé brvami až 3 mm dlouhými. Listy mají krátký řapík (do 1,5 cm) který vyrůstá v dolní polovině botky. Listová čepel je kopinatá nebo vejčitá, na obou koncích zúžená, po obvodu často zvlněná, dosahuje velikostí až 10 × 3 cm. Lícní i rubovou stranu má lysou až krátce chlupatou, na líci je často tmavá skvrna.\n\nKvěty vyrůstají z paždí malých blanitých, kornoutovitých listenů které jsou po okrajích spoře brvité, bývají oboupohlavné nebo zcela jalové. Květy ve svazečcích vytvářejí řídké, přetrhované, obvykle slabě nící stopkaté lichoklasy o délce až 9 cm a šířce 0,5 cm. Okvětí na bázi srostlé se skládá ze 4 nebo 5 okvětních lístků dlouhých 3 až 4 mm které jsou vespod zelené, po okrají bělavé a nahoře narůžovělé, vně jsou posety hojnými jemnými, žlutými a lesklými žlázkami. Květ má šest tyčinek uspořádaných do dvou kruhů, ve vnějším jsou čtyři s intorzními prašníky a ve vnitřním dvě s extorzními. Semeník vytvořený dvěma plodolisty má dvě čnělky s kulovitými bliznami. Opylení květu probíhá cizím pylem, vlastním pylem (samosprašnost) nebo také vlastním pylem bez otevření květu (kleistogamie). Kvete od července do října.\n\nRostlina se rozmnožuje výhradně svými semeny, nažkami. Tyto jsou tupě trojhranné, až 2,5 mm dlouhé, tmavě hnědé až černé, zcela zabalené v trvalém okvětí. Na jedné rostlině může ročně uzrát od 500 do 2000 semen která klíčí až později na jaře příštího roku, kdy je prohřátá půda a dostatek vláhy. Chromozómové číslo: 2n = 20.\n\nNať rostliny obsahuje hodně tříslovin a hořčin, proto má rostlina pepřovitou chuť a nespásají ji ani zvířata, pokud se šťáva z ní dostane do očí působí palčivou bolest. Dříve se ojediněle používala ve formě odvaru nebo tinktury v lidovém léčitelství proti průjmům, na stavění krvácení a desinfekci močových cest, zevně pak proti revmatizmu.\n\nTato plevelná rostlina se objevuje, zvláště na vlhkých stanovištích nebo v mokrých létech, v porostech žita, ječmene, ovsa, lnu a podobně, nevadí ji ani zastínění vyššími rostlinami. Na zamokřených místech často ve velkém vyrůstá v okopaninách. Není však plevelem příliš nebezpečným.\n\n\n \n"}
{"id": "738003", "url": "https://cs.wikipedia.org/wiki?curid=738003", "title": "An-jang", "text": "An-jang\n\nAn-jang ( , pchin-jinem \"Ānyáng\") je městská prefektura v Čínské lidové republice. Patří k provincii Che-nan.\n\nCelá prefektura má rozlohu 7 355 čtverečních kilometrů a v roce 2010 zde žilo přes pět miliónů obyvatel.\n\nAn-jang je nejsevernější prefekturou provincii Che-nan, leží na kraji Severočínské nížiny. Sousedí na východě s Pchu-jangem, na jihu s Che-pi a s Sin-siangem, na západě s provincií Šan-si a na severu s provincií Che-pej.\n\n\n\n"}
{"id": "738004", "url": "https://cs.wikipedia.org/wiki?curid=738004", "title": "Strašná skála", "text": "Strašná skála\n\nStrašná skála (též Čížkov, Hrádek či Strážná skála) je zaniklý hrad na katastrálním území vesnice Přešín u obce Čížkov v okrese Plzeň-jih. Jeho pozůstatky jsou chráněny jako kulturní památka ČR.\n\nO hradu se nedochovala žádná písemná zpráva. Archeologické nálezy umožnily datovat existenci hradu do druhé poloviny třináctého a první třetiny čtrnáctého století. Podle nalezené keramiky však bylo místo osídlené už v pravěku.\n\nNázev nedaleké vsi Čížkov se v různých podobách objevuje v listinách kladrubského kláštera od roku 1237 a v roce 1239 klášteru patřil také blízký Přešín. Později obě vesnice, které pravděpodobně tvořily hospodářské zázemí hradu, získali páni z Rožmitálu. Roku 1285 přenechal Protiva z Rožmitálu část panství Budislavovi z Čížkova, který je vzhledem ke svému přídomku považován za stavebníka hradu. Existence přídomku však nemusí souviset s hradem, ale může se vztahovat k neznámé tvrzi nebo dvorci v Čížkově. V roce 1347 od Sezimy z Rožmitálu získalo obě vesnice pražské arcibiskupství, které své panství spravovalo z Rožmitálu, a nepotřebný hrad na Strašné skále nejspíše zanikl.\n\nZ hradu se dochovalo pouze opevnění v podobě příkopu a valu a drobný terénní relikt jediné zahloubené stavby. Staveniště hradu bylo vymezeno buližníkovým skalním žebrem s příkrou jižní stranou. Na severu jej od zbytku plošiny odděloval příkop až patnáct metrů široký a šest metrů hluboký. Materiál získaný z příkopu byl použit k vyrovnání prostranství o rozměrech asi 7 × 20 metrů, na kterém vzniklo nádvoří opevněné palisádou, do něhož se vstupovalo po mostě přes příkop od severu. Kumulace kamenů v části příkopu může být pozůstatkem opěrného pilíře mostu. Přímo v místech brány snad stávala hospodářská budova o rozměrech 7 × 5 metrů doložené nálezy střepů, hřebíků a strusky. Západně od ní stávala čtverhranná věž o půdorysu 7 × 7 metrů a síle zdive 1,2–1,5 metru.\n\nSkalní hřeben se stal základem pro dvě stavby. V jeho východní části se nejspíše nacházela obranná budova, kterou od západní části odděloval pět metrů široký a tři metry hluboký příkop vytesaný ves skále. Za ním stála druhá čtverhranná věž, z jejíhož přízemí snad vedl můstek přes příkop, který ji spojoval se sousední obranou budovou. Samotná věž byla pravděpodobně přístupná po ochozu z první věže u hradní brány. V konstrukci všech budovu hrálo významnou roli dřevo, pouze obě věže stály na kamenné podezdívce, nebo snad byly vyzděné do úrovně prvního patra.\n\n\n"}
{"id": "738010", "url": "https://cs.wikipedia.org/wiki?curid=738010", "title": "Vodní nádrž Trnávka", "text": "Vodní nádrž Trnávka\n\nVodní nádrž Trnávka (známá též jako vodní nádrž Želiv) je přehradní nádrž na řece Trnavě, která se nachází mezi Želivem a Červenou Řečicí v okrese Pelhřimov v kraji Vysočina. Byla vybudována během let 1977–1981. Hráz vodního díla, jejíž délka činí 200 m, se nachází na 1,5 říčním kilometru řeky Trnavy.\n\nPrůměrný dlouhodobý roční průtok k profilu hráze činí 2,06 m³/s. Stoletá voda zde dosahuje 128,0 m³/s.\n\nHlavním účelem tohoto díla je stejně jako u ostatních představných vodních nádrží v povodí Želivky zachycení splavenin, které by jinak znečišťovaly vodárenskou nádrž Želivka-Švihov. Dále je nádrž využívána pro výrobu elektrické energie a k rekreačním účelům.\nV roce 1997 byla ve spojovací chodbě sdruženého objektu vybudována malá vodní elektrárna se dvěma Bánkiho turbínami o instalovaném výkonu 165 kW.\n\nPod hrází tohoto vodního díla se nachází slalomová dráha, jejíž délka přesahuje 500 m a celkové převýšení činí 9 m. Tato dráha patří mezi nejobtížnější ve střední Evropě.\n\n\n"}
{"id": "738011", "url": "https://cs.wikipedia.org/wiki?curid=738011", "title": "Skrillex", "text": "Skrillex\n\nSkrillex, vlastním jménem Sonny John Moore (* 15. ledna 1988, Los Angeles, Kalifornie), je americký producent elektronické hudby, DJ a frontman Post-hardcore kapely From First to Last v letech 2004 – 2007, roku 2017 se ke kapele vrátil.\n\nVyrostl na severovýchodě města Los Angeles v Kalifornii. V roce 2004 se přidal k americké post-hardcorové kapele From First to Last jako hlavní zpěvák a spolu natočili dvě studiová alba (\"Dear Diary, My Teen Angst Has a Body Count\" – 2004 a \"Heroine\" – 2006). V roce 2007 se začal věnovat sólo kariéře. Své první turné zahájil později v roce 2007. Poté co složil novou sestavu týmu se přidal k Alternative Press Tour, aby podpořil kapely jako jsou All Time Low či The Rocket Summer. Objevil se také na obálce Alternative Press v záležitosti \"100 kapel které musíte znát\".\n\nPoté co v roce 2009 vydal EP \"Gypsyhook\" plánoval natočit své debutové studiové album (\"Bells\") s producentem Noahem Shainem. Produkci alba ovšem zastavil a začal vystupovat pod jménem Skrillex. Poté co vydal minialbum \"My Name Is Skrillex\", které bylo zdarma ke stažení na jeho oficiálních stránkách na MySpace, vydal EP \"Scary Monsters and Nice Sprites\" později v roce 2010 a EP \"More Monsters and Sprites\" v polovině roku 2011. Obě alba byla komerčně úspěšná. 30. prosince 2011 byl nominován na pět cen Grammy (na 54. grammiádě), včetně nominaci na nejlepšího umělce. Vyhrál tři: nejlepší taneční/elektronické album, nejlepší taneční nahrávka a nejlepší remixovaná nahrávka. 5. 12. 2011 oznámilo BBC, že byl Skrillex nominován na volbu jejich Sound of 2012. 12. 12. 2011 MTV jmenovala Skrillexe jako umělce roku, kde předběhl i takové úspěšné aktéry jako je David Guetta či Deadmau5.\nV noci z 5. na 6. července 2012 Skrillex i přes špatné povětrnostní podmínky a následné technické problémy s hlavním pódiem na festivalu Rock for People, z vlastní iniciativy zahrál kratší, ale i tak vydařený set.\n\n\n\n"}
{"id": "738013", "url": "https://cs.wikipedia.org/wiki?curid=738013", "title": "Agamka sinajská", "text": "Agamka sinajská\n\nAgamka sinajská (\"Pseudotrapelus sinaitus\") je ještěr z čeledi agamovitých. Žije v suchých oblastech Libye, Egypta, Izraele, Jordánska, Sýrie, Saúdské Arábie, Spojených arabských emirátů, Ománu, Súdánu, Etiopie, Eritrey a Džibutska.\n\nMůže dorůst až délky 30 centimetrů, přičemž dvě třetiny délky připadají na ocas. Potravu shání zejména ve dne, živí se hmyzem, jinými členovci a rostlinami.\n"}
{"id": "738015", "url": "https://cs.wikipedia.org/wiki?curid=738015", "title": "Myanmarská fotbalová reprezentace", "text": "Myanmarská fotbalová reprezentace\n\nMyanmarská fotbalová reprezentace reprezentuje Myanmar na mezinárodních fotbalových akcích, jako je mistrovství světa nebo Mistrovství Asie ve fotbale. Do roku 1989 soutěžila pod názvem Barma.\n"}
{"id": "738019", "url": "https://cs.wikipedia.org/wiki?curid=738019", "title": "Nepálská fotbalová reprezentace", "text": "Nepálská fotbalová reprezentace\n\nNepálská fotbalová reprezentace reprezentuje Nepál na mezinárodních fotbalových akcích, jako je mistrovství světa nebo Mistrovství Asie ve fotbale.\n\nNejvětšími úspěchy nepálské reprezentace je semifinálová účast v AFC Challenge Cupu 2006 a tři třetí (1993, 2011, 2013) a dvě čtvrtá (1995, 1999) místa na mistrovství SAFF (Jihoasijská fotbalová federace).\n"}
{"id": "738022", "url": "https://cs.wikipedia.org/wiki?curid=738022", "title": "Pákistánská fotbalová reprezentace", "text": "Pákistánská fotbalová reprezentace\n\nPákistánská fotbalová reprezentace reprezentuje Pákistán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738025", "url": "https://cs.wikipedia.org/wiki?curid=738025", "title": "Joachim Meisner", "text": "Joachim Meisner\n\nJoachim kardinál Meisner (25. prosince 1933, Vratislav-Leśnica – 5. července 2017, Bad Füssing) byl německý římskokatolický kněz a emeritní arcibiskup v Kolíně nad Rýnem.\n\nVyrůstal se třemi bratry v silně katolickém prostředí v tehdy německé Vratislavi. Po odsunu Němců z Polska v roce 1945 a smrti otce v témže roce se jeho rodina usadila v durynské obci Körner. Meisner se vyučil bankovním úředníkem a v roce 1951 vstoupil do magdeburského kněžského semináře, v němž dodatečně složil maturitní zkoušku. V letech 1959 až 1962 studoval filosofii a teologii v Erfurtu, kde byl také 8. dubna 1962 vysvěcen na jáhna a 22. prosince 1962 na kněze. Následně působil jako farní vikář v lázeňském městě Heilbad Heiligenstadt a poté v Erfurtu. V roce 1969 získal doktorát teologie na Papežské univerzitě Gregoriana v Římě. V roce 2015 se pak stal jedním z laureátů Ceny ÚSTR za svobodu, demokracii a lidská práva.\n\nDne 17. března 1975 byl Meisner jmenován pomocným biskupem erfurtsko-meiningenským a titulárním biskupem vinským. Biskupské svěcení přijal 17. května téhož roku z rukou Huga Aufderbecka, tehdejšího apoštolského administrátora erfurtsko-meiningenské diecéze. Dne 22. dubna 1980 jej papež Jan Pavel II., s nímž se osobně znal již řadu let, jmenoval biskupem berlínským. Do úřadu byl uveden 17. května téhož roku. Berlínské biskupství se svou východní a západní částí diecéze patřilo v době rozděleného Německa z hlediska církevní politiky k nejobtížnějším biskupským úřadům.\n\nV letech 1982–1989 předsedal Berlínské biskupské konferenci (pro území tehdejší Německé demokratické republiky). V konzistoři 2. února 1983 byl jmenován kardinálem.\n\nPo smrti kolínského arcibiskupa Josepha kardinála Höffnera v roce 1987 byl Meisner jmenován 20. prosince 1988 jeho nástupcem; do úřadu byl uveden 12. února 1989. Jeho biskupské heslo znělo \"Spes nostra firma\" (2Kor 1, 7; česky \"Máme pevnou naději\"). \n\nV listopadu 2011 se jako zvláštní papežský legát zúčastnil oslav 800. výročí narození sv. Anežky České v Praze. Dne 28. února 2014 byla přijata jeho rezignace.\n\nKardinál Meisner zemřel 5. července 2017 během léčebného pobytu v bavorských lázních Bad Füssing.\n\n\n"}
{"id": "738026", "url": "https://cs.wikipedia.org/wiki?curid=738026", "title": "Palestinská fotbalová reprezentace", "text": "Palestinská fotbalová reprezentace\n\nPalestinská fotbalová reprezentace reprezentuje Palestinskou autonomii na mezinárodních fotbalových akcích, jako jsou mistrovství světa nebo Mistrovství Asie ve fotbale.\n"}
{"id": "738029", "url": "https://cs.wikipedia.org/wiki?curid=738029", "title": "Tříkroužkový systém", "text": "Tříkroužkový systém\n\nTříkroužkový systém je jeden ze systémů, kterým bývá zejména v sportovním parašutismu uchycen na dvou místech hlavní padák. Hlavní padák musí být v případě problémů odstraněn, aby mohl být použit rezervní padák bez rizika, že se do sebe padáky zamotají. Protože je při pádu kritické, aby k „odříznutí“ hlavního padáku došlo rychle, vymyslel v sedmdesátých letech dvacátého století Bill Booth tříkroužkový systém, který má dostatečnou nosnost a přitom je možné ho velmi rychle uvolnit zatáhnutím za pojistku ve formě drátu (obvykle ocel obalená polytetrafluorethylenem).\n\nVelikost kroužků není přesně dána, dokonce se vyskytují padáky pro tandemový seskok, které mají ještě jeden kroužek a jsou tedy vlastně čtyřkroužkové.\n"}
{"id": "738032", "url": "https://cs.wikipedia.org/wiki?curid=738032", "title": "Jiří Šimon", "text": "Jiří Šimon\n\nDoc. PhDr. Jiří Šimon, CSc., (5. dubna 1936 Veselá u Mnichova Hradiště – 9. prosince 2008 Praha) byl český atletický trenér, dlouholetý vysokoškolský pedagog a vedoucí katedry na Fakultě tělesné výchovy a sportu Univerzity Karlovy v Praze. Jako spisovatel je držitelem ceny nazvané \"Kanzelsberger cena čtenářů\" v soutěži Magnesia Litera z roku 2009.\n\nNarodil se v roce 1936 na zemědělském statku ve Veselé u Mnichova Hradiště, kde prožil i válečná léta a komunistický převrat v roce 1948. Rozhodnutím soudu byl v roce 1953 zemědělský statek rodině zabaven a celá rodina přestěhována do Heřmaniček u České Lípy. Na statek se mohl vrátit až v roce 2000, kdy byl státem vrácen po osmiletém restitučním sporu.\n\nStudoval na gymnáziu a potom vystudoval Fakultu tělesné výchovy a sportu Univerzity Karlovy v Praze, obor tělesná výchova-biologie. Na této fakultě pak působil od roku 1962 až do roku 2000 jako pedagog, přičemž v letech 1992 až 2000 vykonával funkci vedoucího katedry atletiky. Jeho studenty byla řada olympijských medailistů, mistrů světa a mistrů Evropy v různých sportech, např. Štěpánka Hilgertová, Helena Fibingerová, Jarmila Kratochvílová, Imrich Bugár, Ludvík Daněk, Jaroslav Brabec a další sportovci a trenéři. Jiří Šimon ve svém oboru vždy prosazoval spojení teorie s praxí. Byl aktivním sportovcem, nejprve členem Lokomotivy Česká Lípa a potom Slavie VŠ Praha. Kromě pedagogické činnosti na fakultě se věnoval také trenérské práci.\n\nJeho úspěšná trenérská a metodická činnost byla zaměřena zejména na hod oštěpem. Jiří Šimon má velký podíl na tom, že se oštěpaři a oštěpařky zařadili mezi naše nejúspěšnější reprezentanty v mezinárodním měřítku. Už v 1962 si dal předsevzetí, že přispěje k vybudování české oštěpařské školy.\n\nKoncem sedmdesátých let byl Jiří Šimon tehdejším vedením atletiky pověřen, aby se pokusil zlepšit výkony v hodu oštěpem, protože hod oštěpem byl v bývalém Československu považován za nejslabší ze všech atletických disciplín. Šimon sbíral a rozšiřoval materiály od nejúspěšnějších zahraničních oštěpařských trenérů. Snažil se jezdit na zahraniční stáže a učit se od nejlepších v oboru. Řadu poznatků a informací získal např. v Maďarsku, kde působil tvůrce maďarské oštěpařské školy profesor \"Jenö Koltai\". Prvky maďarské techniky se později uplatnily v technice Jana Železného.\n\nÚspěšnými svěřenci Jiřího Šimona, které osobně trénoval, byli např. předchůdce Jana Železného, oštěpař Zdeněk Adamec a oštěpařka Kateřina Kotmelová. Adamec se jako první československý oštěpař po mnoha letech stagnace této disciplíny dokázal propracovat do světové špičky. Adamcův osobní rekord je 92,94 m z roku 1985. Kateřina Kotmelová má osobní rekord 62,02 m z roku 1988. Další Šimonův svěřenec, Jaroslav Halva, se stal trenérem Jana Železného.\nJiří Šimon řadu let působil také jako předseda metodické komise Českého atletického svazu.\n\nJe autorem a spoluautorem mnoha publikací se sportovní tematikou, jako např. \"Studium struktury sportovního výkonu a některých problémů hodu oštěpem\", \"Atletické hody a vrhy\", apod. Napsal také knihu \"Ukradený domov\", ve které popisuje své vzpomínky na dětství. V předmluvě ke knize Arnošt Lustig mimo jiné uvedl:\nPůvab této knihy spočívá především v její pravdivosti, je záznamem skutečných událostí a osudů. Přečtěte si ji a budete moudřejší o cennou, draze zaplacenou zkušenost.\nV roce 2009 bylo Jiřímu Šimonovi za knihu \"Ukradený domov\" in memoriam uděleno české literární ocenění \"Kanzelsberger cena čtenářů\" v soutěži Magnesia Litera.\n\n"}
{"id": "738034", "url": "https://cs.wikipedia.org/wiki?curid=738034", "title": "Oxbridge", "text": "Oxbridge\n\nOxbridge je zkratka Oxfordské univerzity a Univerzity v Cambridge, která se v současnosti užívá k jejich společnému označení a k vyjádření jistého nadřazeného společenského postavení.\n\nKromě společného označení obou univerzit je \"Oxbridge\" také zkratkou pro jejich společné charakteristické rysy:\n\nSpojení \"Oxbridge\" lze také užít pejorativně:\n\nAčkoliv obě univerzity vznikly před více než osmi sty lety, termín \"Oxbridge\" je poměrně nový. V románu \"Pendennis\" od Williama Thackereyho, (v originále vyšel roku 1849), chodí hlavní postava na fiktivní Boniface College právě v \"Oxbridge\". Podle slovníku Oxford English Dictionary jde o první zaznamenaný případ užití tohoto spojení. Virginia Woolfová cituje Thackereyho ve své eseji \"Vlastní pokoj\" (v originále vyšla roku 1929). Dále pak bylo roku 1957 tohoto termínu užito v \"Times Educational Supplement\" a roku 1958 v \"Universities Quarterly\".\n\nNeužívá-li se zkratka \"Oxbridge\", téměř vždy se říká „Oxford a Cambridge“ v pořadí, ve kterém byly tyto univerzity založeny. Výjimkou je japonská \"The Cambridge and Oxford Society\", která používá obrácené pořadí pravděpodobně proto, že zde cambridgeský klub založili dříve než oxfordský a v době jejich sloučení, v roce 1905, měl první jmenovaný více členů, než jeho oxfordský protějšek.\n\nV Thackereyho díle \"Pendennis\" je rovněž uveden termín \"Camford\", tedy další kombinace jmen známých univerzit. Nebyl však nikdy užíván tolik jako \"Oxbridge\".\nZe spojení \"Oxbridge\" bylo odvozeno mnoho dalších spojení jako např. \"Doxbridge\", každoroční meziuniverzitní sportovní turnaj, kterého se účastní Durham, Oxford a Cambridge. Naopak v názvu výroční konference obchodních akademií Warwicku, Oxfordu a Cambridge, lze zahlédnout spojení \"Woxbridge\". Tato další spojení jsou však užívána pouze jednotlivými skupinami a nejsou všeobecně uznávána.\n\n\n"}
{"id": "738035", "url": "https://cs.wikipedia.org/wiki?curid=738035", "title": "Che-pi", "text": "Che-pi\n\nChe-pi ( , pchin-jinem \"Hèbì\") je městská prefektura v Čínské lidové republice. Patří k provincii Che-nan a je obklopena prefekturami An-jang (na severu) a Sin-siang (na jihu).\n\nCelá prefektura má rozlohu 2 182 čtverečních kilometrů a žije v ní bezmála půldruhého milionu lidí.\n\n"}
{"id": "738042", "url": "https://cs.wikipedia.org/wiki?curid=738042", "title": "Mariina vyhlídka", "text": "Mariina vyhlídka\n\nMariina skála nebo také Mariina vyhlídka ( ) je pískovcový skalnatý kopec v Českosaském Švýcarsku. Nachází se severně nad obcí Jetřichovice a je vysoký 428 metrů nad mořem.\n\nV roce 1856 nechal na vrcholku postavit Ferdinand Bonaventura, 7. kníže Kinský chatku, která sloužila jako pozorovatelna protipožárním hlídkám. V devatenáctém století také získal kopec své současné jméno, když byl pojmenován po Marii Anně Kinské, manželce majitele panství. Předtím nesl kopec jméno Velký Ostrý ( ).\n\nV roce 2005 chata na vrcholu shořela následkem nedbalosti návštěvníků, ale byla o rok později nahrazena chatou novou.\n\nLokalita je na území spravovaném CHKO Labské pískovce. Kolem skály vede z Jetřichovic mezinárodní dálková trasa E3 (dříve značená EB) určená pro pěší turisty, která dále pokračuje na Vilemíninu stěnu a Rudolfův kámen.\n\n"}
{"id": "738045", "url": "https://cs.wikipedia.org/wiki?curid=738045", "title": "Cvikovský rybník", "text": "Cvikovský rybník\n\nCvikovský rybník je vodní plochou o rozloze 9 ha rozprostírající se zhruba 2 km jihovýchodně od města Cvikov, v severní části Českolipska, v podhůří Lužických hor. Je rybníkem poměrně novým, založen byl roku 1950. Podle přilehlých obcí bývá jmenován i \"Kunratický\" či \"Lindavský\".\n\nRybník je v severní části okresu Česká Lípa, v Zákupské pahorkatině, podcelku Cvikovská pahorkatina. Od Cvikova je 2,3 km jihovýchodně, při CHKO Lužické hory. Je dlouhý 800 metrů. Podél severního břehu vede silnice Cvikova do Jablonného v Podještědí. Napájí jej levostranný přítok Boberského potoka. Je průtočný a slouží hlavně k chovu ryb. Břehy jsou místy porostlé lesíky. Rozloha je 9 ha.\n\nByl založen roku 1950 na dříve zamokřených loukách. Nad jeho severním břehem je přírodní památka Dutý kámen, kam vede i zeleně značená turistická trasa z Cvikova do obce Kunratice u Cvikova.\n\nV roce 2018 probíhala jeho revitalizace a odbahnění.\n\n"}
{"id": "738046", "url": "https://cs.wikipedia.org/wiki?curid=738046", "title": "Zákupský hřbitov", "text": "Zákupský hřbitov\n\nZákupský hřbitov je umístěn v městečku Zákupy za kostelem svatého Fabiána a Šebestiána v dnešní Mimoňské ulici, nedaleko centrálního náměstí Svobody.\nVchod k areálu hřbitova je z Mimoňské ulice, vpravo od kostela. Je bez vstupní brány a trvale přístupný veřejnosti. Zeď je pouze po stranách kostela a zezadu, za ní jsou pastviny s výběhem koní. Jeho přední stranu tvoří kostel. Na postranních zdích je řada starých výklenků s latinskými a německými nápisy. Vlastní hřbitov, kde se stále pohřbívá je za objektem kostela. Na jeho přední straně jsou hroby významných osobností z historie Zákup, po pravé straně je hřbitovní kaple. V zadní, vzdálenější části je hrob sovětského vojáka a pěti obětí hladového pochodu smrti v březnu 1945, vesměs součást pomníku obětem II. světové války. Na hřbitově je ještě jeden pomník obětem I. světové války.\nNení jediným hřbitovem na území dnešních Zákup. Další jsou či byly v připojených vesnicích Božíkov, Kamenice, Brenná, již zrušený byl morový hřbitov vybudovaný po epidemii roku 1680 u nedaleko tekoucí Svitávky, který dnes připomíná jen kaplička sv. Anny. Oba funkční zákupské hřbitovy jsou v péči města Zákupy, jeho technických služeb.\n\nŘeholníci z zákupského kapucínského kláštera byli pohřbíváni v jeho kryptách, mnozí členové rodu Berků, vlastnících městečko, jsou pohřbeni v kryptě kostela sv.Fabiána a Šebestiána.\n\n"}
{"id": "738048", "url": "https://cs.wikipedia.org/wiki?curid=738048", "title": "Chryzoberyl", "text": "Chryzoberyl\n\nChryzoberyl (Werner, 1790), chemický vzorec BeAlO, je kosočtverečný minerál.\n\nNázev složen z řeckých slov χρυσός (\"chrysos\") = zlatý a βήρυλλος (\"berylos\") = beryl, které popisují barvu minerálu.\n\n\nKrystaly mají tvar tabulek {001} nebo jsou krátce prizmatické podle [100]. Velikost krystalů do 22 cm. Na {001} rýhování rovnoběžné s [100]. Dvojčatění běžné podle {130}, vytváří buď srostlice ve tvaru srdce, nebo vícenásobná kontaktní a penetrační dvojčata dávají vzniknout pseudohexagonálním krystalům.\n\n\n\n\nDrahý kámen – fasetové brusy, kabošony.\n\nVzácný minerál.\n\n\n\n\n"}
{"id": "738049", "url": "https://cs.wikipedia.org/wiki?curid=738049", "title": "Swiss Indoors 2011", "text": "Swiss Indoors 2011\n\nTenisový turnaj ATP Swiss Indoors 2011 se konal ve dnech 31. října – 6. listopadu v basilejské St. Jakobshalle na kurtech s tvrdým povrchem jako součást kategorie ATP World Tour 500. Odměny činily 1 000 000 dolarů.\n\n\nHráči, kteří obdrželi divokou kartu:\n\nHráči, kteří se do hlavní soutěže probojovali z kvalifikace:\n\n\n"}
{"id": "738053", "url": "https://cs.wikipedia.org/wiki?curid=738053", "title": "Commonwealth Bank Tournament of Champions 2011", "text": "Commonwealth Bank Tournament of Champions 2011\n\nTenisový turnaj WTA Commonwealth Bank Tournament of Champions 2011 se konal ve dnech 3. – 6. listopadu na Bali v hale na tvrdém povrchu jako součást kategorie turnajů International. Jednalo se o třetí ročník jednoho ze dvou závěrečných turnajů ženské profesionální sezóny pro nejlepší hráčky okruhu, když následoval týden po Turnaji mistryň. Hrál se vyřazovacím systémem ve formátu pavouka. Odměny činily 600 000 USD.\n\nVítězkou se stala obhájkyně titulu Ana Ivanovićová, která startovala na divokou kartu.\n\nTurnaje konaného pouze ve dvouhře se účastnilo osm hráček (včetně dvou startujících na divokou kartu). Prvních šest tenistek si účast zajistilo tím, že splnilo dvě kritéria. Nastoupit mohly nejvýše postavené hráčky na singlovém žebříčku WTA v pondělní aktualizaci v týden startu turnaje, které se neprobojovaly do Turnaje mistryň. Druhou podmínkou byla výhra ve dvouhře na některém z turnajů kategorie WTA International Tournaments v aktuální sezóně WTA Tour 2011.\n\nDivoké karty obdržely loňská vítězka Srbka Ana Ivanovićová a Číňanka Pcheng Šuaj.\n\nCelkově odměny činily 600 000 amerických dolarů.\n\n\nTabulka uvádí hráčky, které v sezóně 2011 vyhrály alespoň jeden turnaj kategorie International, čímž splnily jedno ze dvou kritérií.\n\nTabulka uvádí poměr vzájemných zápasů hráček před začátkem turnaje.\n\n\n"}
{"id": "738056", "url": "https://cs.wikipedia.org/wiki?curid=738056", "title": "The First Seven Days", "text": "The First Seven Days\n\nThe First Seven Days je album Jana Hammera, vydané v roce 1975. Velká část alba je nahraná na syntezátory. Jedná se o koncepční album na motivy knihy \"Genesis\". Album bylo nahráno a smícháno ve studiu Red Gate, Kent, New York. Vydala jej společnost Atlantic Records (K 50184)\n\n"}
{"id": "738059", "url": "https://cs.wikipedia.org/wiki?curid=738059", "title": "Rock It", "text": "Rock It\n\nRock It je studiové album Chucka Berryho, vydané v roce 1979 u Atco Records. Jedná se o jeho jediné album vydané u této společnosti. Další studiové album Berry plánuje vydat až v roce 2017 pod názvem \"Chuck\".\n\n"}
{"id": "738061", "url": "https://cs.wikipedia.org/wiki?curid=738061", "title": "Ještědské romány", "text": "Ještědské romány\n\nJeštědské romány jsou prózy z venkovského prostředí od Karolíny Světlé, v nichž jsou hlavními hrdinkami většinou ženy. Mezi nejznámější Ještědské romány patří: \"Vesnický román\" (1867), \"Kříž u potoka\" (1868), \"Kantůrčice\" (1869), \"Frantina\" (1870) a \"Nemodlenec\" (1873).\n\n"}
{"id": "738062", "url": "https://cs.wikipedia.org/wiki?curid=738062", "title": "Unconditionally Guaranteed", "text": "Unconditionally Guaranteed\n\nUnconditionally Guaranteed je osmé studiové album Captaina Beefhearta a skupiny The Magic Band. Album poprvé vyšlo v dubnu 1974 a produkoval ho Andy DiMartino.\n"}
{"id": "738065", "url": "https://cs.wikipedia.org/wiki?curid=738065", "title": "Théâtre de l'ABC", "text": "Théâtre de l'ABC\n\nThéâtre de l'ABC (česky \"Divadlo ABC\") nebo jen ABC bylo slavné varieté v Paříži. Nacházelo se na adrese \"Boulevard Poissonnière\" č. 11 ve 2. obvodu.\n\nV roce 1935 bylo bývalé divadlo Théâtre Plaza přeměněno na varieté. Jeho zakladatel Mitty Goldin vybral název ABC, aby se nacházelo na začátku abecedního programu představení. Varieté se rychle stalo populárním, před druhou světovou válkou zde vystupovali např. Marie Dubas, Fréhel, Georgius, Édith Piaf, Jean Sablon a mnoho jiných. Charles Trenet zde v roce 1938 začínal.\n\nBěhem německé okupace a krátce po válce zde vystupovali Tino Rossi, Léo Marjane, Compagnons de la chanson, Georges Ulmer, Patachou aj.\n\nNa počátku 50. let se varieté začalo zaměřovat spíše na operety jako byly \"La P'tite Lili\" (Eddie Constantine a Édith Piaf) a především \"La Route fleurie\" Francise Lopeze (Georges Guétary a Bourvil). Na konci 50. let varieté zasáhla krize a byl změněn program. V lednu 1962 zde vystupovala rocková skupina Les Chats Sauvages.\n\nV květnu 1965 bylo ABC přeměněno na kino, které se zde nacházelo až do prosince 1981, kdy se přestěhovalo a budova byla nahrazena novou.\n"}
{"id": "738066", "url": "https://cs.wikipedia.org/wiki?curid=738066", "title": "Millerovy indexy", "text": "Millerovy indexy\n\nMillerovy indexy (podle W. H. Millera) jsou indexy definující rovinu atomů v krystalu podle jejích průsečíků s krystalografickými osami tak, že se naleznou průsečíky roviny s třemi základními krystalografickými osami a označí se jako délky hran elementární buňky. Pak se reciproké hodnoty těchto veličin vydělí jejich největším společným dělitelem tak, aby se dostala tři nejmenší možná čísla. Značí se h, k, l a jimi definovaná rovina (h k l).\n\nMillerův symbol je souhrn Millerových indexů. Je to způsob jednoduchého popisu krystalografických rovin a směrů. \n\nMillerovy indexy nebo indexy Millerova symbolu krystalografických rovin jsou převrácené hodnoty úseků souřadnicového systému přeťatých rovinou, zpravidla upravené na nejmenší celá čísla. Například: Rovina protíná souřadnicový systém x,y,z v bodech 1,1,2 – převrácené hodnoty jsou 1/1, 1/1 a 1/2; úpravou na nejmenší celá čísla vznikne 2,2,1. Tato rovina má tedy Millerův symbol – (2,2,1).\n\n"}
{"id": "738071", "url": "https://cs.wikipedia.org/wiki?curid=738071", "title": "Efektivní hmotnost", "text": "Efektivní hmotnost\n\nEfektivní hmotnost je fyzikální veličina s rozměrem hmotnosti (m*), charakterizující dynamické vlastnosti částic, popřípadě kvazičástic v silovém poli. Na objekt s efektivní hmotností lze nahlížet jako na volnou částici s hmotností m* (například vodivostní elektron v silovém poli krystalové mřížky nebo skupina vázaných částic).\n\nTato hmotnost se obvykle uvádí v jednotkách hmotnosti elektronu m (9,11×10kg). V těchto jednotkách se pohybuje v rozmezí od 0,01 do 10, ale může být vyšší i nižší, například 1000 v materiálech s exotickými těžkými fermiony, nebo 0 v tzv. Diracově bodu v grafenu.\n\nEfektivní hmotnost má významný vliv na vlastnosti pevných látek, od účinnosti solárních článků až po rychlost integrovaných obvodů.\n\nKdyž se elektron pohybuje uvnitř pevného materiálu, okolní atomy ovlivňují jeho pohyb, který pak nelze popsat Newtonovými zákony. Pojem efektivní hmotnost byl zaveden, aby pohyb elektronu mohl být popsán Newtonovými zákony. Efektivní hmotnost může být záporná nebo jiná dle okolností. Obecně platí, že v nepřítomnosti elektrického nebo magnetického pole se efektivní hmotnost nepoužívá.\nEfektivní hmotnost je definována podobně jako Newtonův druhý zákon F = ma. S využitím kvantové mechaniky lze ukázat, že pro elektron ve vnějším elektrickém poli E, se zrychlením a ve směru souřadnice ℓ platí:\n\nkde je \"ћ = h\"/2\"π\" redukovaná Planckova konstanta, k je hybnost (od \"k\" = \"p\" / \"ћ\" pro volné elektrony), \"ε\" (k) je energie jako funkce k, nebo také vztahový rozptyl.\n\nPro volné částice je disperzní relace kvadratická, takže efektivní hmotnost je konstantní(a stejná jako reálná hmotnost). V krystalu je situace mnohem komplikovanější. Disperzní relace není ve velkém měřítku ani přibližně kvadratická. Avšak každé minimum na disperzní relaci, může být aproximováno kvadratickou křivkou v malé oblasti kolem onoho minima, například:\n\nkde se předpokládá, že minimum nastane v k=0. V mnoha polovodičích nenastává v k=0. Například u křemíku, pásmo vodivosti má šest symetricky lokalizovaných minim kolem Δ = [100] symetrie linky k-prostoru. Konstantní povrchová napětí jsou v tomto minimu elipsoidy orientované podle osy k-prostoru (viz obrázek).\n\nV kontrastu, díry v horní části valenčního pásu křemíku jsou klasifikovány jako lehké a těžké a pásmová energie pro dva typy je dána složitým vztahem:\n\ncož vede k tzv. zborcené energetické ploše. Parametry A, B a C jsou konstanty nezávislé na vlnovém vektoru. Toto chování je zde uvedeno, jako upozornění pro čtenáře, že pro nosiče je běžná spíše neparabolická energie vztahů vlnových vektorů.\nMůže to být zjednodušeno pro elektrony, které mají téměř minimální energii a kde je efektivní hmotnost stejná ve všech směrech, zde se hmotnost zaokrouhlí jako skalární formula_4:\n\nV oblasti daleko od minima je efektivní hmotnost záporná, nebo se blíží nekonečnu. Efektivní hmotnost je obecně tenzor závislý na směru s ohledem na (Millerův index). V mnoha výpočtech však mohou být směry mimo průměr.\n\nEfektivní hmotnost by neměla být zaměňována s redukovanou hmotností, což je pojem Newtonovy mechaniky. Efektivní hmotnost lze chápat pouze díky kvantové mechanice.\n\nVe volném elektronovém modelu je elektronová vlnová funkce dána formula_6. Pro vlnový balík je grupová rychlost dána vztahem:\n\nNyní můžeme říci:\n\nkde p je hybnost elektronu. Dosadíme výraz pro grupovou rychlost do této poslední rovnice a dostaneme:\n\n"}
{"id": "738077", "url": "https://cs.wikipedia.org/wiki?curid=738077", "title": "Westendorf (Tyrolsko)", "text": "Westendorf (Tyrolsko)\n\nWestendorf je rakouská obec ve spolkové zemi Tyrolsko, v okrese Kitzbühel.\n\nV roce 2011 zde žilo 3 597 obyvatel.\n\nČásti obce jsou: Achenberg, Au, Außersalvenberg, Bichling, Bichlingerstrasse, Burgwegen, Feichten, Hechenmoos, Hinterwindau, Holzham, Hörhag, Kummern, Moosen, Mühltal, Nachsöllberg, Oberwindau, Rettenbach, Ried, Salvenberg, Schwaigerberg, Straßhäusl, Unterwindau a Vorderwindau.\n\n"}
{"id": "738078", "url": "https://cs.wikipedia.org/wiki?curid=738078", "title": "Singapurská fotbalová reprezentace", "text": "Singapurská fotbalová reprezentace\n\nSingapurská fotbalová reprezentace reprezentuje Singapur na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738080", "url": "https://cs.wikipedia.org/wiki?curid=738080", "title": "4. základní expedice (Mir)", "text": "4. základní expedice (Mir)\n\n4. základní expedice, zkráceně EO-4 ( ), na Mir byla trvalou (celkově osmou) expedicí vyslanou Sovětským svazem na jeho vesmírnou stanici Mir. Expedice byla zahájena 26. listopadu 1988 startem kosmické lodi Sojuz TM-7 a trvala do přistání téže lodi 27. dubna 1989. Výprava byla tříčlenná a skládala se z velitele Alexandra Volkova, palubního inženýra Sergeje Krikaljova a lékaře-výzkumníka Valerij Poljakov, který do expedice přešel z předešlé 3. základní posádky.\n\nPříprava kosmonautů ke čtvrtému dlouhodobému letu na stanici Mir začala v lednu 1988, kdy byli jmenováni do hlavní posádky Alexandr Volkov (velitel) a Alexandr Kaleri (palubní inženýr), zálohu tvořili Alexandr Viktorenko a Alexandr Serebrov. V březnu 1988 Kaleriho, odstraněného z přípravy ze zdravotních důvodů, nahradil Sergej Krikaljov. Třetí, rezervní, posádka byla jmenována v září 1988 a sestávala z Anatolije Solovjova a Alexandra Balandina.\n\nExpedice začala startem kosmické lodi Sojuz TM-7 z kosmodromu Bajkonur 26. listopadu 1988 v 15.49:34 UTC, se stanicí Mir se loď spojila 28. listopadu v 17.16 UTC. Kromě dvojice Volkov, Krikaljov byl třetím členem posádky Sojuzu (a jediným kosmonautem 5. návštěvní expedice) Jean-Loup Chrétien z francouzské kosmické agentury CNES, kterému třítýdenní cestu do vesmíru v rámci programu Aragatz umožnila francouzsko-sovětská dohoda.\n\nPo spojení se stanicí se kosmonauti přivítali s Vladimirem Titovem a Musou Manarovem ze 3. základní expedice. Během následujících dní od nich přebírali stanici, současně Chrétien se sovětskými kolegy prováděl experimenty programu Agaratz. Od 1. prosince se Volkov a Chrétien připravovali na výstup do vesmíru, který proběhl 7. prosince. Při něm vynesli na povrch stanice zařízení a nářadí pro experimenty \"ERA\" a \"Obrazcy\". Na kuželovou část přechodového úseku instalovali nosnou plošinu a na ni připevnili soupravu \"ERA\". Jde o skládací konstrukci vyrobenou firmou Aérospatiale z tyčí z uhlíkového laminátu o délce 1 m s kovovými kloubovými spoji. Konstrukce v rozloženém stavu měla tvar šestibokého hranolu o průměru 3,8 m a výšce 1 m. Průběh rozkládání byl sledován televizní kamerou a mikroakcelerometry, které zjišťovaly také vibrace rozložené konstrukce. Po ukončení měření se konstrukce oddělila od stanice. Kosmonauti také upevnili na povrch stanice vzorky nátěrů a plastických hmot k sledování jejich degradace působením atomárního kyslíku a slunečního ultrafialového záření a detektor mikrometeoritů. Výstup trval 6 hodin.\n\nTitov, Manarov a Chrétien 21. prosince odletěli na Zem v Sojuzu TM-6. O několik dní později (27. prosince se ke stanici připojil nákladní Progress 39, další dny Volkov a Krikaljov strávili vykládkou lodi.\n\nV novém roce se dvojice kosmonautů věnovala fotografování a pozorování Sibiře a Dálného východu. Pozorovali hvězdy, galaxie a mlhoviny na bulharském zařízení \"Zagorka\" a ultrafialovým dalekohledem \"Glazar\", také měřili optické vlastnosti atmosféry Země. Observatoř Rentgen v modulu Kvant využili ke sledování souhvězdí Plachet (Vela) a Malého Magellanova mračna. Poljakov pravidelně lékařsky vyšetřoval posádku.\n\nOd poloviny ledna se připravovali k dalšímu výstupu do vesmíru, ten však byl 1. února zrušen. Poté pokračovali v astronomických a lékařsko-biologických pozorováních a experimentu Jantar (na umělohmotný film nanášeli stříbro-palladiový a hliníko-wolframový povlak).\n\nDne 7. února se Progress 39 odpojil od Miru a shořel v atmosféře Země. Další zásobovací Progress – už čtyřicátý – přiletěl 12. února a zůstal připojen ke stanici do 3. března. Dalekohledem Glasar kosmonauti pozorovali souhvězdí Býka (Taurus), měřili radiaci spektrometrem Marija, pozorovali centrální části naší Galaxie v souhvězdí Střelce (Sagittarius), měřili spektra atmosféry Země. Od 18. března do 21. dubna byl k Miru připojen Progress 41. Po vyložení Progressu se věnovali pozorování a fotografování Země, astronomickým pozorováním a opravám elektrických rozvodů stanice. V očekávání přistání začali cvičit v podtlakových oblecích Čibis.\n\nSojuz, kterým měla přiletět střídající posádka, byl během přípravných prací na kosmodromu Bajkonur poškozen. Kosmonauti proto museli stanici připravit na automatický režim letu. Podle plánu letu měli Volkov a Krikaljov přijmout nový modul stanice – Kvant-2. Modul byl určen pro dovybavení Miru zařízením, které pro příliš velkou hmotnost nemohlo být umístěno v základním bloku. Jeho výroba se však zdržela a proto byl vypuštěn až v listopadu 1989. Odklad startu modulu posloužil jako oficiální zdůvodnění převedení Miru do bezpilotního režimu letu.\n\nV posledních dnech expedice kosmonauti dokončili biologické experimenty – výzkum růstu pšenice (Triticum aestivum L.) a tkáňové kultury huseníčku rolního (Arabidopsis thaliana Heynh.) a též syntézu polyakrylamidového gelu pro čištěni biologicky aktivních látek.\n\nDne 26. dubna ve 23.28 UTC odletěli z Miru s lodí Sojuz TM-7. Přistáli ve 2.58 UTC jižně od obce Tikenekty asi 140 km severovýchodně od Džezkazganu. Při přistávacím manévru se Krikaljov lehce zranil na noze.\n"}
{"id": "738082", "url": "https://cs.wikipedia.org/wiki?curid=738082", "title": "Westendorf", "text": "Westendorf\n\nWestendorf může být:\n\n"}
{"id": "738084", "url": "https://cs.wikipedia.org/wiki?curid=738084", "title": "Fotbalová reprezentace Spojených arabských emirátů", "text": "Fotbalová reprezentace Spojených arabských emirátů\n\nFotbalová reprezentace Spojených arabských emirátů reprezentuje Spojené arabské emiráty na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů fotbalové reprezentace Spojených arabských emirátů na MS\n"}
{"id": "738092", "url": "https://cs.wikipedia.org/wiki?curid=738092", "title": "Rudolfův kámen", "text": "Rudolfův kámen\n\nRudolfův kámen ( ) zvaný také Ostroh je 484 metrů vysoký pískovcový kopec v Českosaském Švýcarsku.\n\nLeží severně od Jetřichovic, odkud na něj přes Mariinu vyhlídku a Vilemíninu stěnu vede evropská dálková trasa E3 mající podobu červené turistické značky a dále pokračující k Malé Pravčické bráně a Pravčické bráně.\n\nOd roku 1824 nese vrchol jméno Rudolfa knížete Kinského, který v tomto roce skálu navštívil a později zde nechal vybudovat přístřešek.\n"}
{"id": "738094", "url": "https://cs.wikipedia.org/wiki?curid=738094", "title": "Brigády tygrů", "text": "Brigády tygrů\n\nBrigády tygrů (\"Les Brigades du tigre\") je francouzský hraný film z roku 2006, který režíroval Jérôme Cornuau. Film se odehrává v Paříži v roce 1912, kdy zvláštní policejní jednotka zvaná Brigády tygrů bojuje proti anarchistům. Ve snímku vystupují reálné postavy francouzské historie. Film byl v české distribuci rovněž uváděn pod názvem \"Tygrova brigáda\".\n\nV roce 1907 založil ministr vnitra Georges Clemenceau zvláštní motorizovanou policejní jednotku na potírání organizovaného zločinu. V roce 1912 skupina anarchistů vedená Julesem Bonnotem (1876-1912) přepadne bankovní dostavník a ukradne sešit se zakódovanými poznámkami. Vyšetřováním je pověřena motorizovaná brigáda, kterou však předběhne policejní prefektura. Při zátahu na Bonnotovu skupinu ale anarchisté uniknou. Do Paříže přijíždí kníže Bolkonskij jako zástupce cara Mikuláše II., aby za přítomnosti sira Hollingwortha z Velké Británie uzavřeli spolu s Francií Trojdohodu. Komisař Paul Valentin z brigády dostane na starost bezpečnost knížete a kněžny Constance. Při policejním zátahu v Choisy-le-Roi je zabit Jules Bonnot. U příležitosti podpisu bude uvedena v pařížské opeře opera Rimského-Korsakova, kterou nastudovala sama kněžna. Kněžna byla Bonnotovou milenkou a v deníku, který byl ukraden bankéři Casimiru Cagnovi, jsou záznamy o zpronevěře francouzské státní půjčky Rusku. Kněžna navštíví poslance a novináře Jeana Jaurèse, aby deník otiskl v L'Humanité, ale nemá správný kód. Jde proto za komisařem Valentinem a prozradí mu vše o důvodech anarchistů. Casimir Cagne je zatčen, ale polici se nepodaří získat doznání. Na příkaz policejního prefekta je propuštěn. Anarchista Piotr mučením z bankéře získá kód a poté jej zabije. V opeře nastraží do lóže výbušninu do žárovek. Kněžna má nyní deník i kód, kterým je věta z \"Alenky v říši divů\", a předá vše Jaurèsovi. Francouzský prezident Raymond Poincaré, kníže Bolkonskij a sir Hollingworth podepíší v budově opery Trojdohodu a poté jdou na představení. Během něho exploduje bomba. Kníže je zabit, kněžna přežije. Po atentátu je obviněna ze spiknutí a převezena do vojenské pevnosti v Cormeilles-en-Parisis, kde je odsouzena k vydání do Ruska. Skandál sice není zveřejněn, ale policejní prefekt Louis Lépine je kvůli korupci sesazen.\n\n"}
{"id": "738096", "url": "https://cs.wikipedia.org/wiki?curid=738096", "title": "Třída Porpoise", "text": "Třída Porpoise\n\nTřída Porpoise byla třída diesel-elektrických ponorek postavených pro britské královské námořnictvo. Celkem bylo postaveno osm ponorek této třídy. Určeny byly především pro ničení sovětských ponorek v severním Atlantiku. Na svou dobu se jednalo o velmi vyspělou konstrukci. Vyřazeny byly v letech 1977–1986. Dalším zdokonaletím konstrukce této třídy vznikla úspěšná třída \"Oberon\".\n\nJednalo se o první poválečnou třídu britských klasických ponorek, v jejíž konstrukci byly využity poznatky ze zkoušení německých ponorek typu \"XXI\" a dvou experimentálních ponorek třídy \"Explorer\". Pro britské královské námořnictvo bylo v letech 1954–1961 postaveno celkem osm ponorek této třídy – \"Porpoise\" (S 01), \"Rorqual\" (S 02), \"Narwhal\" (S 03), \"Grampus\" (S 04), \"Finwhale\" (S 05), \"Cachalot\" (S 06), \"Sealion\" (S 07) a \"Walrus\" (S08). Do služby vstupovaly v letech 1961–1961.\n\nPonorky měly dvoutrupou koncepci. Maximální hloubka ponoru činila na 200 metrů. Výzbroj tvořilo osm 533mm torpédometů s celkovou zásobou 30 torpéd. Vypouštět přitom mohly také námořní miny. Vyzbrojeny byly protilodními torpédy Mk 8 a krátkými protiponorkovými torpédy Mk 20 (později používaly těžká torpéda Mark 24 Tigerfish). Pohonný systém tvořily dva vznětové motory a dva elektromotory English Electric. Lodní šrouby byly dva. Nejvyšší rychlost dosahovala 12 uzlů na hladině a 17 uzlů pod hladinou.\n\n"}
{"id": "738098", "url": "https://cs.wikipedia.org/wiki?curid=738098", "title": "Rock &amp; Pop", "text": "Rock &amp; Pop\n\nRock & Pop je český hudební časopis, věnující se převážně rockové a popové hudbě. Jeho první číslo vyšlo 8. května 1990. Prvním šéfredaktorem byl Jiří Černý a v roce 1992 ho nahradil Vojtěch Lindaur. Později byl šéfredaktorem Ivan Ivanov, kterého roku 2014 nahradil opět Vojtěch Lindaur. Mezi další redaktory patří například Josef Rauvolf nebo Petr Korál. Roku 1991 byla na titulní stránce časopisu fotografie anglického hudebníka Phila Collinse. Ten byl z časopisu údajně nadšený a redakci poslal finanční příspěvek na další činnost magazínu. V roce 2015 časopis kvůli sporům s vydavatelem opustila část redakce a pod Lindaurovým vedením založila nový magazín \"Rock & All\".\n\n"}
{"id": "738102", "url": "https://cs.wikipedia.org/wiki?curid=738102", "title": "VK 1602 Leopard", "text": "VK 1602 Leopard\n\nVK 1602 Leopard byl německý prototyp lehkého tanku určeného pro průzkum vyvíjený mezi březnem a říjnem 1942. Měl být uveden do sériové výroby v dubnu 1943, ale projekt byl zrušen před vyrobením prvního prototypu.\n\n\n"}
{"id": "738104", "url": "https://cs.wikipedia.org/wiki?curid=738104", "title": "Kovolijec", "text": "Kovolijec\n\nKovolijec (též kovolitec) je staré řemeslo, které existovalo už v době bronzové. Kovolitec slévá kovy a odlévá výrobky. \n\nNejvíce se kovolijci proslavili tzv. litím na ztracenou formu, kdy nejdřív zhotovil model výrobku z vosku. Ten se obalil hlínou a vypálil v peci. Vosk se rozpustil a vytekl, zbyla dutá hlíněná forma, do které se poté nalil roztavený bronz. Když žhavý bronz zchladl, musela se hliněná forma rozbít. Proto se tato technika nazývá „lití na ztracenou formu“. \n"}
{"id": "738105", "url": "https://cs.wikipedia.org/wiki?curid=738105", "title": "Kovotepec", "text": "Kovotepec\n\nKovotepectví je umělecké řemeslo, které se zabývá ručním tvářením kovů, většinou za studena. Mezi typické výrobky patřily ve starších dobách zejména kovové ozdobné nádoby, liturgické předměty, kovové ozdoby a někdy také sochy. Mezi příbuzná řemesla patří zlatník, stříbrník, mědikovec, klempíř, kotlář nebo kovotlačitel.\n\nZákladním materiálem je měkký a tažný plech o síle 0,3-2 mm (měděný, tombakový, mosazný, výjimečně ocelový, stříbrný nebo zlatý). Z plechu se vystřihne žádoucí tvar, který se pak zpracovává vyleštěnými tvarovými kladivy, a to jednak zvenčí budoucí nádoby (\"stahování\"), jednak zevnitř proti ploché desce (\"planýrování\"). Stahování kruhových nádob postupuje ve spirále od kraje ke středu a materiál se často žíhá, aby byl kujnější. Větší nádoby se dělají z několika částí, které se nakonec snýtují nebo svaří. Konečné zdobení a cizelování se dělá pomocí tvarových dlátek či čakanů zvenčí. V moderní době se ruční tváření často nahrazuje kovotlačitelskou technikou nebo lisováním, hotový výrobek se nakonec zvenčí poklepe kladivem (\"martlování\").\n\nPloché ozdoby, kování na knižní vazby a podobně se tepou přilepené na smole, nejprve zhruba zespodu, pak se obráběný kus obrátí, vyplní smolou a dokončuje svrchu ciselováním, případně rytím a leštěním.\n\nVelké sochy se tepají po částech, nýtují, svařují a často montují na ocelové výztuže. Tak je vyrobena například Socha svobody v New Yorku z měděného plechu o síle 2,4 mm.\n\nKovotepectví patří mezi nejstarší kovozpracující řemesla a nejstarší – většinou zlaté – zachované výrobky pocházejí z Řecka a z Egypta, zejména z hrobky Tutanchamonovy. Vynikající kovotepecká díla vznikala také ve středověku, například relikviář svatého Maura, uložený v Bečově. Liturgické předměty, kalichy a relikviáře, tvoří velkou část zachovaných historických kovotepeckých děl, až do poloviny 19. století však kovotepci (konváři, kotláři, mědikovci) vyráběli běžné kovové nádoby, kotle a další. Od poloviny 19. století je začaly nahrazovat nejprve kovotlačitelské, později lisované průmyslové výrobky, takže kovotepectví je dnes pouze umělecké řemeslo.\n"}
{"id": "738111", "url": "https://cs.wikipedia.org/wiki?curid=738111", "title": "Po čem touží kluci", "text": "Po čem touží kluci\n\nPo čem touží kluci (\"All Over the Guy\") je americký hraný film z roku 2001, který režírovala Julie Davis. Scénář napsal hlavní představitel Dan Bucatinsky podle vlastní divadelní hry. Film popisuje vztah dvou mužů, kteří hledají cestu k sobě. Snímek vyšel v ČR na DVD v roce 2010.\n\nJackie a Brett se seznámí v obchodě, kde Brett prodává svůj nábytek a zamilují se do sebe. Každý z nich má kamaráda gaye a domluví jim rande na slepo. Eli a Tom si však poprvé nepadnou vůbec do oka. Později se znovu potkají na bleším trhu a pokusí se o druhé rande. Ani to však nedopadne dobře. Eli je úzkostlivý a Tom má problém s alkoholem. Definitivně se usmíří až na svatbě Jackie a Bretta.\n"}
{"id": "738114", "url": "https://cs.wikipedia.org/wiki?curid=738114", "title": "Jelcz PR110E", "text": "Jelcz PR110E\n\nJelcz PR110E je polský standardní trolejbus zkonstruovaný na základě autobusu Jelcz PR110. Vyráběn byl mezi lety 1980 a 1991 v podnicích Jelcz a Kapena (KPNA), několik vozů vzniklo i později zástavbou elektrické výzbroje do autobusů PR110.\n\nVozy tohoto typu byly dodávány do polských trolejbusových provozů. Jezdily ve Słupsku, Dębici, Varšavě a Gdyni, dosud jsou v provozu v Tychách a Lublinu.\n"}
{"id": "738119", "url": "https://cs.wikipedia.org/wiki?curid=738119", "title": "Vintage Violence", "text": "Vintage Violence\n\nVintage Violence je debutové sólové studiové album velšského hudebníka Johna Calea, vydané v březnu roku 1970 prostřednictvím hudebního vydavatelství Columbia Records. Původně album vyšlo na gramofonové desce, na kompaktním disku bylo poprvé představeno až koncem osmdesátých let. Spolu s albem \"Church of Anthrax\", jež bylo vydáno v následujícím roce, jde o Caleovo jediné album publikované touto společností; později přešel k vydavatelství Reprise Records. Cale je spolu se svým tehdejším častým spolupracovníkem Lewisem Merensteinem producentem alba a pod deseti z jedenácti písní je podepsán také autorsky. O hudební doprovod se na albu postarala skupina Grinder's Switch vedená Garlandem Jeffreysem.\n\nKdyž byl John Cale v září roku 1968 vyhozen ze skupiny The Velvet Underground, začal se věnovat produkování a hraní na albech jiných interpretů. Během roku 1969 sice nahrál několik skladeb pro album \"Church of Anthrax\", tedy pro jeho společný projekt s Terrym Rileyem, ale vydání se toto album dočkalo až počátkem roku 1971, poté co byly skladby pro album nahrány znovu v roce 1970. Koncem roku 1969 se tak John Cale rozhodl nahrát své první sólové album.\n\nNahrávalo se ve dnech 27. a 29. října 1969 v neznámém studiu v New Yorku a o produkci se spolu s Calem staral Lewis Merenstein, jenž s ním v tu dobu spolupracoval i na několika dalších albech (například \"Glass Harp\" od stejnojmenné skupiny, na kterém Cale hrál na violu). Merenstein v té době začal pracovat se skupinou Grinder's Switch, již vedl zpěvák Garland Jeffreys. Právě tato skupina posloužila jako doprovod také na Caleově debutovém albu.\n\nSám John Cale o nahrávání řekl, že první den naučil ostatní hudebníky písně a za následující dva dny je nahráli; rovněž uvedl, že si na tomto albu chtěl vyzkoušet, zdali umí psát jednoduché písně.\n\nAlbum ve Spojených státech amerických vyšlo dne 25. března 1970 na gramofonové desce u vydavatelství Columbia Records a v hitparádových žebříčcích se neumístilo. Obal pro album původně vytvořil Andy Warhol. Jeho návrh ovšem zamítlo vedení společnosti Columbia Records, jemuž se nelíbily Caleovy dlouhé vlasy na titulní fotografii. Nechalo proto vytvořit nový návrh, obsahující fotografii ostříhaného Calea a přes hlavu má navíc přetaženu punčochu. Jméno umělce a název alba je na tomto novém návrhu uvedeno na Caleově čele.\n\nPrvní singl k albu obsahoval písně „Cleo“ a „Fairweather Friend“ a vyšel 21. dubna 1970; druhý s písněmi „Big White Cloud“ a „Gideon's Bible“ vyšel 3. listopadu téhož roku. V roce 2001 vyšlo remasterované album na kompaktním disku se dvěma bonusovými skladami. První z nich byla alternativní verze písně „Fairweather Friend“ a druhá pak instrumentální a nejvíce experimentální skladba z celého alba „Wall“. O nahrávce skladby „Wall“ nemá společnost Columbia Records žádné záznamy a ani Merenstein si na její nahrávání nevzpomíná; její vznik se tedy pravděpodobně datuje do jiné doby.\n\nPrvní píseň na albu, bezmála tříminutová „Hello There“, svou atmosférou připomíná styl skupiny The Band, avšak Cale k ní napsal text s prvky britského humoru. Následuje „Gideon's Bible“ (původním názvem „“), jejíž valivý rytmus je doprovázen výraznou kytarou a abstraktním textem. Následuje „Adelaide“ a po ní „Big White Cloud“, ve které Cale diriguje smyčcovou sekci. Americký hudebník Anthony LaMarca nahrál vlastní verzi písně „Big White Cloud“ a zařadil ji mezi „písně, které by si přál napsat“. Píseň „Cleo“ provází výrazné varhany a ženské vokály. Na šesté pozici se nachází countryrocková čtyřminutová píseň „Please“.\n\nNa první pozici druhé strany původní vinylové desky se nachází pětiminutová „Charlemagne“ začínající hrou na klavír. Následují „Bring It on Up“ a tichá akustická píseň „Amsterdam“. V úvodu písně „Ghost Story“ jsou opět slyšet varhany a její text vypráví příběh o ženě, která si kupuje nový žaludek; sám Cale tuto píseň označil za svou nejoblíbenější z celého alba. Píseň je zpočátku pomalá, avšak později se změní do rychlého tempa a nakonec je náhle přerušena. Sampl písně byl roku 2000 použit ve skladbě „Two Hearts in 3/4 Time“ z alba \"Since I Left You\" australské skupiny The Avalanches. Album uzavírá píseň „Fairweather Friend“, kterou − na rozdíl od všech ostatních na albu − nesložil John Cale, ale Garland Jeffreys. Na reedici z roku 2001 se nachází ještě píseň „Wall“, v níž Cale hraje pouze na violu a jiné nástroje zde nejsou.\n\nSpolečnost Columbia Records album v době jeho vydání prakticky nepropagovala, podle slov producenta Lewise Merensteina vydavatelství ani nevědělo, jak takové album propagovat, a dostalo se mu tak velmi malého počtu recenzí. Například Ed Ward pro časopis \"Rolling Stone\" napsal, že album „zní, jako kdyby Phil Spector, šest let naložený v burgundském, anýzu a chilli papričkách, produkoval album skupiny Byrds“. Publicista Tim Jurgens, v rámci žebříčku padesáti nejlepších alb roku 1970 uveřejněném v časopisu \"Fusion\", zařadil album \"Vintage Violence\" mezi další dobré desky toho roku. Kritik Robert Christgau o albu řekl, že tajemné texty by neměly být spojovány se záhadnými melodiemi, protože se lidé nebudou obtěžovat hledat odpovědi. Mark Deming, který album ocenil čtyřmi a půl z pěti možných hvězdiček, o albu pro server Allmusic napsal, že je to poslouchačsky překvapivě příjemná nahrávka zralého inteligentního popu, jejíž nevýhodou může být, že je až příliš sofistikovaná pro rádia.\n\nVšechny skladby napsal John Cale, s výjimkou skladby „Fairweather Friend“, jejíž autorem je Garland Jeffreys. Autorem aranžmá v „Big White Cloud“ je Cale, který ji rovněž diriguje. Stejná skladba byla v roce 2007 nahrána znovu pro soundtrack k filmu \"Sejmi eso\".\n"}
{"id": "738121", "url": "https://cs.wikipedia.org/wiki?curid=738121", "title": "Dandin", "text": "Dandin\n\nDandin nebo také Dandí (v sanskrtu दण्डी, asi 7. století) byl staroindický prozaik a literární teoretik. Byl bráhman, jinak není o jeho životě nic známo.\n\nDandin je znám především jako autor sanskrtského prozaického románu \"Dašakumáračarita\" (दशकुमारचरित, Dobrodružství deseti princů), přičemž se soudí že závěrečná část díla byla dopsána neznámým autorem po Dandinově smrti. V románu Dandin soustřeďuje okolo rámcového příběhu o králi Rádžahansovi vyprávění deseti princů, kteří se vydali hledat králova syna. Jde o příběhy z různých částí Indie a z různých společenských vrstev (vypráví se zde o králích i podvodnících, o princeznách i nevěstkách, děj se odehrává v palácích i mezi divochy). Román je napsán s humorem a realismem do té doby v Indii neobvyklým a obsahuje i silnou společenskou kritiku. Jeho jazyk je však vysoce umělecký, takže je určen vzdělaným vrstvám. Vedle cíle pobavit obsahuje dílo i didaktickou výchovnou tendenci.\n\nDandinovi je přičítána také poetika \"Kávjadarša\" ( काव्यादर्श, Zrcadlo poezie), není však jisté, zda jde o toho samého autora. Jsou zde stanoveny zásady soudobé básnické praxe, přičemž je kladen důraz zejména na ozdobné rétorické částí básní, které jsou zde podrobně rozebírány.\n\n\n"}
{"id": "738125", "url": "https://cs.wikipedia.org/wiki?curid=738125", "title": "Jelcz 120MT", "text": "Jelcz 120MT\n\nJelcz 120MT je standardní polský trolejbus vyráběný mezi lety 1997 a 2005. Na jeho výrobě se podílela firma Jelcz, tradiční producent autobusů i trolejbusů, ve spolupráci s MPK Lublin (městský dopravní podnik) PNTKM Gdynia. Celkem vzniklo 35 kusů, které dodnes jezdí ve třech polských trolejbusových provozech.\n"}
{"id": "738126", "url": "https://cs.wikipedia.org/wiki?curid=738126", "title": "Zlatý holky (film)", "text": "Zlatý holky (film)\n\nZlatý holky (\"Tout ce qui brille\", tj. \"Všechno, co se třpytí\") je francouzský hraný film z roku 2010, který režírovali Géraldine Nakache a Hervé Mimran podle vlastního scénáře. Film popisuje osudy dvou kamarádek, které bydlí na pařížském předměstí a snaží se dostat do vyšší společnosti. Snímek v ČR vyšel na DVD v roce 2011. Film byl natáčen v Paříži, La Défense a Puteaux.\n\nElly pracuje jako prodavačka sendvičů, Lila prodává v kině popcorn a obě bydlí na panelovém sídlišti na předměstí Neuilly-sur-Seine. Jednou se jim podaří dostat se v Paříži na VIP večírek, kde se vydávají za příslušnice zlaté mládeže. Lila se zamiluje do bohatého, ale ženatého muže Maxxe. Nějakou dobu se jim daří předstírat, že jsou bohaté, ale posléze vyjde vše najevo. Lila se chce do společnosti za každou cenu opět vrátit, avšak Elly chce žít běžný život, takže se pohádají a rozejdou se. Lila získá práci v obchodě s luxusní módou. Posléze se opět usmíří.\n\nFilm byl dále nominován na ceny César v kategoriích Nejlepší režijní debut (Géraldine Nakache a Hervé Mimran) a Nejlepší nadějná herečka (Audrey Lamy).\n\n"}
{"id": "738127", "url": "https://cs.wikipedia.org/wiki?curid=738127", "title": "Étoile d'or du cinéma français", "text": "Étoile d'or du cinéma français\n\nÉtoile d'or du cinéma français (česky \"Zlatá hvězda francouzského filmu\") je francouzská filmová cena, která byla založena v roce 1999 a uděluje ji \"Académie de la presse du cinéma français\" (Akademie francouzského filmového tisku). Cena je určena pro francouzské filmy, jejichž nominace navrhuje 700 francouzských filmových novinářů.\n\n\n"}
{"id": "738131", "url": "https://cs.wikipedia.org/wiki?curid=738131", "title": "Sorley MacLean", "text": "Sorley MacLean\n\nSorley MacLean, ve skotské gaelštině Somhairle MacGill-Eain (26. října 1911 v Osgaig na ostrově Raasay – 24. listopadu 1996 v Inverness), byl jedním z nejvýznamnějších skotských gaelských básníků dvacátého století. Mezi tématy jeho poezie se objevuje láska, trápení, místní příroda – především pohoří Cuillin, ale i témata společenská a politická, jako španělská občanská válka, komunismus a nacionalismus.\n\nSorley MacLean se narodil 26. října 1911 ve vesnici Osgaig na ostrově Raasay. Jeho mateřským jazykem nebyla angličtina, ale skotská gaelština, anglicky se však brzy naučil. Rodina jeho otce Malcolma byla původem z ostrova Severní Uist, matka Christina pocházela z ostrova Skye. V obou větvích MacLeanovy rodiny bylo mnoho básníků a učenců. Kromě Sorleyho měli MacLeanovi ještě čtyři další syny a dvě dcery. Výrazný vliv měla na Sorleyho jeho babička Mary Matheson, která znala velké množství tradičních gaelských písní.\n\nSorley navštěvoval základní školu v Raasay a následně pokračoval ve studiu na střední škole v Portree. Během let na střední škole si oblíbil dílo Williama Shakespeara, Vergilia, Horatia a francouzskou poezii, největší vliv na něj ale vždy měla tradiční (a často anonymní) poezie ve skotské gaelštině. Krom poezie se MacLean už od školních let nadšeně věnoval tradiční sportovní hře shinty.\n\nR. 1929 nastoupil MacLean na univerzitu v Edinburghu a vystudoval anglickou literaturu. Z anglicky píšících básníků ho ovlivnil John Donne, T. S. Eliot a Ezra Pound. V této době psal poezii jak v angličtině, tak v gaelštině, ale brzy zjistil, že jeho tvorba v gaelštině je přirozenější a kvalitnější.\n\nV době univerzitních studií se i dále formují a vyostřují MacLeanovy politické názory – MacLean silně prožíval dědictví odsunů gaelského obyvatelstva (Highland Clearances) a zásadně nesouhlasil s Fašismem, který se ve 30. letech šířil Evropou.\n\nPo úspěšném absolvování anglistiky strávil MacLean jeden rok na učitelském institutu Moray House v Edinburghu a seznámil se s básníkem Hughem MacDiarmidem. MacLean pro něj překládal gaelské básníky do angličtiny, protože MacDiarmid sám gaelsky neuměl. Jejich intenzivní přátelství trvalo až do MacDiarmidovy smrti.\n\nR. 1934 se MacLean vrací, po úspěšně dokončených studiích, zpět na Skye a začíná vyučovat angličtinu na střední škole v Portree. V této době na něj silně působí matčina nemoc, postupný úpadek gaelštiny na ostrovech i počátek Španělské občanské války r. 1936 a vnitřní napětí způsobené těmito událostmi se projevuje i v jeho básnické tvorbě. Ačkoliv si MacLean přál odjet do Španělska a připojit se k dobrovolníkům bojujícím proti fašistickým silám generála Franca, rodinné okolnosti mu v tom zabránily.\n\nOd ledna do prosince 1938 učil MacLean na ostrově Mull a prostředí ostrova a ozvěny místní pohnuté historie (odsuny obyvatelstva) se podepsaly na jeho poezii – v tomto období píše mnoho básní a udržuje aktivní korespondenci s MacDiarmidem. Roku 1939 odchází učit do Edinburghu, kde mu také r. 1940 vychází, ve spolupráci s Robertem Gariochem, první sbírka básní – \"Seventeen Poems for Sixpence\" (\"Sedmnáct básní za šest pencí\"). První samostatná sbírka, \"Dàin do Eimhir agus Dàin Eile\", vyšla r. 1943. Většina básní zahrnutých v této sbírce byla napsána v letech 1939 až 1941 a projevuje se v nich jak MacLeanovo rozhořčení nad vítězstvím fašismu, tak i intenzivní milostné zkušenosti, které autor v této době prožíval.\n\nR. 1940 narukoval MacLean k radistům a období od prosince 1941 do března 1943 strávil v aktivní službě u Královského jízdního dělostřelectva v Egyptě.\n\nSorley MacLean svou tvorbou významně ovlivnil jak celou skotskou gaelskou poezii, tak jednotlivé básníky, například Iaina Crichtona Smithe, Donalda MacAulayho a Dericka Thomsona.\n\nMacLeanovo dílo bylo formováno dětstvím prožitým na Raasay a tradiční gaelskou kulturou. Ovlivnily jej i dějiny skotské Vysočiny a Hebrid, zejména pak traumatické události, které postihly gaelské oblasti Skotska – jakobitská povstání v letech 1715 a 1745, rozsáhlá emigrace do Ameriky, násilné odsuny obyvatelstva (Highland Clearances). Dalším výrazným impulsem byla výchova v duchu Svobodné presbyteriánské církve a kalvinistického učení, ačkoliv MacLean sám poměrně brzy náboženskou víru opustil pod vlivem socialistických myšlenek. MacLean také po celý život obdivoval tvorbu slavné básnířky Màiri Macpherson (Màiri Mhòr nan Oran), která v 19. století skládala básně a písně podporující emancipaci gaelsky mluvícího obyvatelstva.\n\n\n"}
{"id": "738140", "url": "https://cs.wikipedia.org/wiki?curid=738140", "title": "Extra Playful", "text": "Extra Playful\n\nExtra Playful je v pořadí třetí EP velšského hudebníka Johna Calea, vydané v září 2011. Jde o jeho první album složené z nového studiového materiálu od roku 2005, kdy vydal album \"Black Acetate\", a první EP od roku 2003, kdy vyšlo \"5 Tracks\". S vydáním tohoto EP Cale oznámil, že na následující rok připravuje nové studiové album. Jeho vydání bylo předběžně oznámeno na jaro 2012, později se však přesunulo na říjen, kdy album \"Shifty Adventures in Nookie Wood\" nakonec vyšlo. Album \"Extra Playful\" vyšlo pod hlavičkou vydavatelství Double Six Records, dceřiné společnosti vydavatelství Domino Records. Jde o jeho první desku po podepsání smlouvy s tímto vydavatelstvím.\n\nAlbum obsahuje pět autorských písní, ve kterých Calea doprovází kytarista Dustin Boyer, bubeník Michael Jerome a baskytarista Erik Sanko doplněni o několik dalších hudebníků, kteří hrají pouze v některých písních. Album produkoval sám Cale. Před jeho vydáním byl představen singl „Whaddya Mean by That?“, k němuž později vznikl i videoklip. Několik týdnů po vydání základního alba vyšla ještě jeho speciální verze doplněná o dvě další skladby. V dubnu 2012 vyšlo album remixů písní z tohoto alba; mezi jejich autory jsou vedle jiných Maria Minerva a Tim Hecker.\n\nVydání EP bylo oznámeno v polovině července 2011. Název „Extra Playful“ vznikl poté, co se Cale snažil sehnat dvě slova, přičemž první by začínalo na „E“ a druhé na „P“. Na bílém podkladu obalu alba je černý kabel opatřený zástrčkami situovaný do tvaru Caleova podpisu. Ve spodní části je pak napsáno „EP: Extra Playful“. Speciální „černá“ verze má černý podklad a zbytek je v bílé barvě. První a jediný singl z alba „Whaddya Mean by That?“ byl představen 25. července 2011 a vyšel pouze digitálně na internetu, nikoliv však na CD ani gramofonové desce. Obal singlu je podobný obalu EP, jediným rozdílem je změna textu „EP: Extra Playful“ na „Whaddya Mean by That“.\n\nAlbum samotné poprvé vyšlo 19. září 2011 na 12\" gramofonové desce pod hlavičkou vydavatelství Double Six Records. Jako bonus byl k této verzi v bookletu uveden i kód pro stažení v elektronické verze; rovněž zde bylo chybně uvedeno, že má mít deska 45 otáček za minutu (používané pro singly), ale ve skutečnosti měla 33 otáček (používané pro dlouhohrající desky). Na CD vyšlo až 10. října 2011, zde již kód pro stažení z internetu uveden nebyl. Dne 25. listopadu 2011, na \"černý pátek\" − tedy den po díkůvzdání, vyšla pouze na CD speciální verze Black Edition ( \"černá edice\"), která obsahuje ještě dvě skladby navíc. Tato verze byla dostupná pouze ve Spojených státech a vyšla v omezeném počtu 2 000 kusů.\n\nDne 21. dubna 2012, u příležitosti Record Store Day − dne, kdy jsou vydávána raritní vinylová alba na podporu nezávislým prodejcům, vyšlo album \"Extra Playful: Transitions\" obsahující remixy několika skladeb z tohoto EP doplněno o dvě skladby, které jsou poctou Johnu Caleovi. Původně bylo nahrávací společností oznámeno, že v bookletu bude uveden kód pro digitální stažení alba z Internetu; ve skutečnosti tomu však tak nebylo. Počet desek byl omezen na 750 kusů a album vyšlo na bílé 150gramové gramofonové desce. O dva dny později vyšlo i v digitální verzi buď ve formátu FLAC nebo MP3 (320kbit/s). Představili se zde Maria Minerva (remix „Whaddya Mean by That“), Actress (remix „Perfection“) a Alva Noto (remix „Catastrofuk“). Dále pak Leyland Kirby („Watching and Waiting for You to Begin“) a Tim Hecker („Suffocation Raga for John Cale“).\n\nAlbum otevírá píseň „Catastrofuk“, kterou Cale (zpočátku pod názvem „Catastrophic“) uváděl při svých koncertech již od června 2008, kdy ji poprvé představil v Oxfordu. K písni byl představen videoklip, který režírovala Caleova dcera Eden. Cale ve videu chodí ve skafandru na cizí planetě; mimo něj v něm vystupují ještě tři děti při čajovém dýchánku. Píseň je v rychlém tempu a začíná nejprve hrou na akustickou kytaru, postupně se přidává fuzz basa doplněná o krátká sóla na elektrickou kytaru, občasně se zde vyskytuje i klavír, ale hlavně různé elektronické smyčky. Pojednává o tom, že se občas různé věci vymknou kontrole. Další píseň „Whaddya Mean by That?“ rovněž poprvé na koncertě zahrál v červnu 2008 v Oxfordu. Jde o pomalou píseň, která je se svou délkou pět a půl minuty nejdelší písní z alba. Kytarové sólo se v ní přelíná z jednoho reproduktoru do druhého. Na rozdíl od první písně, kde hraje na bicí Michael Jerome, jej zde vystřídal Deantoni Parks. Rovněž k této písni byl natočen videoklip; režiséry jsou v tomto případě Charlie & Joe. Ve videu Cale chodí po lese. Video bylo představeno 20. září 2011.\n\nSkladba „Hey Ray“ pojednávající o americkém výtvarníkovi Rayi Johnsonovi, který byl jedním z prvních umělců, které Cale potkal po svém příjezdu do New Yorku, byla představena již v lednu 2007 na koncertě ve Wrexhamu v Anglii. V každém verši jedné sloky textu Cale zmiňuje různé události v letech 1963 až 1968, začíná „na Lispenard Street“, končí pak rokem 1967 („to je zlatý věk“) a na úplný konec, pro rok 1968, je „a to je vše“. Inspirací pro vznik této písně byly dopisy, které Johnson v šedesátých letech psal Caleovi. Doprovodné vokály v této písni zpívají zpěvačky Noelle Scaggs a Destani Wolf. V pozadí francouzsky zpívané písně „Pile a L'heure“ zní violové drony, které Cale využívá již od počátku své kariéry, a výrazné bicí. Ke konci písně je slyšet hluk jako při výbuchu. Tato píseň byla v alternativní verzi použita při závěrečných titulcích ve filmu \"Sport de filles\" francouzské režisérky Patricie Mazuyové. Cale je rovněž autorem originální hudby k tomuto filmu zasazené do jeho děje.\n\nStandardní verzi EP uzavírá píseň nazvaná „Perfection“, ve které znějí výrazné syntetizované bicí. Speciální verze obsahuje ještě dvě skladby navíc. První z nich nese název „Bluetooth Swings“. Její remix (s doplněným názvem „Bluetooth Swings Redux“) byl vydán jako bonus na speciální verzi alba \"Shifty Adventures in Nookie Wood\". Poslední píseň nazvanou „The Hanging“ provází trubka Chrise Bautisty.\n\nPo vydání alba Cale vyrazil na turné, během něhož odehrál patnáct koncertů ve Francii, dva ve Švýcarsku, jeden v Norsku, tři ve Švédsku a jeden v Dánsku. Vedle kytaristy Dustina Boyera a bubeníka Michaela Jerome, kteří hráli i na albu, jej zde doprovázel ještě baskytarista Joey Maramba.\n\nVšechny skladby napsal, aranžoval a produkoval John Cale. Na gramofonové verzi jsou první dvě písně na první straně desky a zbylé tři na druhé. Speciální „černá“ verze vyšla pouze na CD.\n\n\n\n"}
{"id": "738143", "url": "https://cs.wikipedia.org/wiki?curid=738143", "title": "Friedrich von Schmidt", "text": "Friedrich von Schmidt\n\nFriedrich svobodný pán Schmidt (22. října 1825 Frickenhofen, Württemberské království – 23. ledna 1891 Vídeň, Rakousko-Uhersko) byl architekt ustáleného novogotického slohu. Je čestným občanem města Vídně.\n\nPo studiích na stuttgartské polytechnice a kamenickém učení pracoval v Kolíně nad Rýnem a Miláně. V roce 1859 přišel jako profesor na Akademii výtvarných umění ve Vídni, kde od roku 1865 působil jako ředitel Architektonické zvláštní školy.\nV roce 1883 mu bylo uděleno čestné občanství města Vídně. V roce 1886 byl povýšen do šlechtického stavu a byl mu udělen titul baron. V letech 1866 až 1870 byl členem městské rady ve Vídni a od roku 1889 členem horní komory.\n\nMnohé z jeho architektonických návrhů realizoval český architekt a stavitel Josef Hlávka.\nMezi jeho nejvýznamnější žáky a pozdější spolupracovníky patří Franz von Neumann, Valentin Teirich a Josef Mocker.\n\n"}
{"id": "738146", "url": "https://cs.wikipedia.org/wiki?curid=738146", "title": "Král šamanů", "text": "Král šamanů\n\nKrál šamanů (v japonském originále シャーマンキング, anglicky \"Shaman King\") je japonská manga, kterou napsal a kreslil Hirojuki Takei. Manga vycházela v letech 1998–2004 v časopisu \"Šúkan šónen Jump\" a bylo podle ní natočeno v roce 2001 stejnojmenné anime.\n\nDěj se odehrává v Tokiu v Japonsku. Manta Oyamada, student zdejší střední školy, se jednou pozdě večer rozhodne jít domů zkratkou přes hřbitov, kde narazí na Yoha Asakuru a jeho „společníky“ – duchy ze hřbitova. Manta časem zjišťuje, že Yoh je šaman, médium mezi světem živých a mrtvých, a stanou se nejlepšími přáteli. Později také zjistí důvod, proč Yoh přišel do Tokia. Každých 500 let se koná turnaj mezi šamany, aby byl nakonec vybrán jeden, který se stane králem šamanů. Ten má pak moc svět zničit nebo ho naopak udělat lepším. Aby vyhrál, začne ho trénovat jeho snoubenka Anna. Později narazí na ostatní šamany, kteří se s ním skamarádí, např. Lyserg, Horohoro, Tao Ren, Faust, Rio, Joco, aj.\n\nBěhem turnaje se Yoh střetne s Hao Asakurou (Zeke). Hao byl kdysi poražen a nestal se králem šamanů, byl však schopný se znovu reinkarnovat a narodil se jako Yohovo dvojče. Krátce po svém narození ho chtěli rodiče zabít, což se jim nepovedlo. Hao chce výmitit z planety lidi a stvořit tak svět jen pro šamany. Úkolem Yoha je ho porazit.\n\n"}
{"id": "738153", "url": "https://cs.wikipedia.org/wiki?curid=738153", "title": "Ladislav Kubeš starší", "text": "Ladislav Kubeš starší\n\nLadislav Kubeš (23. února 1924 Borkovice – 28. srpna 1998 Žíšov) byl český pozounista, kapelník a hudební skladatel.\n\nNarodil se v rodině správce cementárny a venkovského muzikanta \"Matěje Kubeše\". Byl z dvojčat. Jak on, tak i jeho dvojče Stanislav, další bratr Karel a strýcové Josef a Václav hráli v otcově dechovce, se kterou podnikali i cesty do zahraničí. Od dětství hrál na a křídlovku, trubku, lesní roh, ale i na pozoun a tubu.\n\nVystudoval hru na pozoun na Pražské konzervatoři. Za okupace pracoval v Německu jako cirkusový a varietní hudebník. Po návratu do Čech hrál v různých orchestrech, například v divadelním orchestru v Českých Budějovicích nebo v lázeňském orchestru v Mariánských Lázních. V roce 1952 se stal dirigentem otcovy \"Blaťácké dechovky\", kterou později přejmenoval na \"Veselku\".\n\nSvé první skladby zkomponoval během vojenské služby, kterou absolvoval ve vojenské kapele v Jindřichově Hradci, pod vedením kapelníka a skladatele Ferdinanda Škrobáka. Již tady vznikla jedna z jeho nejznámějších skladeb, \"Jihočeská polka\". Za svůj život napsal či upravil více než 400 skladeb. \n\nMezinárodního uznání se mu dostalo v roce 1975, kdy jak on, tak i jeho \"Blaťácká dechovka\", byli přijati rakouským prezidentem Rudolfem Kirchschlägrem. V roce 1981 převzal řízení dechovky Veselka jeho syn Ladislav Kubeš mladší.\n\nOd roku 1995 se na počest skladatele pořádá v Soběslavi \"Mezinárodní festival dechových hudeb Kubešova Soběslav\".\n\n\n\n"}
{"id": "738154", "url": "https://cs.wikipedia.org/wiki?curid=738154", "title": "Obručanka nádherná", "text": "Obručanka nádherná\n\nObručanka nádherná (\"Epitonium scalare\") je mořský plž z čeledi \"Epitoniidae\". Tento malý plž neobvykle originálního tvaru obývá písečná a bahnitá dna evropských pobřeží v pásmech, kde žijí mořské řasy. Jeho charakteristickou ulitu s vyčnívajícími žebry je možné spatřit zejména na jaře a začátkem léta. Ulita je dlouhá 2 – 4 cm, její průměr 4 – 10 mm.\n\nPředstavuje trochu zvláštní typ hermafrodita, tedy jedince, který je zpočátku sameček a v době reprodukčního období se změní v samičku. Období kladení vajíček spadá do června a července. Hnízdo tvoří síť vajíček, umístěných na dně a přikrytých bahnem či pískem. Po devíti dnech se z nich vylíhnou larvy, které si vytvoří malou ulitu stočenou do spirály.\n\n"}
{"id": "738155", "url": "https://cs.wikipedia.org/wiki?curid=738155", "title": "Guy Gosselin", "text": "Guy Gosselin\n\nGuy Gosselin (* 6. ledna 1964, Rochester, Minnesota, USA) je bývalý americký hokejový obránce.\n\nSpojené státy dvakrát reprezentoval dvakrát na Zimních olympijských hrách (1988, 1992) a třikrát na mistrovství světa (1986, 1990, 1991). V NHL celkem odehrál pouze 5 zápasů, v sezóně 1987/88 v týmu Winnipeg Jets.\n\n"}
{"id": "738158", "url": "https://cs.wikipedia.org/wiki?curid=738158", "title": "Magic and Loss: Live in Concert", "text": "Magic and Loss: Live in Concert\n\nMagic and Loss: Live in Concert je koncertní VHS Lou Reeda. Jedná se o koncertní ztvárnění alba \"Magic and Loss\", vydaného v lednu roku 1992. Koncert byl nahrán 18. března 1992 a vyšel 11. srpna téhož roku. Ve skladbách „Power and Glory“, „Dirty Blvd.“, „Satellite of Love“ a „Walk on the Wild Side“ zpívá spolu s Lou Reedem i jazzový zpěvák Little Jimmy Scott.\n\n"}
{"id": "738168", "url": "https://cs.wikipedia.org/wiki?curid=738168", "title": "3D tkanina", "text": "3D tkanina\n\n3D tkanina je trojrozměrná textilie definovaná jako výrobek\n\nV závislosti na druhu a tvaru tkaniny se používají příze z uhlíkových, skleněných, aramidových, křemenných i kovových vláken.\n\nPříze, vesměs z filamentů, se předkládají ke tkaní většinou ve formě rovingu s tloušťkou 6K – 12 K (cca 8-18 ktex).\n\nTkanina sestává většinou z několika (4 až 80) vrstev nad sebou. Jednotlivé vrstvy tkaniny se vyrábějí ve všech základních vazbách s dostavou cca 3-7 nití / cm a protkávají kolmo nebo příčně až třemi různými systémy vazných nití.\n\nV nepřetržitém sledu tak mohou vznikat například:\n\nVypukliny, tvary písmen T, dvojité T, X, H, L, komplexní tvary (\"Pi structure\"), jednoduše a dvojitě spojená křídla, nudle, spirály, disky, sinusoidy, krychle aj.\n\nK výrobě se často používají modifikované stuhařské stroje nebo zvlášť konstruované úzké tkací stroje, jen pro některé jednodušší výrobky se dají použít standardní tkací stroje.\n\nNaprostá většina 3D tkanin se používá jako výztuže kompozitů, na jejichž hmotnosti se podílejí cca 50–70 %. Zbývající část kompozitu tvoří pryskyřice, které se zanášejí do tkaniny různými technikami (např. \"RTM\", \"VARTM\", \"RFI\")\n\nK výhodám trojdimenzionálních tkanin oproti konvenčním výztužím v kompozitech patří zejména\n\nNěkteré druhy „klasických“ tkanin (např. plyšové, smyčkové aj.) jsou trojrozměrné, označení \"3D tkanina\" je však známé teprve asi od poslední dekády 20. století, kdy se začalo používat pro trojrozměrné textilie vyvinuté k technickým účelům, především jako výztuže kompozitů.\n\nZatímco u oděvních nebo bytových textilií má trojrozměrný tvar dát zboží zvláštní vzhled nebo omak, vyvíjejí se technické 3D tkaniny s cílem zlepšit mechanické vlastnosti, především pevnost jak po délce tak i kolmo k ploše výrobku (a snížit náchylnost k \"delaminaci\" výztuže v kompozitech aj.).\n\nTrojrozměrné textilie se vyrábí také pletené a splétané.\n\nV odborné literatuře byly dosud (do roku 2011) popisovány zejména následující druhy 3D tkanin:\n\nje složena z několika tkanin spojených nitěmi s vysokou pevností (aramid, skleněná, uhlíková příze apod.). Tímto spojením se liší od plošných vícevrstvých tkanin (\"2D\"), které se jen provazují vlastními osnovními nebo útkovými nitěmi.\n\nTechnologie 3D se dá vhodně uplatnit u stuhových tkanin a zde obzvlášť na tkacích strojích s člunkovým prohozem\nTyto úzké tkaniny mohou mít extrémně vysokou dostavu (až 220 útků/cm), pevné kraje, hadicové nebo asymetrické tvary a různé profily stuh (L, T, dvojité T aj.). Používají se na hnací řemeny, bezpečnostní a nosné pásy pro přenos těžkých břemen atd.\n\nTkané výztuže kompozitů s výrobky ve tvaru polokoule, krychle a podobných vypuklin se buďto lisují do formy nebo sešívají z patřičně nastříhaných dílů. Asi od začátku 90. let minulého století se zabývají výzkumníci vývojem technologie výroby tkanin s vypuklinami přesně vymezené velikosti a tvaru, se kterými by nahradily dosavadní výrobky s známými nedostatky (hrubé nepřesnosti, vysoký podíl manuální práce atd.). Výsledky do roku 2011:\n\nNa speciálně upraveném pokusném stroji s žakárovým ústrojím se kombinují tři techniky tkaní:\n\nKonstrukce tkanin se programuje na počítači (\"CAD-simulace\"), útvary s plochou cca 1,5 m² a výškou vypukliny 30 cm se dají tkát za 2–3 minuty. Jako možné použití se uvádí zejména výztuže na helmy a různá pouzdra ve tvaru otevřené krychle.\n\nKoncem roku 2011 nebylo ještě nic známo o zavedení této technologie v průmyslovém měřítku.\n\nSestává ze tří systémů nití, které k sobě navzájem stojí kolmo, takže vytváří prostorový útvar.\n\nPrincip tkaní spočívá v tom, že osnovní nitě prochází otvory v pohyblivé desce, kterou se dá nastavit předloha osnovy v libovolném směru. Známé jsou dva druhy:\n\n\n\nTkaniny se dají vyrábět jen s omezeným průřezem (cca 60 × 60 nití), kompozitní výztuže mají velmi stejnoměrnou, téměř izotropní vlákennou strukturu, impregnování tkaniny není snadné. Údaje o vyráběném množství nejsou zveřejňovány.\n\nsestává ze dvou tkanin spojených vaznými osnovními nitěmi.\nDistanční tkanina se nechá výhodně zhotovit na jehlovém tkacím stroji s dvěma prošlupy nad sebou, do obou se zanáší současně útky. Osnovní nitě jsou vedeny listovkou nebo nitěnkami žakárového ústrojí do jednoho z prošlupů nebo do mezery mezi nimi, mezera mezi oběma tkaninami může být nastavena až na 100 mm.\n\nDistanční tkaniny v klasickém provedení se používají na tkaní velurů a koberců. Vazné niti se zde přímo na tkacím stroji přestřihují a vznikají dvě tkaniny se smyčkovým povrchem. Pro sektor technických textilií se dvojité tkaniny (spojené vaznými nitěmi) používají např. na nafukovací matrace a čluny. Na výztuže kompozitů se tkaniny vyrábí většinou z ultrapevných filamentů a jako lamináty se používají např. na dvojité stěny tankových lodí.\n\nse vyrábí na principu tkaného plisé na zvlášť upravených tkacích strojích ze dvou osnov a jednoho systému zanášení útku.\nZáhyby mohou vznikat ve tvaru smyček, nebo spojnic dvou vrstev tkaniny, které se dají zpracovat do různých tvarů (např. sendvič plněný pryskyřičnou pěnou).\nJako 3D se v odborné literatuře popisují jen distanční pleteniny, zátažné i osnovní.\nZ vazných nití se mezi dvěma pleteninami vytváří lamely, obvykle z materiálů s vysokou pevností. 3D pleteniny mají vynikající, nastavitelnou odolnost proti nárazu. V kompozitech se dají zpracovávat (konsolidovat) jak s termoplastickými, tak i s duroplastickými matricemi. \n\nU splétaných 3D textilií se rozeznávají\n\nNa vývoji splétaných trojrozměrných textilií se intenzivně pracuje teprve od začátku tohoto století. Použití se soustřeďuje hlavně na kompozity, kde se využívá jejich specifických vlastností, jako je např. schopnost přenášení torzních momentů a odporu proti nárazům.\n\n"}
{"id": "738188", "url": "https://cs.wikipedia.org/wiki?curid=738188", "title": "Vilém Ignác Petters", "text": "Vilém Ignác Petters\n\nVilém Ignác Petters (6. července 1826 Blatná – 29. července 1875 Praha-Malá Strana) byl český lékař, od roku 1864 profesor kožních a příjičných nemocí na pražské univerzitě. Zkoumal chemické procesy v lidském těle. Objevil acetonurii při cukrovce. Je autorem řady odborných prací.\n\nNarodil se 6. července 1826 v Blatné jako syn hospodářského ředitele. Roku 1838 vstoupil na gymnázium v Klatovech, odkud přešel na malostranské gymnázium v Praze. Po jeho absolvování se na přání otce nechal zapsat na pražskou techniku, ale láska k přírodním vědám ho v následujícím roce přivedla na filosofii a nakonec na medicínu. Během studií se rovněž věnoval botanice a chemii. Chemie, zvláště organická, se v té době dostávala do popředí zájmu lékařského výzkumu, protože dokázala vysvětlit jevy, které nebylo možné objasnit mikroskopickým pozorováním. Teoretický základ pro ni položil Justus von Liebig.\n\nRoku 1851 se stal asistentem profesora Lercha v zoochemickém ústavu, následujícího roku získal titul doktora medicíny a o rok později doktora hojičství (chirurgie). Byl přijat na místo asistenta na první klinice vnitřních nemocí, kde pořádal přednášky pro hostující zahraniční lékaře.\n\nV roce 1857 byl jmenován docentem pro nemoci břišní. Roku 1860 mu byl udělen i titul docenta prsních nemocí. Po smrti profesora Čejky se roku 1863 stal primářem pro kožní a příjičné nemoci ve všeobecné nemocnici. O rok později se habilitoval na mimořádného profesora v témže oboru.Od roku 1865 pořádal přednášky pro české studenty, některé i v češtině. Byly velmi oblíbené, soustředil se v nich na praktické příklady z vlastního výzkumu.\n\nPetters byl rovněž veřejně činný. V roce 1848 spoluzakládal přírodovědecký spolek Lotos. V pozdější době zastával funkci místopředsedy a nakonec předsedy spolku českých lékařů. Prosazoval používání českého jazyka na univerzitě.\n\nZemřel 29. července 1875 na zástavu srdce. Dnes je z výsledků jeho výzkumu zřejmě nejznámější objev acetonurie při cukrovce.\n\nPetters byl autorem řady odborných prací v samostatných publikacích i časopisech. Je autorem těchto monografií:\n\n"}
{"id": "738190", "url": "https://cs.wikipedia.org/wiki?curid=738190", "title": "Wallace Shawn", "text": "Wallace Shawn\n\nWallace Michael „Wally“ Shawn (* 12. listopadu 1943 New York, New York) je americký komik, herec a dramatik.\n\nNapsal několik divadelních her, např. inscenaci \"Marie and Bruce\" (1978), která zobrazovala emoční a sexuální konflikt v absurdním stylu. Sám vystupuje v různých stand-up komediích, hraje též ve svých hrách. V roce 1979 debutoval ve filmu \"Manhattan\" (s Woodym Allenem dále spolupracoval i na některých jeho dalších filmech), v průběhu 80. let hrál dále ve snímcích \"Atlantic City, Hotel New Hampshire, Zlaté časy rádia, Princezna Nevěsta\" či \"Nejsme žádní andělé\", v 90. letech se objevil např. ve filmech jako \"Stíny a mlha, Kanadská slanina, Bezmocná\" nebo \"Můj nejoblíbenější marťan\". Mezi jeho pozdější filmy patří např. \"Baba na zabití, Strašidelný dům, Melinda a Melinda, O kapitalismu s láskou\" a \"Chlupatá odplata\". Působí též jako dabér, v sérii animovaných filmů \"Toy Story\" namluvil Rexe, jeho hlas je slyšet i ve snímcích \"Goofy na výletě, Charlie 2: Všichni pejskové přijdou do nebe, Úžasňákovi, (Ne)šťastně až na věky\" nebo \"Havajské prázdniny\".\n\nV televizi hostoval v řadě seriálů (mj. \"Ally McBealová, Sex ve městě, Hvězdná brána, Zoufalé manželky, , Pohotovost\"). Větší role dostal v seriálech \"Cosby Show\" (5 epizod), \"Praštěná holka\" (17 epizod), \"\" (7 epizod; jako velký nagus Zek), \"Drzá Jordan\" (8 epizod), \"Láska je Láska\" (5 epizod) a \"Super drbna\" (7 epizod).\n\n"}
{"id": "738198", "url": "https://cs.wikipedia.org/wiki?curid=738198", "title": "Creedence Clearwater Revisited", "text": "Creedence Clearwater Revisited\n\nCreedence Clearwater Revisited je rocková kapela založena v roce 1995 bývalými členy Creedence Clearwater Revival, Stu Cookem (bass) a Dougem Cliffordem (bicí).\n\n"}
{"id": "738199", "url": "https://cs.wikipedia.org/wiki?curid=738199", "title": "Jurij Wjela", "text": "Jurij Wjela\n\nJurij Wjela (4. března 1892 Kubšice u Budyšína – 6. dubna 1969 Budyšín) byl lužickosrbský učitel a spisovatel. Podle místa narození svá starší díla podepisoval též přízviskem Kubščan, případně Kubsican.\n\n\n"}
{"id": "738205", "url": "https://cs.wikipedia.org/wiki?curid=738205", "title": "Small Change", "text": "Small Change\n\nSmall Change je třetí studiové album Toma Waitse. Album vyšlo v roce 1976 u Asylum Records a produkoval ho Bones Howe. Album bylo nahráno v červenci roku 1976 v Wally Heider Studios v Hollywoodu.\n\n"}
{"id": "738220", "url": "https://cs.wikipedia.org/wiki?curid=738220", "title": "Truskavec ptačí", "text": "Truskavec ptačí\n\nTruskavec ptačí (\"Polygonum aviculare\") je plazivá až vystoupavá bylina z čeledě rdesnovitých.\n\nMísto původu tohoto druhu není známo, v současnosti je tato plevelná rostlina k nalezení téměř po celém světě, málo se vyskytuje pouze v oblastech s tropickým podnebím. Roste na polích, zahradách, na kompostech a rumištích, podél cest a náspů, ve vlhkých kyprých i těžkých půdách, méně již na písčinách. Přestože je náročná na dusík, vyrůstá i na chudších půdách. Roste také na silně podmáčených a slaných místech. Poměrně dobře snáší sešlapování, mechanické poškozování a sucho. V České republice roste roztroušeně až hojně, od nížin až po pahorkatiny do výšek asi 1300 m n. m.\n\nJe to jednoletá, jen vzácně ozimá plazivá rostlina zelené nebo modravě zelené barvy. Její až 100 cm dlouhá článkovitá, rýhovaná lodyha vyrůstá z jednoletého kořene, od báze je silně rozvětvená. Některé její větve jsou poléhavé, jiné vystoupavé a rostlina jako celek vytváří husté přízemní koberce, v uzlech často zakořeňuje. Hladká lodyha je po celé délce až k vrcholu porostlá úzce vejčitými nebo čárkovitě kopinatými, žebrovanými, celokrajnými jednotvarými nebo různotvarými listy s ostrými vrcholy. Mají krátké řapíky, takže jsou téměř přisedlé. Listy jsou dlouhé 15 až 50 mm a široké 3 až 15 mm, přitom listy odbočných větví jsou o hodně menší oproti listům hlavní lodyhy. Botky jsou suchomázdřité, stříbrolesklé, posléze bývají roztřepené. Je to druh silně proměnlivý v listech i ve vzhledu. Zajímavosti je to, že v noci se jeho listy zvedají a přikládají se k sobě.\n\nDrobné květy na stopkách dlouhých jen 1,5 až 5 mm jsou seskupeny po 2 až 8 v drobných úžlabních klubíčkách. Pětičetné okvětí je hluboké, podlouhlé nebo obvejčité okvětní plátky 2 až 5 mm dlouhé jsou z 20 až 60 % srostlé do trubky, mají barvu zelenou nebo červenohnědou s bílými, růžovými nebo červenými okraji. Mezi nimi je 8 tyčinek přečnívající okvětí a tříboký semeník, který má na svém konci 3 tenké čnělky s bliznami. Tyčinky jsou uspořádány ve dvou přeslenech, ve vnějším je jich pět s introrzními prašníky a ve vnitřním tři s extrorzními, prašníky jsou růžové až fialové barvy. Květ nemá nektarové žlázky. K opylování dochází cizím i vlastním pylem jak při otevřeném, tak i zavřeném květu. Vykvétá v červnu až říjnu.\n\nTrojhranné nažky vejčitého tvaru o délce 1 až 4 mm jsou někdy obaleny okvětím, mívají barvu světle až tmavě hnědou, na konci mají špičku se zobáčkem. Jsou oblíbenou potravou semenožravých ptáků. Někdy se u truskavce ptačího vyskytuje i různoplodost.\n\nRozmnožuje se výhradně semeny, nažkami, kterých může na jedné rostlině vyrůst za období jejího života až 2000, po dozrání nažky ihned vypadávají do půdy. V roce uzrání nažky většinou nevyklíčí, potřebují v půdě přezimovat a jen výjimečně za teplého a vlhkého počasí klíčí ještě na podzim. Následujícího roku časně z jara, někdy i pod sněhem, hromadně klíčí a to z hloubky až do 9 cm. Dobrou klíčivost si semena podržují po několik let.\n\nTruskavec ptačí se dlouhodobě používá v bylinářství, pro léčebné účinky se od května do září sbírá a ve stínu suší jeho nať. Droga obsahuje třísloviny, glykosidy, organické kyseliny, kyselinu křemičitou, sacharidy, sliz, pryskyřice a silice. Podává se ve formě odvaru nebo nálevu k léčbě různých neduhů, slouží např. k čištění krve, jeho močopudných účinků se využívá k pročištění ledvin a močového měchýře, rozkládá ledvinové kameny, usnadňuje vykašlávání a uvolňuje hleny, působí svíravě při průjmech, celkově zlepšuje metabolismus organismu, tlumí vnitřní krvácení, zevními obklady se urychluje hojení ran.\n\nJako opak k jeho přednosti, léčebnému účinku, přistupuje schopnost zaplevelovat obdělávaná pole. Například v obilovinách neroste s počátku příliš rychle, ale v době metání obilí se půda prosvětluje a pod zrajícím obilím se truskavec ptačí rychle rozrůstá. V době sklizně již vytváří souvislé porosty které nebývají posekány pro svůj nízký plazivý vzrůst a mohou tak dozrát všechna semena. Plodinám ve kterých roste škodí odčerpáváním potřebných živin a vláhy svým silným kořenovým systémem. Je to obtížný plevel v obilovinách, okopaninách i vytrvalých pícninách. Rostliny i semena rády požírají ovce, způsobují jim však průjmy.\n\n\n \n"}
{"id": "738221", "url": "https://cs.wikipedia.org/wiki?curid=738221", "title": "Juan Sebastián Verón", "text": "Juan Sebastián Verón\n\nJuan Sebastián Veron (* 9. března 1975, La Plata, Argentina) je bývalý argentinský fotbalista, syn fotbalisty Juana Ramóna Veróna. V současnosti má italské občanství. Naposled byl kapitánem Estudiantes de La Plata. Pelé ho roku 2004 zařadil mezi 125 nejlepších žijících fotbalistů. V letech 2008 a 2009 se stal nejlepším fotbalistou Jižní Ameriky.\n"}
{"id": "738227", "url": "https://cs.wikipedia.org/wiki?curid=738227", "title": "Vilemínina stěna", "text": "Vilemínina stěna\n\nVilemínina stěna ( ) je vyhlídkové místo v Českém Švýcarsku. Leží ve výšce 439 metrů nad mořem severně od Jetřichovic a je součástí pískovcových skal Děčínské vrchoviny. Je odtud pěkný výhled do kraje, mimo jiné na Růžovský vrch.\n\nZ Jetřichovic se sem lze dostat po červené turistické značce, součásti evropské dálkové trasy E3. Ta sem vede od jihu z Jetřichovic okolo Mariiny vyhlídky. Přímo na Vilemíninu stěnu vede značená odbočka z nedalekého rozcestí, značka sama pak dále pokračuje na Rudolfův kámen a Malou Pravčickou bránu.\n\nJméno \"Vilemínina stěna\" nese vyhlídka od 19. století, kdy byla oblast součástí panství Kinských a vyhlídka byla pojmenována po Vilemíně Kinské.\n"}
{"id": "738229", "url": "https://cs.wikipedia.org/wiki?curid=738229", "title": "Projekt 82", "text": "Projekt 82\n\nProjekt 82 (či též třída Stalingrad) byla třída bitevních křižníků sovětského námořnictva. Sovětské námořnictvo je přitom nesprávně kategorizovalo jako těžké křižníky. Rozestavěny byly tři ze čtyř plánovaných jednotek, po Stalinově smrti však byl celý projekt zrušen a rozestavěné lodě sešrotovány.\n\nAmbiciózní program stavby čtyř velkých bitevních křižníků projektu 82 konvenoval Stalinově zálibě ve velkých válečných lodích. Jelikož se však za druhé světové války ukázalo, že bitevní lodě již nejsou hlavní kategorií válečných lodí (pánem světových oceánů se stala letadlová loď), nikde jinde už po válce nová plavidla tohoto typu nebyla stavěna. Plány lodí této třídy byly dokončeny v roce 1948 a k založení kýlu došlo ve třech případech.\n\nPrototypová jednotka \"Stalingrad\" byla stavěna v Nikolajevu. Kýl byl založen v listopadu 1949 a na vodu byl trup spuštěn v březnu 1954. V roce 1951 začala v Leningradu stavba druhé jednotky \"Moskva\" a v roce 1952 byl v Molotovsku založen kýl třetí jednotky \"Archangelsk\". Oba trupy se již nedočkaly spuštění na vodu, protože po Stalinově smrti převážily hlasy kritizují zranitelnost a zbytečnost těchto nákladných plavidel. Proto byl celý projekt 23. dubna 1953 zrušen a všechny tři rozestavěné křižníky byly sešrotovány.\n\nHlavní výzbroj mělo tvořit devět 305mm kanónů ve třech třídělových věžích. Sekundární výzbroj představovalo dvanáct 130mm kanónů ve dvoudělových věžích. Protiletadlovou výzbroj dále tvořilo dvacet čtyři 45mm kanónů a konečně čtyřicet 25mm kanónů. Pohonný systém tvořily čtyři parní turbíny a dvanáct kotlů. Lodní šrouby byly čtyři. Plánovaná rychlost měla dosahovat 35 uzlů.\n"}
{"id": "738234", "url": "https://cs.wikipedia.org/wiki?curid=738234", "title": "Jelení hora", "text": "Jelení hora\n\nJelení hora může být:\n\n\n\n\n\n"}
{"id": "738235", "url": "https://cs.wikipedia.org/wiki?curid=738235", "title": "Luž (přírodní rezervace)", "text": "Luž (přírodní rezervace)\n\nPřírodní rezervace Luž byla na podzim 2011 vyhlášena na vrcholové části hory Luž, jedné z dominant Lužických hor. Přírodní rezervace se nachází na katastrálním území Horní Světlá pod Luží v okrese Česká Lípa, německá část hory byla klasifikována jako rezervace již roku 1967.\n\nBotanický průzkum v roce 1998 dokladoval v podrostu výskyt náprstníku červeného, kokoříku přeslenitého, dymnivky duté, oměje šalamounka, čípku objímavého, kapradiny laločnaté. Z obratlovců evidováni např. kamzík horský, plch zahradní, myška drobná, bělozubka šedá. Byl potvrzen výskyt řady žab, ještěrek i plazů, z ptáků ořešník kropenatý, datel černý či krkavec velký.\n\nV letech 1998 a 1999 byl prováděn na Luži důkladný průzkum zaměřený na entomologii s cílem získat podklady pro vyhlášení ochrany území. Na německé straně je již Luž státem chráněna mj. pro nález 38 druhů ploštic v roce 1963. Závěr průzkumu: nalezeno 207 druhů bezobratlých živočichů, ze zvláště chráněných druhů střevlík zlatý, z ohrožených svižník polní, dva druhy střevlíků, tři druhy čmeláků.\n\nZáměr vyhlášení rezervace byl formulován od 20. dubna 2011 mj. na webu Agentury ochrany přírody a krajiny České republiky a CHKO Lužické hory. Žádost byla podána na Ministerstvo životního prostředí ČR. Lokalita byla vymezena plochou 25,83 ha s ochranným pásmem 50 metrů (dalších 8,49 ha). Vrcholová partie hory Luž (vysoká 793 m n. m.) je na katastru obce Horní Světlá pod Luží, která je součástí obce Mařenice ve správním obvodu města Nový Bor v okrese Česká Lípa. Pro rezervaci byl zpracován předepsaný Plán péče o PR na roky 2011 až 2022 a upřesněny zásady ochrany území.\n\nDne 2. září 2011 pak Správa CHKO Lužické hory tuto rezervaci vyhlásila s platností od 1. října 2011.\n\nPřírodní rezervace na ploše 25,83 ha zahrnuje vrcholovou partii hory kvůli ochraně neovulkanického vrchu s lesními porosty acidofilních a klenových bučin.\n"}
{"id": "738241", "url": "https://cs.wikipedia.org/wiki?curid=738241", "title": "Victor Papanek", "text": "Victor Papanek\n\nVictor J. Papanek (22. listopadu 1923, Vídeň – 10. ledna 1998, Lawrence, Kansas) byl rakousko-americký designer a pedagog.\n\nNarodil se roku 1923 ve Vídni, ale už když mu bylo 7 let, odešla jeho rodina do USA. Zde se stal designérem – praktikem, ale i teoretikem a filosofem designu. Působil jako učitel designu na univerzitách a byl členem společností designu po celém světě, hodně cestoval a často dlouhodobě pobýval mimo USA, zejména ve Skandinávii. Byl praktikem i teoretikem společensky a ekologicky zodpovědného, humanitárního designu, do hloubky se zabýval designem pro třetí svět i pro různě handicapované skupiny lidí. Při některých ze svých projektů pro třetí svět spolupracoval i s Organizací OSN pro výchovu, vědu a kulturu – UNESCO. Mezi jeho významné spisy patří vedle knihy \"Design for the Real World\" také \"Nomadic Furniture\" (1973), \"How Things Don’t Work\" (1977), \"Design for Human Scale\" (1983) a \"Viewing the World Whole\" (1983). Zemřel v roce 1998.\n"}
{"id": "738243", "url": "https://cs.wikipedia.org/wiki?curid=738243", "title": "Jelení hora (Krušné hory)", "text": "Jelení hora (Krušné hory)\n\nJelení hora () je 993 metrů vysoký nefelinitový kopec v Krušných horách a nejvyšší bod geomorfologického okrsku Přísečnická hornatina. Leží přibližně půldruhého kilometru na východ od vodní nádrže Přísečnice a zhruba stejně daleko na jihovýchod od Kryštofových Hamrů.\n\nVrch je pozůstatkem neovulkanického lávového příkrovu s mírně ukloněnou vrcholovou plošinou a příkrými svahy. Nefelinit vychází na povrch ve vrcholové části vázané na hlavní přívodní dráhu magmatu. Druhý horninový výchoz se nachází asi 250 metrů severozápadně od vrcholu a má podobu krátké žíly s rozměry 5 × 30 metrů, která pravděpodobně byla vedlejší přívodní dráhou magmatu. Na výchozu se projevuje sloupcová odlučnost horniny. Šestiboké sloupce, ukloněné pod úhlem 45° k jihovýchodu, mají strany široké až třicet centimetrů a dosahují výšky čtyři až pět metrů. Jelení hora navazuje na linii Malého, Středního a Velkého Špičáku. Je tedy možné, že přívodní dráhy všech těles mají společný tektonický základ.\n\nPřímo na vrchol vede žlutě značená turistická trasa, která je odbočkou z červeně značené trasy z Nové Vsi do Měděnce. Po severozápadním úbočí vede modře značená trasa z Vejprt přes Černý Potok a hráz přísečnické nádrže a souběžně s ní také cyklotrasa č. 23.\n\n"}
{"id": "738244", "url": "https://cs.wikipedia.org/wiki?curid=738244", "title": "Skleněný palác", "text": "Skleněný palác\n\nSkleněný palác, lidově Skleňák je údajně jedna z nejkvalitnějších předválečných bytových staveb v Praze. Nachází se v Praze 6-Bubenči, náměstí Svobody č. 728/1. Budova je chráněna jako kulturní památka České republiky.\n\nByl postaven v letech 1936–1937 podle návrhu architekta Richarda Podzemného jako nájemní dům pro Zemskou banku na základě předchozí užší architektonické soutěže. Tvoří čelo trojúhelníkovitého náměstí Svobody, dříve Dürichovo náměstí.\n\nMonumentální dům má lichoběžníkovitý půdorys – do Náměstí Svobody se obrací jeho rozlehlá střední sedmipodlažní část a na ni kose navazují dvě kratší šestipodlažní boční křídla: levé směřuje do ulice Československé armády, pravé do Terronské. Dvůr je upraven jako zahrada, kde býval tenisový kurt a dětské hřiště. Měl bohatě vybavené podzemí – sklepy, prádelna, sušárny a mandlovna, garáže (jen část z toho je v provozu dodnes). Byty jsou různě velké – od garsoniér až po čtyřpokojové, nejvíce (20) je však bytů dvoupokojových, ve všech jsou vestavěné skříňové stěny a topení v podlaze. Většina bytů má buď lodžii nebo zimní zahradu. Rovná střecha budovy sloužila jako rekreační terasa se zahradou.\n\nKonstrukce domu je železobetonová, což však není zvnějšku příliš dobře poznat, neboť to prozrazují jen sloupy ve vstupní hale. Průčelí je přísně symetrické a geometrické. Celé prosklené přízemí domu patří obchodním prostorám, mezi nimi je uprostřed střední části rozlehlá vstupní hala. Ve střední části domu se nad obchodním přízemím střídají sloupce lodžií, zimních zahrad a okenních pásů. Boční křídla už nemají zimní zahrady, ale v místě, kde se ohýbají do přilehlých ulic je tento ohyb zdůrazněn lodžiemi. Většina fasády je prosklená, zbytek je pokryt bílými keramickými dlaždicemi.\n\nTento na svou dobu velice luxusní obytný dům, nabízející vysoký standard bydlení a zároveň atraktivní i na pohled, si záhy vysloužil přezdívky „Skleněný dům“ nebo dokonce „Skleněný palác“, lidově pak „Skleňák“, které mu vydržely dodnes.\n\nV přízemí Skleněného paláce jsou komerční prostory a svatební síň a informační kancelář Prahy 6.\n\n"}
{"id": "738246", "url": "https://cs.wikipedia.org/wiki?curid=738246", "title": "Důlní vozík", "text": "Důlní vozík\n\nDůlní vozík, slangově hunt, je dopravní prostředek, specializované kolejové vozidlo. Je to otevřený vozík, který se používá pro dopravu materiálu v dole nebo v lomu. Tažen nebo tlačen může být jak lidmi, tak důlními lokomotivami, v dřívějších dobách (zejména v 19. století) se pro tažení vozu používali i důlní koně. Velikost (objem) vozu je zpravidla závislá na rozchodu důlní tratě. Objem se pohybuje od 0,5 m³ až po 1,5 m³ a to nejčastěji od rozchodu trati 450 mm do 600 mm. Důlní vozík se vyznačuje tím, že oproti jiným kolejovým vozidlům má kolečka velmi blízko u sebe v nejmenší vzdálenosti pod těžištěm (malý rozvor). To umožňuje při vykolejení menšího plného vozíku jeho nahození zpět na koleje při využití jen lidské síly, případně jednoduché páky. To dokáže udělat i jen jediný horník, pokud má sílu a zkušenost. Při vykolejení vozu o větším obsahu jeho nasazení na koleje provádí více pracovníků s použitím páky a mechanického hřebenového zvedáku. Každý vozík je na obou čelech opatřen závěsným okem (hákem), vozíky se spojují do souprav 30 až 50 vozy a tyto vlaky pak přemísťují po tratích jednotlivých pater dolu důlní lokomotivy. Důlní vozy jsou schopny přepravovat z dolu na povrch vytěžený nerost a naopak do dolu je jimi přepravován různorodý materiál potřebný k hornické činnosti. Uzavřené chráněné vozy (tzv. pulmany) jsou určeny pro přepravu osob na větší vzdálenosti v podzemí.\n\n"}
{"id": "738248", "url": "https://cs.wikipedia.org/wiki?curid=738248", "title": "Vrcholová kniha", "text": "Vrcholová kniha\n\nVrcholová kniha je nepopsaná kniha nebo sešit, který je umístěný na horském nebo skalním vrcholu, horolezecké věži či ve skalní stěně a slouží coby návštěvní kniha k evidenci výstupů a poznámkám návštěvníků. Dále se zapisují nové výstupy a poznámky u údržbě jištění či varování před nebezpečím. Sešit je zpravidla uschován v bezpečné schránce, aby ho nezničilo počasí. Vrcholové knihy na turistických vrcholech jsou přístupnější.\n\nHorolezci ukrývají vrcholové knihy na nepřístupných či ukrytých místech kvůli ochraně před nepřízní počasí a nenechavci, přesto se vrcholové krabičky stále často ztrácejí z různých důvodů: neznalé děti, sběrači kovů, sběratelé, nebo je dokonce sestřelovali myslivci. Typickým místem pro umístění vrcholové knížky je vysoká skalní věž jinak než horolezecky nepřístupná. Vrcholová kniha může být také umístěna v jedné konkrétní významnější horolezecké cestě a zapíší se do ní pouze lezci, kteří ji přelezli.\n\nNovějším celosvětově rozšířeným druhem záliby ukrývání a hledání obdobných schránek je Geocaching.\n\nDo vrcholové knihy se píše datum, název cest(y) a obtížnost, jména horolezců v pořadí jak na vrchol vystoupili a název horolezeckého oddílu, čitelně a úsporně. Pokud leze dvojice jen jednu cestu, zápis podtrhne tužkou podle víčka krabičky. Pokud se na věž chystá více družstev různými cestami, nepodtrhávají každý zápis. Knížka nebo sešit se uloží do vrcholové schránky, tužka se vloží vedle knihy, aby se nelámala vazba a schránka se zavře víčkem. Vrcholová krabička se nasadí na vrcholovou tyčku, vloží do škvíry ve skále, nebo zatíží kamenem víčkem vzhůru tak, aby do ní nenapršelo.\n\nHore zdar, (z německého Berg Heil!) zapíše do vrcholové knihy první návštěvník v kalendářním roce. Někteří horolezci sbírají \"horezdary\" a každoročně soutěží v jejich počtu. Horolezci pak mezi sebou na počátku každého roku soupeří v získávání \"horezdarů\" na nejdostupnější i nejvýznamnější věže. Cenné, předávané nebo utajované jsou potom informace o vrcholových knihách na skalních věžích již odlovených. Lovení \"horezdarů\" může být také společenská událost, nebo oddílová akce. Velkou tradici má lovení \"horezdarů\" v pískovcových oblastech v Sasku a Severních Čechách, v Dubských skalách, v Českém ráji, v Broumovsku, ale i v Jizerských horách.\n\nI tato tradice se do Česka přenesla ze saských pískovcových oblastí a i zde je legendou v jejich sbírání mezi jinými severočeský horolezec a pískovcový lezec Karel Bělina. Významná jsou zejména opakování výstupů na skalní věže po sto letech. Někteří horolezci se vydávají čekat a hlídat pod skalní věže již večer a vystupují na ně v noci, nebo časně z rána, další příchozí pak mají smůlu, nebo mohou utvořit vrcholové družstvo společně.\n\nZejména v saských pískovcích jsou u jednotlivých cest číslované jejich opakování od 1 do 100, v Česku spíše jen u významných věží či nejtěžších cest.\n\nPopsané vrcholové knihy jsou po výměně restaurovány a digitalizovány, poté se uloží do archivů. Výměnu vrcholových knih zajišťují podle možností příslušní správci oblastní vrcholové komise Českého horolezeckého svazu.\n\n\n\n\n"}
{"id": "738252", "url": "https://cs.wikipedia.org/wiki?curid=738252", "title": "Fidlův kopec", "text": "Fidlův kopec\n\nFidlův kopec je s vrcholem v nadmořské výšce 680 m nejvyšší vrchol Oderských vrchů. Nachází se zhruba 5 km severně od obce Velký Újezd a veřejnosti je nepřístupný, neboť leží ve vojenském újezdu Libavá.\n\nNa jihovýchodních svazích Fidlova kopce pramení řeka Odra, její pramen je přístupný (pouze o víkendech a ve dnech státních svátků) po červené turistické značce z obce Kozlov.\n"}
{"id": "738254", "url": "https://cs.wikipedia.org/wiki?curid=738254", "title": "Stuart Conquest", "text": "Stuart Conquest\n\nStuart Conquest (* 1. března 1967 Ilford) je britský šachový velmistr. Jeho nejlepší umístění v světovém žebříčku bylo číslo 100 v roce 2001.\n"}
{"id": "738257", "url": "https://cs.wikipedia.org/wiki?curid=738257", "title": "Skleněný dům", "text": "Skleněný dům\n\nSkleněný dům může být:\n"}
{"id": "738258", "url": "https://cs.wikipedia.org/wiki?curid=738258", "title": "Frostbite engine", "text": "Frostbite engine\n\nFrostbite Engine je herní engine vytvořen americkou společností EA Digital Illusions CE, tvůrci herní série Battlefield. Engine je designován pro Microsoft Windows, PlayStation 3, PlayStation 4, Xbox 360 a Xbox One.\n\nJe vybaven HDR Audiem, Destruction 1.0 umožňuje likvidaci některých objektů.\n\nJe vybaven HDR Audiem, Destruction 2.0 umožňuje likvidaci nejen zdí, ale celých objektů.\n\nEnginu je uzpůsoben pouze pro DirectX 11 a DirectX 10 (DirectX 9.0c nepodporuje, to znamená, že hry na enginu Frostbite 2 nepůjdou spustit na Windows XP). Je také vybaven HDR Audiem, Destruction 3.0. Hlavní důraz byl kladen na zvuky, animace, destrukci, vykreslování, fyziku a celkově celou grafickou stránkou hry.\n\nEngine s nejnovější funkcí Levolution, která přináší brutální zničitelnost okolí.\n"}
{"id": "738262", "url": "https://cs.wikipedia.org/wiki?curid=738262", "title": "Pafnutij Lvovič Čebyšev", "text": "Pafnutij Lvovič Čebyšev\n\nPafnutij Lvovič Čebyšov (, častěji uváděn s méně správným přepisem \"Pafnutij Lvovič Čebyšev\" vlivem chybné interpretace historického ruského pravopisu ; * 16. května 1821 v Okatově v Kalužské oblasti, zemřel 8. prosince 1894 v Petrohradě) byl ruský matematik. Pracoval zejména v oblasti teorie pravděpodobnosti, statistice, teorii čísel a analytické geometrii. Je po něm pojmenována například Čebyševova nerovnost, Čebyševovy polynomy nebo Čebyševova vzdálenost.\n\nNarodil se v Okotově u Borovska v Ruském impériu do šlechtické rodiny jako jedno z devíti dětí, nicméně už v roce 1832 se celá rodina přestěhovala do Moskvy, aby mohli nejstarší synové studovat.\n"}
{"id": "738264", "url": "https://cs.wikipedia.org/wiki?curid=738264", "title": "EVE Online", "text": "EVE Online\n\nEVE Online patří mezi massive multiplayer online game (MMOG) žánr počítačových her. Je vyvíjena islandskou společností CCP Games od roku 2003. Herní prostor je zasazen do science-fiction světa, kde každý hráč představuje pilota vesmírných lodí. Hráči se mohou stát těžaři asteroidů, mohou vyrábět věci od drobných součástek až po vesmírné lodě a bitevní stanice, mohou být piráty, veliteli vesmírných flotil, objeviteli nebo obchodníky. EVE je považována za tzv. sandbox (pískoviště), což znamená, že tvůrcem obsahu je sám hráč.\n\nHraní EVE je podmíněno placením měsíčních poplatků. Hra však dovoluje platit tyto poplatky i herní měnou. V roce 2016 hra přešla na formát free to play, kde může hráč hrát v omezené formě úplně zdarma přes tzv. Alpha-účet, nebo může platit měsíční poplatek a upgradovat účet na Omega a mít přístup ke všemu ve hře. Pořád platí, že se tyto herní poplatky dají platit herní měnou. EVE Online je krom anglického jazyka také v němčině, ruštině a japonštině.\n\nHerní svět se skládá přibližně z více jak 5000 slunečních soustav rozmístěných do 64 regionů galaxie. Mezi jednotlivými hvězdnými systémy existuje síť hvězdných bran, které dovolují cestovatelům překonávat světelné vzdálenosti mezi hvězdami.\n\nSluneční systémy obsahují svou hvězdu, planety, měsíce, červí díry, roje asteroidů a další objekty jako například vesmírné stanice či základny pirátů.\n\nVíce jak před 21 000 lety došlo na planetě Zemi k vyčerpání většiny surovin. Tehdy byla vynalezena technologie mezihvězdného pohonu Warp a lidská rasa se rozhodla kolonizovat blízké sluneční systémy. Pro rychlejší cestování mezi koloniemi byla vynalezena technologie hvězdných bran, které umožňovaly vesmírným lodím skákat mezi systémy. Tak došlo ke kolonizaci galaxie Mléčné dráhy. Při této kolonizaci byla objevena i červí díra do jiné galaxie. Lidé tento nový prostor nazvali New Eden. Objevitelé tehdy tušili, že červí díra nezůstane stabilní navždy, proto ihned začali se stavbou mezigalaktické hvězdné brány do nové galaxie. Tyto stavby představovaly vrchol lidského inženýrství. Lidstvo na ně spotřebovalo téměř veškerou energii a zdroje. Po dokončení hvězdných bran v obou galaxiích začala lidská rasa dobývat New Eden.\nPo několika letech však došlo ke katastrofě, která způsobila přerušení kontaktu s domovskou galaxií. Obě hvězdné brány byly zničeny. New Eden ještě v té době nebyl soběstačný a byl stále závislý na dodávkách z Mléčné dráhy. Po katastrofě mnoho stanic a základen zaniklo. Jejich posádky umíraly na nedostatek kyslíku, potravin a vody. Jen málokterým se podařilo přežít. Většina technologií starého světa byla zapomenuta a čekala, až bude znovu objevena. Přeživší světy existovaly odděleně jeden od druhého, každý svým vlastním způsobem.\n\nSvětu EVE vládne pět největších národů či ras. Všechny tyto národy přišly červí dírou ze starého světa, ale po katastrofě se vyvíjely nezávisle na sobě. Různě objevovaly technologie, které kdysi dávno již uměly. Všechny národy nakonec opět začaly cestovat vesmírem.\n\nNejvětší národ v New Eden, Amarr, ovládá 40 % obydlených slunečních soustav. Hlavou říše je císař a pět dědických rodů, kteří spravují nižší celky, a pouze z jejich linie je volen nový císař. Císař a jeho rodina se dožívají až 500 let a to díky pokročilým implantátům, které je udržují na živu.\n\nAmarr jsou silně věřící a jejich náboženství hraje v jejich životě důležitou roli. Krátce po katastrofě EVE brány kolonizují Amarr okolní systémy a zotročují si jejich obyvatele. Otrokářství hraje v jejich kultuře podstatnou roli.\n\nAmarr byli první, kdo znovu objevil technologii Warp a dovednost stavět brány mezi systémy. Po několika letech však narazili na mocné soupeře v galaxii. Jejich cesty se střetly s ostatními velkými národy. Jako první potkali Gallente, ale záhy zjistili, že ačkoliv Gallente bylo o mnoho méně, dokázali se jim sílou vyrovnat. Amarr uskutečnili zoufalý pokus podmanit si národ Jove, ale operace neuspěla. Nakonec Amarr zotročili téměř celou rasu Minmatar.\n\nOd dob jejich největší slávy zpomalili svůj postup, ale stále jsou nejmocnější rasou v New Eden.\nStát ovládaný několika obrovskými korporacemi, které spravují zákony a společně vládnou občanům státu. Občané jsou však stále bráni jako zákazníci a systém funguje tak, aby vyhovoval všem.\n\nAčkoliv Caldari nejsou tak velkým národem, ostatní v galaxii je respektují a obávají se jich. Jejich ekonomika je silná a jejich vojenská tradice také. Caldari také jednají jako jeden. Společnosti spolu spolupracují a podporují se. Pokud by byla ohrožena nějaká z korporací, celý stát je připraven zasáhnout.\n\nCaldari jsou fanoušci tvrdých sportů jako například krvavé souboje gladiátorského způsobu. Mimo to jsou i vášniví sázkaři a gamblerství tvoří podstatnou část jejich průmyslu.\n\nStát nabízí svým občanům ty nejlepší nebo ty nejhorší životní podmínky. Pokud je občan pracovitý, spolehlivý a dodržuje zákony, je v životě spokojený. Naopak ti nevhodní ztrácí respekt, postavení a vůbec všechno, že následkem může být jen exil nebo sebevražda. Caldari jsou velice opatrní, co se týče galaktických vztahů s ostatními národy, ale na druhou stranu si váží těch, kteří dodržují jejich pravidla.\n\nGallente jsou liberálové a obránci svobodného světa. Pro mnohé je jejich federace zemí zaslíbenou, kde se plní sny.\n\nMnoho nejbohatších lidí světa patří mezi Gallente. Gallente vytvářejí největší poptávku po luxusním zboží. Na druhou stranu tu jsou i miliony opravdu chudých lidí, kvůli místní ekonomice otevřeného trhu.\n\nGallente federace se skládá z více národů. Federace je jen zastupuje a reprezentuje v jednání s ostatními velkými národy.\n\nPůvodně byli součástí federace i Caldari, ale kvůli odlišnostem v názorech je Gallente vyhnali, aby si založili vlastní říši. Po nějakou dobu obě říše proti sobě válčily, ale ani jedna strana nedokázala vyhrát ,tak byl nakonec ustaven mír.\n\nŠířit svobodu po galaxii je ctnostné poslání Gallente, kteří jsou jedinou pravou demokracií v této galaxii.\n\nMinmatar jsou samotáři, kteří se dokážou postarat sami o sebe. Na druhou stranu rodina a příbuzní hrají důležitou roli v jejich kultuře. Nejvíce pirátů a zlodějů v galaxii je z řad Minmatar.\n\nJejich říši si dělily mezi sebe silné klany. Tyto klany mezi sebou často válčily, ale postupem času se u nich vyvinula pokročilá kooperace. Při ohrožení jednají klany jednotně.\n\nDnes je většina Minmatar zotročena rasou Amarr, ale nejenom samotní Minmatar usilují o svou svobodu, a proto se čísla svobodných zvyšují.\n\nMinmatar jsou nejpočetnější rasou na světě, ale jejich čísla jsou dělena mezi mnoho frakcí. Proto ačkoliv existuje oficiální Minmatar republika, tak pouze čtvrtina Minmatar je její součástí. Třetina je zotročena a pětina se nachází ve federaci Gallente, což také vytváří napjaté vztahy mezi Gallente a Amarr. Ostatní Minmatar nejsou součástí žádné organizace a sami se potulují vesmírem. Většina z nich pak operuje jako pašeráci, bandité, piráti, drogoví dealeři nebo zabijáci. Největší kriminální skupiny jsou zpravidla ovládané minmatarskými piloty.\n\nNehratelná rasa v EVE. Jove jsou záhadní lidé, kteří svojí technologií předčili všechny ostatní národy. Ačkoliv jsou to jistě lidé, tak je ostatní národy za lidi nepovažují. To je z důvodu, že Jove experimentovali s genetikou a svými těly. To jim umožňovalo téměř všechno a při extrémech jejich těla a mysli mutovaly do bizarních rozměrů.\n\nNakonec se jim tyto experimenty vymkly kontrole a to znamenalo rozpad jejich DNA, které už se nepodařilo nikdy opravit. Další ranou byla smrtící nákaza, která postihovala pouze jejich rasu.\n\nJove však kdysi vybudovali nejmocnější říši v New Eden. Již dlouho před ostatními kolonizovali systémy a objevovali nové světy.\n\nJejich touha po znalostech je známá. Dokážou nepozorovaně infiltrovat ostatní národy a získávat informace, čímž si získávají silnou pozici mezi ostatním národy. Vydělávají na prodeji svých technologií méně rozvinutým národům.\n\nŘíše Jove jsou mysterijní a uzavření ostatním národům. Pouze některým cizincům je dovoleno přebývat v jejich říši.\n\nNa rozdíl od ostatních online her není hra rozdělena na více serverů, ale všichni hrají na jednom serveru zároveň.\n\nAčkoliv většinu času strávíte ve své lodi nebo ve stanici ve své lodi, vytváříte si na začátku svojí postavu. S postavou lze navštěvovat zatím pouze vaši kapitánskou kajutu na stanici.\n\nVaše postava je pouhý klon. V EVE byla objevena technologie klonování, která zabraňuje trvalé smrti. Váš klon je ihned po smrti oživen na některé z hráčem zvolených stanic. Při smrti však přicházíte o veškeré implantáty, kterými jste byli vybaveni. Po každém oživení se na nový klon přenesou všechny vaše dříve natrénované dovednosti.\n\nVývoj postavy v EVE probíhá v reálném čase a to i za předpokladu, že hráč není připojen do hry. Dovednosti (skills), které jsou reprezentované knížkami, se použitím nahrají do tréninkové fronty (training queue), která dovoluje vložit více dovedností za sebou. Každá dovednost má různou dobu k naučení. Při aktivaci se odpočítává čas k dokončení dovednosti. Po dokončení se automaticky začíná trénovat další dovednost ve frontě. Dobu trénování jednotlivých dovedností je možné zkrátit správným nastavením atributů vaší postavy a použitím implantátů, které tyto atributy ještě navýší.\n\nV EVE je každý pilot členem korporace. Toto pravidlo platí i pro NPC postavy. Na druhou stranu tyto korporace mohou ovládat samotní hráči či v případě NPC korporací postavy ze světa EVE. Korporace se mohou sdružovat do aliancí a ty zase do koalic (ty lze ale najít jen mezi aliancemi operujícími především v hráči ovládnutelném vesmíru).\n\nV EVE nejsou profese jednoznačně dány nějakým systémovým prvkem hry. Profese jsou dány volbou hráče při výběru trénování určitých dovedností. Jedna postava může teoreticky umět všechno, ale trénování všech dovedností by trvalo přibližně 20 let. Proto se většinou hráči specializují. Mezi základní profese patří obchodník, voják, výrobce, těžař, objevitel, vědec, ale existuje jich mnohem více. Hráči na sebe mohou vzít roli kurýra, špióna či vojevůdce. Všechny profese nejsou jednoznačné a záleží jen na hráči jaké si zvolí dovednosti pro svého pilota nebo zda se rozhodne změnit zaměření a profesi své postavy.\n\nK dispozici je několik desítek lodí. Každý národ má své vlastní lodě, které se od ostatních národů liší tak, že žádný typ lodi není stejný s druhou.\nKategorie vesmírných lodí:\n\nTyto kategorie se dále dělí například podle technologie na standard a advanced ships. Ačkoliv hráč ze začátku létá pouze s fregatami, neznamená to, že to nejsou lodě použitelné v pozdějších fázích hry. Každá loď je specifická a hodí se pro jiné situace.\n\nV EVE je většina předmětů produkována hráči. Hráč dovede vyrábět drobné součástky pro chod stanic či lodí, ale i obrovské vesmírné stanice a lodě dlouhé několik kilometrů. Výroba takto velkých objektů však trvá i několik měsíců reálného času s tím, že příprava na výrobní proces zabere jednou tolik.\n\nV EVE funguje na principu otevřené ekonomiky. Počítačem ovládané postavy (Non-player character) prodávají hráčům knihy s dovednostmi a plány na stavbu lodí a modulů (Pouze Technologické úrovně 1, plány na frakční moduly a lodě jsou pak prodávány pouze ve formě omezených kopií. Plány na výrobu pokročilých předmětů s technologickou úrovní 2 si pak hráči musí získat sami pomocí \"invention\" procesu). Hráči pak mají možnost vyrábět téměř cokoliv ve hře, pokud se jim podaří nashromáždit potřebný materiál. Herní měnou je 1 ISK (Interstellar Kredit).\n\nV EVE funguje klasický trh s nabídkou a poptávkou. Ve hře je možné si zobrazit grafy a statistické tabulky týkající se trhu jako například vývoj ceny daného produktu v průběhu času.\n\nVýbor pro hvězdnou správu (Concil of Stellar Management) je oficiálně stanovený orgán na zastupování hráčů v otázkách hry. Zástupci hráčů se setkávají spolu s vývojáři a řeší další vývoj hry, reprezentují potřeby a touhy hráčů či případně poskytují názor na hru samotným vývojářům. Tyto schůzky se většinou konají v sídle společnosti CCP na Islandu.\n\nDo výboru se konají volby a o místo se může ucházet každý hráč starší 21 let. Zástupci jsou do výboru voleni hráči EVE.\n\nV roce 2010 oznámila společnost CCP další vyvíjenou hru ze světa EVE s názvem Dust 514. Dust je však na rozdíl od EVE akční MMOFPS (massive multiplayer online first person shooter). Hráči Dust 514 a EVE budou na sobě navzájem závislí, co se týče kolonizace planet. V EVE totiž nelze na planety fyzicky přistávat nebo je prozkoumávat po svých, lze je pouze scanovat a případně z nich těžit suroviny potřebné pro vesmírný provoz. V rámci Dust se bude o planetární kolonie bojovat proti ostatním hráčům. Interakce obou her bude probíhat v reálném čase.\n\n"}
{"id": "738266", "url": "https://cs.wikipedia.org/wiki?curid=738266", "title": "Borovsk", "text": "Borovsk\n\nBorovsk ( ) je město v Kalužské oblasti Ruské federace, kde leží na řece Protvě u hranice s Moskevskou oblastí a ve vzdálenosti zhruba sto kilometrů na jihozápad od Moskvy.\n\nMá přes dvanáct tisíc obyvatel.\n\nPrvní zmínku o městě obsahuje listina velkoknížete Ivana II. z roku 1358. Rovněž keramika nalezená na borovském hradišti se datuje do dřívější doby (XI.–XIII. století), což svědčí o existenci zdejšího dávného osídlení. Archeologické vykopávky a průzkumy současného Borovska (2003) také ukazují, že ve XIII. až XIV. století se na levém a pravém břehu řeky Protva rozkládaly dvě osady ve vzdálenosti 500–800 metrů od sebe. Kolem roku 1378 Dmitrij Donský daroval Borovsk s několika farnostmi knížeti Vladimíru Chrabrému, a tak se město stalo jedním z center Serpuchovského knížectví, které existovalo až do třetí čtvrtiny XV. století.\n\nV polovině XV. století založil svatý Pafnucius Borovský na kraji města významné kulturně náboženské centrum Moskevského knížectví – Pafnutěvo-borovský klášter. V roce 1480 Ivan III. poblíž města shromažďoval svoje vojska k boji s Hordou.\n\nV XVII. století byl Borovsk dějištěm tragédie starověrců. Byl sem vyhoštěn protopop Avvakum a do borovského vězení byly uvrženy jeho spojenkyně - bojarka Morozová a její sestra kněžna Urusová, a tam také vyčerpáním obě zemřely.\n\nRoku 1776 byl zřízen borovský újezd, který se později stal součástí Kalužské gubernie a v roce 1777 dostalo město znak.\n\nBěhem Vlastenecké války bylo město a klášter vypáleny a vypleněny Francouzi. V květnu 1857 město opět postihl požár, při kterém vyhořelo 150 domů, 200 obchodů a několik kostelů.\n\nV letech 1880 až 1891 v Borovsku žil a působil jako učitel Konstantin Ciolkovskij. Přibližně ve stejnou dobu zde žil učitel a náboženský myslitel Nikolaj Fjodorov.\n\nOd roku 1929 je město střediskem Borovského rajónu Kalužského okruhu Moskevské oblasti (od roku 1944 Kalužské oblasti).\n\n\n"}
{"id": "738272", "url": "https://cs.wikipedia.org/wiki?curid=738272", "title": "Jan Šolc", "text": "Jan Šolc\n\nJan Šolc (* 25. listopadu 1938 Praha) je občanský aktivista, bývalý vysokoškolský učitel a československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí, v 90. letech pracovník Kanceláře prezidenta republiky Václava Havla, spoluzakladatel Etického fóra České republiky.\n\nDne 19. března 2018 obdržel čestné občanství města Liberce.\n\nV  květnu 1945 se s rodiči přestěhoval z Prahy do Liberce. V roce 1957 absolvoval 2. jedenáctiletou střední školu v Liberci. Z důvodu výrazně negativního postoje jeho otce vůči KSČ, nemohl Jan Šolc nastoupit ke studiu na vysokou školu. Během šedesátých let dálkově vystudoval obor čeština a pedagogika na Filozofické fakultě Univerzity Karlovy v Praze. Chtěl podpořit kurs Alexandera Dubčeka, a tak vstoupil do KSČ. V  dubnu 1969 však z důvodu, že se Dubček vrátil z Moskvy jako zlomený člověk, rozhodl stranickou legitimaci vrátit. Následoval třídní trest, prohlášení za antisovětský a antisocialistický živel, nedobrovolný odchod ze školství a dvacetiletá kariéra betonáře a montéra.\n\nK roku 1989 se profesně uvádí jako stavební montér Bytprům Ostrava, bytem Liberec.\n\nV listopadu 1989 byl částečně v Liberci a částečně v Praze. Stal se mluvčím Občanského fóra. 28. prosince 1989 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 33 – Jablonec nad Nisou–Liberec, Severočeský kraj). Mandát za OF obhájil ve volbách roku 1990, přičemž v roce 1991 přešel po rozkladu Občanského fóra do poslaneckého klubu Občanského hnutí. Ve Federálním shromáždění setrval do voleb roku 1992. Stal se předsedou Branného podvýboru obou komor Federálního shromáždění.\n\nV roce 1992 působil v parlamentu národů NATO. V letech 1996–1999 pracoval v Kanceláři prezidenta republiky Václava Havla jako ředitel odboru vnitřní politiky. Zároveň patřil do úzkého okruhu lidí, kteří prezidenta Václava Havla doprovázeli na různé události a byli mu k dispozici 24 hodin denně.\n\nOd založení do roku 2014 působil ve správní radě nadace Vize 97, v roce 1999 byl spoluzakladatelem Etického fóra České republiky. 28. října 2011 převzal Jan Šolc z rukou hejtmana libereckého kraje Stanislava Eichlera ocenění Osobnost libereckého kraje, udělované každý rok šesti významným osobnostem kraje za celoživotní práci a dílo, kterým podpořili dobré jméno kraje. Do února roku 2014 externě vyučoval etiku a rétoriku na Technické univerzitě v Liberci. Od  května 2009 do června 2012 připravoval pro rádio Dobrý den pořad \"Řeči pod věží\", ve kterém předčítal svoje autorské fejetony týkající se nejen aktuálního dění v Liberci a ve světě, ale také vzpomínek na léta minulá. Je ženatý, má dva syny a pět vnoučat.\n\n\n"}
{"id": "738273", "url": "https://cs.wikipedia.org/wiki?curid=738273", "title": "Ťiao-cuo", "text": "Ťiao-cuo\n\nŤiao-cuo ( , pchin-jinem \"Jiāozuò\") je městská prefektura v Čínské lidové republice. Patří k provincii Che-nan. Celá prefektura má rozlohu 4 071 čtverečních kilometrů a v roce 2010 v ní žilo čtyři a půl milionu obyvatel.\n\nŤiao-cuo leží na severním okraji provincie Che-nan a severním břehu Žluté řeky. Hraničí na jihu s Čeng-čou, hlavním městem provincie, na východě se Sin-siangem, na jihozápadě s Luo-jangem, na západě s Ťi-jüanem a na severu s provincií Šan-si.\n\n\n"}
{"id": "738275", "url": "https://cs.wikipedia.org/wiki?curid=738275", "title": "Luo-che (prefektura)", "text": "Luo-che (prefektura)\n\nLuo-che ( , pchin-jinem \"Luòhé\") je městská prefektura v Čínské lidové republice. Patří k provincii Che-nan, kde sousedí na severu se Sü-čchangem, na východě s Čou-kchou, na jihu s Ču-ma-tienem a na západě s Pching-ting-šanem.\n\nCelá prefektura má rozlohu 2 617 čtverečních kilometrů a zhruba dva a půl milionu obyvatel.\n\nOd severu k jihu prochází přes Luo-che železniční trať Peking – Kanton.\n\n"}
{"id": "738276", "url": "https://cs.wikipedia.org/wiki?curid=738276", "title": "Jasany v Hostouni", "text": "Jasany v Hostouni\n\nJasan v Hostouni a Jasan v Hostouni 2 jsou památné stromy v obci Hostouň, okres Kladno.\n\nPřibližně 165leté jasany ztepilé (\"Fraxinus excelsior\") rostou na severním svahu v nadmořské výšce 340 m, mezi zástavbou při severovýchodním okraji obce. Třebaže jsou oba stromy od sebe vzdáleny necelých 60 metrů, netvoří jeden pohledový a ani ochranný celek; památným stromem je prohlášen každý zvlášť (i když souběžně, od roku 1995).\n\n\n"}
{"id": "738282", "url": "https://cs.wikipedia.org/wiki?curid=738282", "title": "Tarsicius (časopis)", "text": "Tarsicius (časopis)\n\nTarsicius je český časopis pro ministranty, vycházející od roku 1997 (zprvu nepravidelně pod názvem Ministrantský bulletin, od roku 1998 pod nynějším názvem jako dvouměsíčník, od roku 2005 jako měsíčník).\n\nZačal ho vydávat MgA. Štěpán Pospíšil, který je dosud jeho šéfredaktorem, spolu s tehdejším jabloneckým děkanem Antonínem Bratršovským. Jeho redakce sídlí v podkroví fary v Jablonci nad Nisou, vydavatelem je Občanské sdružení Tarsicius. Časopis je pojmenován po svatém Tarsiciovi, patronu ministrantů.\n\n"}
{"id": "738283", "url": "https://cs.wikipedia.org/wiki?curid=738283", "title": "Milan Bezděk", "text": "Milan Bezděk\n\nMilan Bezděk (25. března 1928, Brno – 22. prosince 2009, Litoměřice) byl český římskokatolický kněz, kaplan Jeho Svatosti a v letech 1990 až 1996 generální vikář litoměřické diecéze.\n\nNejprve pracoval v úřednických a dělnických profesích – jako úředník Městského národního výboru v Brně (1945–1948), pomocný dělník ve Zbrojovce v Brně-Líšni (1948–1949) a provozní účetní Pozemních staveb Brno (1949–1956 s výjimkou let 1950–1953, kdy absolvoval základní vojenskou službu u pomocných technických praporů). Při zaměstnání vystudoval obchodní akademii. V letech 1956 až 1962 vystudoval Cyrilometodějskou bohosloveckou fakultu v Litoměřicích, kde byl následně 24. června 1962 vysvěcen na kněze.\n\nSvou kněžskou dráhu začal jako farní vikář v Žatci (od 31. července 1962, později se stal administrátorem ve Staňkovicích (od roku 1964) a následně v Lovosicích (od roku 1966), odkud spravoval excurrendo také farnost Prackovice nad Labem\n\nV roce 1970 mu litoměřický biskup Štěpán Trochta udělil privilegiem nosit synodalie a expositorium (lat. \"cum iure synodalium et expositorii canonicalis\").\n\nOd roku 1974 se stal sekretářem litoměřického vikariátu. V roce 1978 byl ustanoven administrátorem v Lounech, kde zůstal dvanáct let a odkud také excurrendo spravoval farnosti Chožov a Obora.\n\nStátní bezpečnosti (StB) se nepodařilo Bezděka získat za spolupracovníka.\n\nV březnu 1990 jej biskup Koukl jmenoval kanovníkem Katedrální kapituly u sv. Štěpána v Litoměřicích s kanonikátem königseggovským I.. S účinností od 1. července 1990 byl jmenován generálním vikářem litoměřické diecéze. V té době se u něj ovšem poprvé začaly výrazně projevovat zdravotní obtíže. Později se stal také prezidentem Diecézní charity Litoměřice. Kvůli svému zdravotnímu stavu byl z funkce generálního vikáře k 1. prosinci 1996 na vlastní žádost uvolněn.\n\nV roce 1997 se stal výpomocným duchovním ve farnosti Terezín a od března 1998 vykonával rovněž funkci biskupského vikáře litoměřické diecéze pro církevní školství. Od září 1998 působil jako farář ve farnosti u sv. Štěpána v Litoměřicích a v listopadu 2000 byl jmenován také děkanem litoměřické kapituly, jímž zůstal až do své smrti. Ze zdravotních důvodů byl 15. listopadu 2003 uvolněn z funkce faráře a k 31. srpnu 2007 rezignoval také na úřad prezidenta litoměřické Diecézní charity. Jako cukrovkáři mu byly zčásti amputovány obě nohy a 22. prosince 2009 v litoměřické nemocnici umírá. Po posledním rozloučení byl 30. prosince 2009 pohřben do kanovnické hrobky na hřbitově v Litoměřicích.\n\n\n\n"}
{"id": "738284", "url": "https://cs.wikipedia.org/wiki?curid=738284", "title": "Alfonso Cano", "text": "Alfonso Cano\n\nGuillermo León Sáenz Vargas, známější pod pseudonymem Alfonso Cano (22. července 1948, Bogotá – 4. listopadu 2011, Suarez), byl kolumbijský revolucionář.\n\nVystudoval antropologii na Universidad Nacional. Od roku 2008 byl vůdcem Revolučních ozbrojených sil Kolumbie (FARC). V této funkci nahradil Manuela Marulandu, který organizaci založil. Alfonse Canu zastřelila po dlouhodobém pronásledování kolumbijská armáda, prezident Juan Manuel Santos označil tento počin za dosud nejvýznamnější úder proti FARCu.\n"}
{"id": "738286", "url": "https://cs.wikipedia.org/wiki?curid=738286", "title": "Polyfázový spánek", "text": "Polyfázový spánek\n\nPolyfázový spánek je termín formulovaný psychologem J. S. Szymaskim na počátku 20. století. Označuje způsob spaní, kdy člověk spí vícekrát během 24 hodin – obvykle více než dvakrát ve srovnání s bifázovým spánkem (dvakrát za den) nebo monofázovým spánkem (jednou za den). Termín neoznačuje žádný konkrétní rozvrh spánku.\nPorucha cirkadiánního rytmu známá jako syndrom nepravidelného probouzení je příkladem polyfázového spánku u lidí. Polyfázový spánek je běžný u mnoha zvířat a věří se, že jde o původní způsob spánku.\n\nTermín \"polyfázový spánek\" je také často používán online komunitou, která experimentuje s krátkými šlofíky k dosažení více bdělého času během dne.\n\nBěhem krizí a jiných extrémních situací, lidé ne vždy mají možnost spát doporučených 8 hodin denně. Systematické nappování může být v těchto případech nezbytné.\n\nDr. Claudio Stampi díky svému zájmu v závodění lodí na dlouhé vzdálenosti studoval systematické časování krátkých nappů jako prostředek k dosažení optimálního výkonu v situacích, kde je extrémní spánková deprivace nevyhnutelná, ale neobhajuje krátké napování jako životní styl. Televizní stanice \"Scientific American Frontiers\" (PBS) uvedla případ Stampiho 49denního experimentu, kdy mladík nappoval v celkové délce 3 hodin za den. Všechna stádia spánku byla údajně zahrnuta. Stampi napsal o svém výzkumu knihu \"\" (1992).\n\nV roce 1989 publikoval výsledky studie v časopise \"Work & Stress\" se závěrem, že \"strategie polyfázového spánku zlepšují prodloužený trvalý výkon\" v situacích s trvalým pracovním nasazením.\n\nAmerické ozbrojené síly studovaly opatření proti únavě. Letecké složky uvádějí:\n\nI ti podobně ve výsledné příručce uvádějí:\nNASA ve spolupráci s National Space Biomedical Research Institute financoval výzkum napování.\nNavzdory doporučení NASA, že spánek astronautů by měl být při pobytu ve vesmíru 8 hodin denně, je obvykle pro astronauty problematické naspat 8 hodin v kuse, agentura tedy potřebovala vědět více o optimální délce, načasování a délce napů. Profesor David Dinges z University of Pennsylvania School of Medicine vedl výzkum v laboratorních podmínkách, kdy spánkové rozvrhy kombinovaly různá množství \"ukotvujícího spánku\", od 4 do 8 hodin, s napy v celkové délce až 2,5 hodiny nebo bez nich. Bylo zjištěno, že delší napy jsou lepší, jelikož přinášejí lepší kognitivní funkce. Na bdělost a čilost měly minimální vliv, zatímco na pracovní paměť velký. Napy realizované během biologického dne zkoumaných osob působily dobře, avšak napy během jejich nočního času byly následovány mnohem větší spánkovou setrvačností, která trvala až hodinu.\n\nItalské letecké síly (Aeronautica Militare Italiana) také provedly experimenty pro své piloty. Polyfázový spánek byl studován v režimu zahrnujícím noční směny a rozdělení povinností během dne. Zkoumané osoby musely být 4 hodiny aktivní a poté dostaly 2hodinový odpočinek (s možností spát), toto bylo opakováno 4krát během 24 hodin. Navzdory povolenému spánku, zkoumané osoby se na první možnost odpočinku během dne adaptovaly na režim bez spánku. AMI uvedla zjištění, že \"\"celkový spánek byl ve srovnání s běžným 7–8hodinovým monofázovým nočním spánkem značně omezen\" a to při \"zachování dobré úrovně bdělosti, udávané virtuální absencí EEG mikrospánků.\"\"\nEEG mikrospánky jsou měřitelné a obvykle nepostřehnutelné vpády spánku do mozku, zatímco se zkoumaná osoba jeví být vzhůru. Lidé, kteří v noci špatně spí, mohou být během dne těžce bombardováni mikrospánky, které omezují jejich soustředění a pozornost.\n\nPřed příchodem elektrického osvětlení do Evropy se spící lidé během noci probouzeli z jejich \"prvního\" spánku na hodinu či více. Poté se vrátili ke svému \"druhému\" spánku.\n\nJedna studie naznačuje, že během dnů s krátkým denním světlem (cca 10 hodin, např. v zimě), se lidé adaptují na bifázový spánek. Jiná studie uvádí, že se toto stává kdykoliv je lidem odebráno umělé světlo.\n\nNa počátku zmínek o systematickém napování jako životním stylu za účelem získání více času během dne, Buckminster Fuller údajně obhajoval režim složený z 30minutových napů každých 6 hodin. Krátký článek o jeho spánkovém režimu v časopisu \"Time\" z roku 1943, který tento režim označuje jako \"občasný spánek\", říká, že jej provozoval po 2 roky. Dále uvádí, že: \nAvšak není zcela jasné, kdy Fuller praktikoval tento režim a zda se držel striktních period jako je uváděno v článku; také bylo řečeno, že skončil kvůli námitkám své ženy. Mimoto, Fuller je jediná známá osoba, která prohlašovala úspěšný \"dymaxion\" spánek. Tudíž není příliš jistá udržitelnost tohoto režimu.\n\nKritici jako například psycholog a softwarový podnikatel Piotr Woźniak považují teorii, která stojí za silnou redukcí celkového spánku metodou krátkých napů, za nezdravou.\n\nTvrdí, že neexistuje žádný ovládající mechanismus mozku, který by umožnil adaptovat se na systém \"více napů\". Tvrdí, že tělo bude mít tendenci upevnit spánek aspoň v jeden pevný blok, a vyjadřuje znepokojení nad tím, že způsoby, ve kterých se napující lidé snaží snížit celkovou délku spánku a které omezují čas strávený v různých fázích spánkového cyklu a narušují jejich cirkadiánní rytmus, nakonec zapříčiní stejné negativní dopady jako spánková deprivace nebo porucha cirkadiánních rytmů – snížená duševní a fyzická schopnost, zvýšený stres a úzkostnost, a oslabí imunní systém.\nWoźniak dále tvrdí, že prohlížel blogy polyfázových spáčů a zjistil, že se musí udržovat v bdělosti opakujícími se \"poutavými aktivitami\" a že polyfázový spánek nezlepšuje schopnosti učení či kreativitu.\n\n"}
{"id": "738287", "url": "https://cs.wikipedia.org/wiki?curid=738287", "title": "Koupaliště Zákupy", "text": "Koupaliště Zákupy\n\nZákupské koupaliště (též \"Velký zákupský rybník\") bylo upraveno pro koupání v roce 1933 a dodnes svému účelu slouží i s přilehlým kempem. Je v katastru města Zákupy, napájeno Rybničním potokem.\n\nKoupaliště na Zákupském rybníce je ve střední části okresu Česká Lípa, v Zákupské pahorkatině, v mapách i publikacích značené i jako Velký zákupský rybník či jen Zákupský rybník.Místní koupaliště zde fungovalo od roku 1922. S jeho přebudováním bylo započato 25. května 1933, slavnostní otevření bylo 2. června 1935.\n\nJe napájen od východu Rybničním potokem, protékajícím nedalekým Malým zákupským rybníkem. Odtok je krátký, ústí do říčky Svitávka a spolu s ní je součástí povodí Ploučnice.\nKoupaliště je na okraji města při výpadovce na Mimoň. Zhruba 300 metrů od něj je železniční zastávka Božíkov na trati Česká Lípa – Liberec. Barevně značená turistická trasa ke koupališti nevede.\n\nV roce 1989 byl areál označován jako veřejné tábořiště provozované MěstNV Zákupy v období od 1. června do 31. srpna. Jeho rozloha byla 40 205 m² včetně 5 000 m určeného pro stanování. Parkování bylo možné před koupalištěm. Ve vybavení byla WC, pitná voda z vodovodní sítě, krytá umývárna a sprchy se studenou vodou, dětské pískoviště, houpačky a skluzavky. Provoz restaurace a obsluha areálu byla pouze v provozované době. Přírodní koupaliště mělo hloubku do 3 metrů, s vyznačenými místy pro děti a neplavce.\n\nPostupem času byl areál zmodernizován, byly postaveny rekreační chatky, 95 metrů dlouhý tobogán a hřiště pro plážový volejbal. Město areál občas využívá pro různé společenské akce typu Zákupských slavností.\n\nProtože koupaliště je stále i přírodním rybníkem, jsou zde chovány i ryby (kapři, amuři) a občas je prováděn jejich výlov. Rybník - koupaliště byl dlouhou dobu ve správě zákupské pobočky Českého rybářského svazu, po roce 2009 je spravován městem, resp. jeho provozovnou služeb.\n\nObčas (naposledy v červnu 2015) je koupání hygieniky nedoporučeno kvůli sinicím či cerkáriím. Město nepříznivou situaci řeší nasazením kaprů, sekáním rákosí.\n\n\n\n"}
{"id": "738292", "url": "https://cs.wikipedia.org/wiki?curid=738292", "title": "Kostel svatého Gotharda (Vysoké Chvojno)", "text": "Kostel svatého Gotharda (Vysoké Chvojno)\n\nŘímskokatolický kostel svatého Gotharda postavený v letech 1733 až 1735 je spolu s nedalekou budovou bývalé fary dominantou Vysokého Chvojna, zdaleka viditelnou nad polabskou rovinou. Kostel i fara jsou chráněny jako kulturní památky České republiky.\n\nPůvodní dřevěný farní kostel ve Vysokém Chvojně je poprvé zmiňován ve 14. století, za husitských válek však byl zbořen a území farnosti připadlo k holické farnosti. Později byl znovu postaven, a to opět jako dřevěný, ten však musel být pro svou zchátralost po čase zbourán. Na jeho místě se podle projektu Tomáše Haffeneckera z roku 1729 začal v roce 1733 stavět kostel zděný, dokončený v roce 1735 podle projektu upraveného Kiliánem Ignácem Dientzenhoferem a počátkem září 1735 vysvěcený. Téměř severojižně orientovaný kostel je na severní straně zakončen věží čtvercového půdorysu, kněžiště se nachází na jižním konci chrámové lodi. Větší opravy kostela se uskutečnily v letech 1898 a 1928, v roce 1968 byla opravena fasáda a v roce 1993 provedena nová elektroinstalace a kostel nově vymalován.\n\nJediný z původních pěti kostelní zvonů pochází z roku 1590, druhý zvon je z roku 1935. Cenná renesanční cínová křtitelnice je z roku 1615. Součástí areálu je i barokní objekt bývalé fary (čp. 1) s mansardovou střechou z roku 1786, který se nachází cca 70 metrů západně od kostela a od v 80. letech 20. století je v soukromých rukou. V malém parčíku před kostelem stojí barokní socha sv. Jana Nepomuckého. Kostem kostela se rozprostírá nepříliš rozlehlý hřbitov. V poslední době je farnost spravována excurrendo z Holic.\n\nKostel je původně již z první poloviny 12 století, kdy je písemná zpráva probošta Vyšehradského kláštera z r.1139: Na tvrzi Chwogne onemocněl vládnoucí kníže český Soběslav. Byl přenesen na Hostin Hradec, kde v únoru 1140 zemřel. František Palacký to vysvětlil tak, že se jedná o Chvojno – předměstí Dvora Králové a Hostin Hradec je dnešní Hostinné. Současní nejuznávanější historici prof. Žemlička z UK a prof. Wolf z Univerzity Hradec Králové (UHK)jednoznačně identifikují Chwogno jako dnešní Vysoké Chvojno a Hostin Hradec jako Hradec Králové. Mimo uvedený zápis to potvrzuje průzkum katedry historie UHK v roce 1996, kdy bylo nalezeno více jak 2000 různých pozůstatků osídlení identifikovaných do první poloviny 12. století.\nJeště ke stávajícímu kostelu: Rozhodnutí o obnovení kostela jako farního bylo v roce 1710, skutečné obnovení činnosti(první zápis do matriky)1711. Vlastní stavbu potom provedl stavitel Roček z nedalekých Dašic, dle návrhu K.I.Dientzenhofera. T.Haffenecker předložil návrh stavby, ale realizace byla dle Dientzenhofera 1733-35. Cena 5200zl. selský grunt v té době 80-100zl.(doklady Depozitář Pražského hradu).\n\n"}
{"id": "738293", "url": "https://cs.wikipedia.org/wiki?curid=738293", "title": "Rostislav Sionko", "text": "Rostislav Sionko\n\nRostislav Sionko (* 3. září 1950, Ostrava) je bývalý český fotbalista, útočník a fotbalový trenér. Jeho syny jsou český reprezentant Libor Sionko a bývalý ligový fotbalista Radek Sionko.\n\nS fotbalem začínal v Baníku Ostrava. S Baníkem získal v sezóně 1975/76 ligový titul, když byl střelcem rozhodující branky v posledním kole v utkání s Plzní. V sezóně 1977/78 získal Československý pohár. Po přestupu do TJ Vítkovice pomohl týmu k postupu do první ligy. Po sezóně 1981/82 přestoupil do VOKD Poruba a v roce 1983 ukončil aktivní kariéru. V československé lize nastoupil ve 118 utkáních a dal 20 gólů. V Poháru mistrů evropských zemí nastoupil ve 2 utkáních a v Poháru UEFA nastoupil také ve 2 utkáních. V nižších soutěžích hrál i za Slezan Frýdek-Místek a VOKD Poruba.\n\nPo skončení aktivní kariéry působil jako trenér u mládeže Baníku a v nižších soutěžích. S dorostem Baníku Ostrava získal v roce 1991 titul mistra Československa.\n\n\n"}
{"id": "738299", "url": "https://cs.wikipedia.org/wiki?curid=738299", "title": "Pching-ting-šan", "text": "Pching-ting-šan\n\nPching-ting-šan ( , pchin-jinem \"Píngdǐngshān\") je městská prefektura v Čínské lidové republice. Patří k provincii Che-nan.\n\nCelá prefektura má rozlohu 7 882 čtverečních kilometrů a žije v ní přes pět miliónů obyvatel.\n\nPching-ting-šan leží ve střední části provincii Che-nan, hraničí na severu s Čeng-čou, hlavním městem provincie, na východě se Sü-čchangem a s Luo-che, na jihovýchodě s Ču-ma-tienem, na jihu s Nan-jangem a na západě s Luo-jangem.\n\n"}
{"id": "738302", "url": "https://cs.wikipedia.org/wiki?curid=738302", "title": "Vladimír Malár", "text": "Vladimír Malár\n\nVladimír Malár (* 12. února 1976) je český fotbalista, útočník. S fotbalem začínal v Hruškách, putoval přes Sigmu Hodonín, Poštornou, Bardejov a opět Poštornou do Starého Města, v roce 1999 hostoval ve Slávii, ve stejném roce se do Starého Města vrátil. Po postupu mužstva do první ligy se stal kapitánem a v prosinci 2001 přestoupil za 8 milionů korun do AC Sparta Praha. Po půl roce v červnu 2002 se do Starého Města vrátil. Slušný tah na branku, rychlý, úspěšný střelec. V lize odehrál 229 utkání a dal 29 gólů.\n\n"}
{"id": "738315", "url": "https://cs.wikipedia.org/wiki?curid=738315", "title": "Josef Kapucián", "text": "Josef Kapucián\n\nJosef Kapucián (19. března 1841, Jaroměř – 21. listopadu 1908, Třebechovice pod Orebem) byl lidový řezbář, autor řady řezeb na Třebechovickém betlému.\n\nDo Třebechovic se přiženil v roce 1867. Vzal si za manželku Pavlínu Lhotskou, dceru třebechovického hodináře. Měli spolu dvě děti: syna Václava, který zemřel v osmnácti letech, a dceru Marii, která zemřela ve 22 letech, oba na tuberkulózu. V roce 1889 zemřela i jeho manželka. Oženil se podruhé, jeho druhá žena Kateřina zemřela v roce 1902.\n\nŽivil se vyřezáváním předmětů, hraček a drobných plastik, jeho mecenášem byl farář Jodas z Vysokého Újezda. Vyřezal i sošku svatého Václava a beránka Božího, které roku 1902 věnoval kostelu v Jeníkovicích.\n\nBydlel u Josefa Probošta. Za byt a stravu vyřezával figurky do betlému. Josef Probošt poznal, že Kapucián je lepší řezbář, a proto mu přenechal vytvoření většiny figurek. Sám se pak věnoval celkovému uspořádání.\n\nPoslední dva roky strávil Josef Kapucián v městském chudobinci, kde též v zapomenutí zemřel.\n\nNa betlému je stejná scéna – spící pastýř se stádem pod stromem – ve dvou provedeních vedle sebe, jednou v podání Josefa Kapuciána a podruhé v podání Josefa Probošta.\n\n"}
{"id": "738316", "url": "https://cs.wikipedia.org/wiki?curid=738316", "title": "Return in Bloodred", "text": "Return in Bloodred\n\nReturn in Bloodred je první studiové album německo-rumunuské powermetalové kapely Powerwolf, vydané v roce 2005.\n\nPowerwolf Return in Bloodred\n01.„Mr. Sinister“ – 4:39\n\n02.„We Came to Take Your Souls“ – 4:01\n\n03.„Kiss of the Cobra King“ – 4:32\n\n04.„Black Mass Hysteria“ – 4:12\n\n05.„Demons and Diamonds“ – 3:39\n\n06.„Montecore“ – 5:19\n\n07.„The Evil Made Me Do It“ – 3:39\n\n08.„Lucifer in Starlight“ – 4:50\n\n09.„Son of the Morning Star“ – 5:12\n\n\n Oficiální stránky\n"}
{"id": "738326", "url": "https://cs.wikipedia.org/wiki?curid=738326", "title": "Greg Brown (lední hokejista)", "text": "Greg Brown (lední hokejista)\n\nGregory Curtis Brown (* 7. března 1968, Southborough, Massachusetts, Minnesota, USA) je bývalý americký hokejový obránce.\n\nDraftován byl v roce 1986 týmem Buffalo Sabres ve druhém kole. V NHL odehrál za Buffalo Sabres, Pittsburgh Penguins a Winnipeg Jets celkem 94 zápasů v základní části a 6 v play-off. Od roku 1995 až do konce kariéry v roce 2003 působil v Evropě.\n\nSpojené státy dvakrát reprezentoval na zimních olympijských hrách (1988, 1992), třikrát na mistrovství světa (1989, 1990, 1998) a dvakrát na mistrovství světa do 20 let (1986, 1987).\n\n"}
{"id": "738327", "url": "https://cs.wikipedia.org/wiki?curid=738327", "title": "František Králík (politik)", "text": "František Králík (politik)\n\nFrantišek Králík (11. května 1890 Tehovec – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1925 byl profesí úředníkem v Užhorodu.\n\nV parlamentních volbách v roce 1925 získal mandát v Národním shromáždění.\n\n"}
{"id": "738328", "url": "https://cs.wikipedia.org/wiki?curid=738328", "title": "Twenty-five Year Award", "text": "Twenty-five Year Award\n\nTwenty-five Year Award je cena Amerického institutu architektů (\"The American Institute of Architects\"), která je udělována projektům, dokončeným před 25 až 35 lety. Nutnou podmínkou je, aby architekt projektu měl v době vzniku stavby pracovní licenci na území Spojených států amerických.\n\n"}
{"id": "738330", "url": "https://cs.wikipedia.org/wiki?curid=738330", "title": "František Králík", "text": "František Králík\n\nJméno a příjmení František Králík má více nositelů:\n\n"}
{"id": "738331", "url": "https://cs.wikipedia.org/wiki?curid=738331", "title": "Lupus Dei", "text": "Lupus Dei\n\nLupus Dei (latinský název pro „vlk boží“) je druhé studiové album německo-rumunuské powermetalové kapely Powerwolf, vydané v roce 2007. Kromě nahrávání ve Woodhouse Studios, kapela nahrála některé části v kapli z 12. století. Kapela také použila 30členný sbor v písních \"„Lupus Dei“\" a \"„In Blood We Trust“\".\n\n\n\n Oficiální stránky\n"}
{"id": "738339", "url": "https://cs.wikipedia.org/wiki?curid=738339", "title": "Vinzenz Kraus", "text": "Vinzenz Kraus\n\nVinzenz Kraus (19. října 1865 Německé Jablonné – 25. března 1926 Německé Jablonné), byl československý politik německé národnosti a poslanec Národního shromáždění republiky Československé za Německou nacionální stranu.\n\nV rodném městě provozoval koželužskou (jirchářskou) živnost. Politicky aktivní byl již za Rakouska-Uherska. Od roku 1892 v rodném městě zasedal v obecním zastupitelstvu a v roce 1901 se poprvé stal starostou města (na tři roky, další starostenský mandát vykonával po vzniku ČSR). Několik let byl rovněž náměstkem okresního starosty.\n\nPřed první světovou válkou zasedal v Českém zemském sněmu. Byl sem zvolen v doplňovacích volbách v prosinci 1910 v kurii venkovských obcí, obvod Rumburk, Varnsdorf. Uvádí se jako německoradikální politik. Ve volbách do Říšské rady roku 1907 se stal i poslancem Říšské rady (celostátní parlament), kam byl zvolen za okrsek Čechy 078. Usedl do poslanecké frakce Německý národní svaz (Deutscher Nationalverband), v jejímž rámci byl členem Německé radikální strany. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV letech 1918–1919 zasedal v prozatímním rakouském parlamentu (v rámci neuznané snahy o začlenění etnicky německých oblastí českých zemí do rakouského státu). Pak se zapojil do politiky v rámci československého státu. V parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925. Podle údajů k roku 1925 byl profesí koželuhem a starostou Německého Jablonného.\n\nPo jeho smrti obsadil jeho poslanecké křeslo Alfred Rosche.\n\n"}
{"id": "738342", "url": "https://cs.wikipedia.org/wiki?curid=738342", "title": "Greg Brown", "text": "Greg Brown\n\nGreg Brown je jméno a příjmení více osobností:\n\n"}
{"id": "738345", "url": "https://cs.wikipedia.org/wiki?curid=738345", "title": "Karl Kreibich", "text": "Karl Kreibich\n\nKarl Kreibich (14. prosince 1883 Cvikov – 2. srpna 1966 Praha) byl československý politik německé národnosti, meziválečný poslanec a senátor Národního shromáždění za Německou sociálně demokratickou stranu dělnickou v ČSR, později za KSČ.\n\nVyrůstal v německé, socialisticky orientované rodině, vystudoval vyšší obchodní školu a působil jako úředník spořitelny. Od roku 1902 byl členem rakouské sociální demokracie a redaktorem jejího stranického tisku. Od roku 1911 byl šéfredaktorem novin \"Vorwärts\", které byly vydávány v Liberci a které během první světové války měly protiválečnou orientaci.\n\nBezprostředně po vzniku Československa vystupoval proti státu z nacionalistických pozic, kdy např. 28. prosince 1918 na shromáždění zástupců německého území pravil: „\"Měli bychom váhat bojovat o své právo ve státě, který teprve včera byl utvořen a jenž nemá jiného podkladu než bodáky vítězné Dohody? Měli bychom se bát v době, kdy vše je zachváceno nepokojem, kvasem a převratem? I kdyby rozhodnutí mírové konference vyznělo proti nám, ani pak není naše věc ztracena\".“\n\nV parlamentních volbách v roce 1920 získal mandát v Národním shromáždění za německé sociální demokraty. Během roku 1921 přešel do nově vzniklé KSČ. Mandát obhájil v parlamentních volbách v roce 1925. Podle údajů k roku 1925 byl profesí novinářem v Praze-Žižkově.\n\nPočátkem 20. let 20. století patřil v rámci německé sociální demokracie k radikální levicové skupině, která odmítala záměr vstoupit do vlády. Kritizovala také opatrný kurz, který vyznával Bohumír Šmeral. Patřil mezi zakládající členy KSČ. Naopak v roce 1924 byl Kreibich kritizován na 5. kongresu Komunistické internacionály z levicových pozic jako centrista. V letech 1927–1933 žil v Moskvě jako redaktor německé mutace časopisu \"Komunistická Internacionála\". Pak se vrátil do Československa, kde byl v letech 1934–1938 šéfredaktorem německého komunistického deníku \"Rote Fahne\" a vydal studii \"Šedesát let dělnického hnutí\".\nV parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\nV prosinci 1938 emigroval do Velké Británie. Od roku 1941 byl členem Státní rady Československé, jež působila jako exilový československý parlament. Šlo o součást politického posunu, kdy se několik komunistických aktivistů začlenilo do londýnského, dosud nekomunistického odboje. Po roce 1945 se vrátil opět do Československa a politicky se angažoval. Působil na ministerstvu informací a v aparátu KSČ, kde např. podpořil odsun většiny svých krajanů z republiky. Od roku 1948 přednášel na Vysoké škole politických a hospodářských věd. Publikoval studie o dějinách dělnického hnutí. V letech 1950–1952 byl československým velvyslancem v Moskvě. Později byl odstaven od politického vlivu pro své kritické názory na praktiky stalinismu, ale také kvůli svému válečnému exilu na Západě.\n\nV závěru života vydal paměti \"Těsný domov – širý svět\", ve kterých se zabývá sociálními zápasy v pohraničí. Byl mu udělen Řád republiky. Zemřel v srpnu 1966.\n\n"}
{"id": "738351", "url": "https://cs.wikipedia.org/wiki?curid=738351", "title": "Jan Krejčí (politik)", "text": "Jan Krejčí (politik)\n\nJan Krejčí, plným jménem Jan Jiří Krejčí (7. března 1883 Hrazany – 28. června 1952 Hrazany), byl československý politik, poslanec a meziválečný senátor Národního shromáždění za Československou stranu lidovou.\n\nPoliticky se angažoval již od roku 1903. Patřil k aktivistům Sdružení českých katolických zemědělců pro Království české, od roku 1919 byl členem ČSL. V letech 1919-1926 zastával post starosty obce Hrazany. Činný byl též literárně. Psal povídky do katolických časopisů.\n\nV parlamentních volbách v roce 1925 získal mandát v Národním shromáždění. Podle údajů k roku 1925 byl profesí rolníkem a starostou v Hrazanech u Sedlčan. V domovské obci se zasloužil o zbudování kaple.\n\nPozději přestoupil do horní komory parlamentu. V parlamentních volbách v roce 1929 získal za lidovce senátorské křeslo v Národním shromáždění. Mandát obhájil v parlamentních volbách v roce 1935. V senátu setrval až do jeho zrušení roku 1939, přičemž ještě krátce předtím, v prosinci 1938, přestoupil do nově zřízené Strany národní jednoty.\n\n"}
{"id": "738360", "url": "https://cs.wikipedia.org/wiki?curid=738360", "title": "Matej Kršiak", "text": "Matej Kršiak\n\nMatej Kršiak (18. února 1888 Trubín – 24. ledna 1977 Bratislava) byl československý politik a meziválečný poslanec Národního shromáždění za Komunistickou stranu Československa.\n\nPřed první světovou válkou byl redaktorem listu \"Slovenský týždenník\", který vydával Milan Hodža. První článek do tohoto v Budapešti vycházejícího listu napsal již jako čtrnáctiletý. Ve věku šestnácti let odešel do Budapešti a živil se tam jako lešenář. Zdokonalil se v maďarštině, byl aktivní v slovenských a českých spolcích v uherské metropoli. Po dalších dvou letech odešel za prací do Německa. Potom narukoval do rakousko-uherské armády. Vystudoval čtyři třídy měšťanské školy a vrátil se do Budapešti. Nastoupil do redakce Slovenského týždenníku, nejprve jako administrátor, později jako redaktor. Zároveň studoval na obchodní akademii.\n\nZa války byl dobrovolně u Lublinu zajat a v ruském zajateckém táboře v Muromi se zapojil do Československých legií, později přešel do bolševického hnutí. Osobně se potkal s Vladimirem Iljičem Leninem.\n\nVrátil se do vlasti a byl v kontaktu s předáky sociální demokracie. V Kladně se na poradě s Antonínem Zápotockým rozhoduje o tom, že Kršiak bude pověřen vydáváním levicově sociálně demokratického listu na Slovensku. Na Slovensku pracoval v Rolnické bance v Hliníku nad Hronom. Z banky ale odešel, když ho Matej Kováč, tajemník slovenské odborové rady z Ružomberku vyzval, aby redigoval odborářský list \"Průkopník\". Z platu, který za to pobíral a s přispěním sbírek pak začal vydávat i delší dobu plánované noviny, nazvané podle ruského vzoru \"Pravda\". 15. září 1920 vyšlo v Ružomberku první číslo (Pravda chudoby).\n\nSlučovací sjezd KSČ ho roku 1920 zvolil tajemníkem KSČ na Slovensku a Podkarpatské Rusi. Opustil tehdy práci novináře a pracoval jako profesionální funkcionář komunistické strany v Bratislavě a Košicích. Do redakce Pravdy se krátce vrátil v roce 1923, kdy sídlila ve Vrútkách. Pracoval tam tehdy i později šéf KSČ Klement Gottwald.\n\nV době vzniku ČSR patřil do skupiny mladých aktivistů sociální demokracie s takzvanou národní orientací, později označovaných jako \"nacionální komunisté\". V první polovině 20. let patřil k radikálnímu levicovému křídlu, které kritizovalo politiku Bohumíra Šmerala a které bylo radikální i v národnostní politice (kritika Československa coby produktu české buržoazie).\n\nV parlamentních volbách v roce 1925 získal mandát v Národním shromáždění. Podle údajů k roku 1925 byl profesí tajemníkem v Košicích.\n\n"}
{"id": "738362", "url": "https://cs.wikipedia.org/wiki?curid=738362", "title": "Alois Kříž (politik)", "text": "Alois Kříž (politik)\n\nAlois Kříž (13. března 1881 Doubravany – 13. března 1945 Terezín) byl československý politik, meziválečný poslanec a senátor Národního shromáždění za Československou sociálně demokratickou stranu dělnickou.\n\nPůvodní profesí byl krejčí. Od počátku 20. století se angažoval v sociálně demokratickém hnutí. V roce 1905 založil první česky psaný sociálně demokratický list v Liberci (\"Ještědský obzor\") a byl jeho odpovědným redaktorem. V roce 1911 se přestěhoval do Českých Budějovic. Zde redigoval list \"Jihočech\". Byl župním důvěrníkem sociálně demokratické strany v jižních Čechách. V době vzniku republiky byl místopředsedou revolučního národního výboru a od roku 1919 členem obecního zastupitelstva Českých Budějovic. Zastával funkci místopředsedy Jihočeského národohospodářského sboru a místopředsedy Povltavského elektrárenského svazu. Byl členem správní rady podniku Jihočeské elektrárny.\n\nByl též publicistou. Napsal soubor \"Martyrium živého\" a jiné povídky.\n\nV parlamentních volbách v roce 1920 získal poslanecké křeslo v Národním shromáždění a mandát v parlamentních volbách v roce 1925 obhájil. Podle údajů k roku 1925 byl redaktorem v Českých Budějovicích.\n\nPozději zasedal v horní komoře parlamentu. V parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž ještě krátce předtím, v prosinci 1938, přestoupil do nově zřízené Národní strany práce.\n\nZa německé okupace spolupracoval s odbojem. Patřil do skupiny sociálních demokratů, kteří byli zatčeni v rámci razie provedené v srpnu 1944. Podle jiného zdroje ho gestapo zatklo 12. ledna 1945. Byl vězněn v Malé pevnosti v Terezíně. Zde také krátce před koncem války zemřel. Je pohřben na Národním hřbitově.\n\n"}
{"id": "738364", "url": "https://cs.wikipedia.org/wiki?curid=738364", "title": "Michal Kubicsko", "text": "Michal Kubicsko\n\nMichal Kubicsko (20. července 1893 Spišské Podhradie – ???) byl československý politik a meziválečný poslanec Národního shromáždění za Komunistickou stranu Československa.\n\nPodle údajů k roku 1926 byl profesí tajemníkem v Prešově.\n\nPo parlamentních volbách v roce 1925 získal mandát v Národním shromáždění. Mandát ale získal až dodatečně roku 1926 poté, co poslanec Herman Taussig nezískal osvědčení pro potvrzení svého mandátu. V roce 1928 vystoupil z poslaneckého klubu KSČ, jistou dobu pak byl nezařazeným poslancem a koncem roku 1928 byl zbaven mandátu. Jeho poslanecké křeslo zaujal Josef Balász, který ale mandát nepřevzal, a tak poslanecký post obsadil Imrich Matej.\n\n"}
{"id": "738380", "url": "https://cs.wikipedia.org/wiki?curid=738380", "title": "Draconyx", "text": "Draconyx\n\nDraconyx (\"dračí dráp\") byl rod menšího ornitopodního býložravého dinosaura z čeledi Camptosauridae. Žil v období svrchní jury (asi před 150 miliony let) na území dnešního Portugalska (Lourinhã).\n\nZkameněliny tohoto dinosaura objevili paleontologové v roce 1991 a o deset let později je také popsali. Holotyp nese označení ML 357 a jedná se o neúplnou postkraniální kostru. \"Draconyx\" byl dlouhý asi 3,5 metru a zaživa mohl vážit kolem 150 kilogramů. Podle paleontologa Thomase R. Holtze, Jr. dosahoval tento dinosaurus délky až kolem 6 metrů.\n\nTento rod se objevuje například v americkém trikovém dokumentu \"Dinosaur Revolution\" z roku 2011.\n\n"}
{"id": "738382", "url": "https://cs.wikipedia.org/wiki?curid=738382", "title": "Robert Kubiš", "text": "Robert Kubiš\n\nRobert Kubiš, též Róbert Kubiš (28. května 1889 Veľká Bytča – 16. srpna 1953 Maršová), byl slovenský a československý politik a meziválečný poslanec Národního shromáždění za Hlinkovu slovenskou ľudovou stranu (před rokem 1925 oficiálně \"Slovenská ľudová strana\").\n\nV době vzniku ČSR vedl skupinu dobrovolníků, kteří zabezpečovali ochranu železniční tratě z Bytče do Vrútek. V rámci nově budované správy Slovenska pod vedením Vavro Šrobára působil jako policejní kapitán v Žilině.\n\nPo parlamentních volbách v roce 1920 získal poslanecké křeslo v Národním shromáždění. Kandidoval na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Kubiš do parlamentu nastoupil až poté, roku 1922, jako náhradník potom, co rezignoval poslanec Karol Kmeťko. V parlamentních volbách v roce 1925 mandát obhájil.\nProfesí byl podle údajů k roku 1925 advokátem v Žilině.\n\nBěhem Tukovy aféry roku 1929 se v rámci Hlinkovy strany postavil proti Tukovi a vystupoval jako jeden z hlavních svědků v procesu s Tukou. Odešel pak z politického života a byl veřejným advokátem v Galantě a Košicích. Po první vídeňské arbitráži přesídlil z Košic zpět do Žiliny a působil jako advokát. Po vzniku Slovenského státu odmítl nabídku odvolat svá svědectví proti Tukovi výměnou za zisk významného postu v Slovenské národní bance. Zapojil se do odboje a v Žilině vedl občanskou skupinu \"Ilegálního oblastního výboru pro severozápadní Slovensko\", která pak hrála významnou roli během Slovenského národního povstání. Po válce se stal předsedou Okresního národního výboru v Žilině a podílel se na budování Demokratické strany. Později byl nuceně vystěhován z Žiliny do Predmieru.\n\n"}
{"id": "738383", "url": "https://cs.wikipedia.org/wiki?curid=738383", "title": "Joan Prats i Vallès", "text": "Joan Prats i Vallès\n\nJoan Prats i Vallès (1891 Barcelona – 1970 tamtéž) byl katalánský podnikatel (kloboučník), sběratel umění, promotér a organizátor uměleckých aktivit.\n\nVelmi se zajímal o umění, mezi jeho přátele patřili Max Ernst, Paul Klee, Joan Brossa a Joan Miró. Podporoval zejména básníka Josepa Vicençe Foixe.\n\nV roce 1936, po vypuknutí Španělské občanské války, odešel Joan Prats s Joanem Miróem do Paříže. Během občanské války bojoval za záchranu katalánského kulturního dědictví a pomáhal při katalánské výstavě v Paříži. V poválečném období, poté, co strávil několik měsíců ve vězení, usiloval o mezinárodní sjednocení avantgardistů. Byl vůdčím duchem a zakladatelem Clubu Cobalto 49 (\"Agrupació artística\"), kde se setkávala mladá generace s umělci své doby. Byl také aktivní jako konzultant na katalánské umělecké scéně. Vydal mnoho publikací na téma umění, literatura, filozofie, etnologie a antropologie. Prats byl také zakladatel a spolutvůrce magazínu Dau al Set.\n\nKrátce před svou smrtí byl nejvýznamnějším iniciátorem vzniku nadace Joana Miróa, kdy položil její základy velkým darem uměleckých děl. V roce 1975, tři roky po jeho smrti, bylo otevřeno Fundació Joan Miró – \"Centre d’Estudis d’Art Contemporani\". Roku 1976 vznikla v Barceloně \"Galeria Joan Prats\", pojmenovaná po tomto mecenáši.\n\n\n"}
{"id": "738385", "url": "https://cs.wikipedia.org/wiki?curid=738385", "title": "Artikulace (lingvistika)", "text": "Artikulace (lingvistika)\n\nArtikulace je v oboru lingvistiky chápána jako vytváření hlásek pohyby mluvidel. Špatná artikulace může způsobit špatnou srozumitelnost řeči, protože se při ní mění kvalita i kvantita hlásek, zejména samohlásek.\n\nArtikulační orgány rozdělujeme na aktivní (dolní a horní ret, dolní čelist, jazyk, měkké patro s čípkem, hlasivky) a pasivní (horní a dolní zuby, dáseň, tvrdé patro).\n"}
{"id": "738386", "url": "https://cs.wikipedia.org/wiki?curid=738386", "title": "Josef Kvasnička", "text": "Josef Kvasnička\n\nJosef Kvasnička (25. prosince 1888 Bylany – 2. února 1944) byl československý politik, meziválečný poslanec a senátor Národního shromáždění za Československou národní demokracii, později za Národní sjednocení.\n\nPo parlamentních volbách v roce 1925 získal mandát v Národním shromáždění. Mandát ovšem získal až dodatečně roku 1926 jako náhradník poté, co rezignoval poslanec Jan Dvořáček.\n\nZnovu se pak objevil v parlamentu jako člen horní komory. V parlamentních volbách v roce 1935 totiž získal senátorské křeslo v Národním shromáždění za Národní sjednocení. Mandátu se vzdal v prosinci 1938. Jako náhradník pak za něj nastoupil Julius Komrs.\n\nPodle údajů k roku 1927 byl povoláním profesorem v Písku.\n\nZemřel 2. února 1944 v Praze.\n\n"}
{"id": "738390", "url": "https://cs.wikipedia.org/wiki?curid=738390", "title": "František Kyncl (politik)", "text": "František Kyncl (politik)\n\nFrantišek Kyncl (30. srpna 1873 Obora – 12. května 1933 Žďár) byl československý politik a meziválečný poslanec Národního shromáždění.\n\nPatřil mezi zakladatele české živnostenské strany. Podle údajů k roku 1926 byl povoláním výrobcem obuvi v Žďáru na Moravě. Od roku 1919 byl zastupitelem v Žďáru. Angažoval se v místním družstvu pro stavbu rodinných domků.\n\nV parlamentních volbách v roce 1925 získal za Československou živnostensko-obchodnickou stranu středostavovskou mandát v Národním shromáždění.\n\nZemřel v květnu 1933 ve Žďáru, kde se konal také pohřeb.\n\n"}
{"id": "738391", "url": "https://cs.wikipedia.org/wiki?curid=738391", "title": "Al dente", "text": "Al dente\n\nAl dente je italský termín, který se používá k označení těstovin, občas také rýže nebo fazolí, které jsou uvařeny ne zcela do měkka, ale už nejsou tvrdé. \nTermín \"al dente\" může také popisovat zeleninu, která je uvařena do poloměkka: při skousnutí jemně křupne, ale už prošla varem. Těstoviny by si měly zachovat pevnost zejména, když jsou součástí zapékaných nebo pečených pokrmů, též „al forno“. Termín \"al dente\" pochází z italštiny a znamená \"na skus\" nebo \"na zub\", odkazuje tak na to, že se těstoviny musí kvůli své pevnosti více kousat.\n\nTěstoviny, které jsou uvařeny „al dente“, mají nižší glykemický index než těstoviny uvařené do měkka.\n"}
{"id": "738393", "url": "https://cs.wikipedia.org/wiki?curid=738393", "title": "Jihosúdánská fotbalová reprezentace", "text": "Jihosúdánská fotbalová reprezentace\n\nJihosúdánská fotbalová reprezentace byla založena v roce 2011, kdy získal Jižní Súdán nezávislost. V roce 2012 se stala členem CAF a následně členem FIFA.\n\nPrvní zápas hrál Jižní Súdán na oslavách nezávislosti 10. července 2011 ve městě Džuba. Podlehl keňskému prvoligovému klubu Tusker FC 1:3. 3. srpna pak remizoval s ugandským Villa SC 1:1.\nZa tým hraje James Joseph Mago, hráč indického klubu Goa SC a bývalý reprezentant Súdánu, který také vstřelil historicky první branku.\n\n"}
{"id": "738397", "url": "https://cs.wikipedia.org/wiki?curid=738397", "title": "Rudolf Laube", "text": "Rudolf Laube\n\nRudolf Laube (3. listopadu 1878 Hořovice – 11. září 1937 Praha) byl československý politik a poslanec Národního shromáždění republiky Československé za Československou stranu národně socialistickou.\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil. Mandátu se ale vzdal roku 1926. Jako náhradník místo něj nastoupil poslanec Jan Chvojka.\n\nPodle údajů k roku 1925 byl profesí úředníkem nemocenské pokladny krejčovské v Praze.\n\nZemřel 11. září 1937 v Praze.\n\n"}
{"id": "738400", "url": "https://cs.wikipedia.org/wiki?curid=738400", "title": "Wenzel Lehnert", "text": "Wenzel Lehnert\n\nWenzel Lehnert (18. dubna 1871 Cinvald – ???) byl československý politik německé národnosti a meziválečný poslanec Národního shromáždění za Německou nacionální stranu.\n\nV doplňovacích volbách roku 1911 byl zvolen na Český zemský sněm za kurii venkovských obcí, obvod Liberec, Jablonec, Tanvald poté, co na mandát rezignoval Franz Besemüller. Uvádí se tehdy jako kandidát Německé radikální strany. Ve volební kampani kritizoval údajný nepoměr mezi daňovou zátěží mezi Němci a Čechy v Čechách, odmítal příliv českých dělníků do většinově etnicky německých regionů a podporoval utvoření smaostatné korunní země Německé Čechy. Na sněmu zasedal do roku 1913.\n\nPodle údajů k roku 1925 byl profesí lékařem v Horním Růžodole.\n\nV parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925.\n\n"}
{"id": "738406", "url": "https://cs.wikipedia.org/wiki?curid=738406", "title": "Pavol Macek", "text": "Pavol Macek\n\nPavol Macek, též Pavel Macek (20. června 1886 Čáčov – 7. dubna 1970 Bratislava), byl československý politik a poslanec Národního shromáždění republiky Československé za Republikánskou stranu zemědělského a malorolnického lidu (agrárníky).\n\nPodle údajů k roku 1925 byl profesí rolníkem v Čáčově. Zde se stal po vzniku Československa prvním popřevratovým starostou.\n\nV parlamentních volbách v roce 1925 získal mandát v Národním shromáždění.\n\n"}
{"id": "738410", "url": "https://cs.wikipedia.org/wiki?curid=738410", "title": "Jakub Mach", "text": "Jakub Mach\n\nJakub Mach (21. září 1880 Chrastavice – 29. června 1930 Chrastavice) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPůsobil jako hostinský v Chrastavicích. V roce 1920 na jeho popud vzniklo v obci Družstvo pro rozvod elektrické energie. Podle údajů k roku 1925 byl profesí domkářem a hostinským v Chrastavici.\n\nV parlamentních volbách v roce 1920 získal mandát v Národním shromáždění za Republikánskou stranu zemědělského a malorolnického lidu (agrárníky). Obhájil ho v parlamentních volbách v roce 1925.\n\nZemřel v červnu 1930 na záchvat mrtvice.\n\n"}
{"id": "738423", "url": "https://cs.wikipedia.org/wiki?curid=738423", "title": "Politický systém Bosny a Hercegoviny", "text": "Politický systém Bosny a Hercegoviny\n\nBosna a Hercegovina je zastupitelská demokracie, federativní parlamentní republika s vícestranickým systémem. Bosna a Hercegovina se skládá ze dvou entit – Federace Bosny a Hercegoviny a Republika srbská. Zvláštní postavení zaujímá distrikt Brčko, který je společně spravován oběma entitami.\n\nParlamentní shromáždění je dvoukomorový parlament. Dolní komora se nazývá Sněmovna reprezentantů, horní Sněmovna národů. Sněmovna reprezentantů se skládá z 42 členů, 28 členů je voleno v rámci Federace Bosny a Hercegoviny, 14 v rámci Republiky srbské. Sněmovna národů se skládá z 15 členů, 5 je Bosňáků, 5 Chorvatů a 5 Srbů.\n\nPředsednictvo Bosny a Hercegoviny je kolektivní hlava státu.\n\nJediným soudním orgánem s federální působností je Ústavní soud, skládá se z 9 soudců, 4 jsou vybíráni Sněmovnou reprezentantů ve Federaci, 2 Shromážděním v Republice srbské a tři členy vybírá prezident Evropského soudu pro lidská práva po konzultaci s Předsednictvem (tito tři členové nemohou být občany Bosny a Hercegoviny ani žádného sousedního státu).\n\nÚstava Bosny a Hercegoviny vychází z Daytonské mírové dohody.\n\n"}
{"id": "738424", "url": "https://cs.wikipedia.org/wiki?curid=738424", "title": "Imrich Matej", "text": "Imrich Matej\n\nImrich Matej (27. října 1882 Bardejov – ???) byl československý politik a meziválečný poslanec Národního shromáždění za Komunistickou stranu Československa.\n\nPodle údajů k roku 1929 byl profesí krejčovským pomocníkem v Bardejově.\n\nPo parlamentních volbách v roce 1925 získal za Komunistickou stranu Československa mandát v Národním shromáždění. Mandát ale nabyl až dodatečně roku 1929 poté, co poslanec Michal Kubicsko byl zbaven mandátu a náhradník Josef Balász nepřevzal mandát.\n\n"}
{"id": "738426", "url": "https://cs.wikipedia.org/wiki?curid=738426", "title": "Paul Poggendorff", "text": "Paul Poggendorff\n\nPaul Poggendorff (21. října 1832, Berlín – 27. února 1910 tamtéž) byl německý agronom a spisovatel.\n\nPaul Poggendorff byl synem fyzika Johanna Christiana Poggendorffa. Absolvoval několikatelou výuku na zemědělských statcích a podnicích a v roce 1865 se vypravil na cesty po Belgii a Anglii. O těchto cestách sepsal dvě znamenité knihy. V letech 1857 až 1883 pracoval jako správce zemědělského statku. V roce 1884 se stal předsedu ve své době slavného Klubu berlínských zemědělců. Tuto funkci zastával až do roku 1902. Byl blízkým přítelem inženýra a spisovatele Maxe Eytha a jeden čas člen direktoria Německé zemědělské společnosti.\n\n\n"}
{"id": "738428", "url": "https://cs.wikipedia.org/wiki?curid=738428", "title": "Kongregace sester premonstrátek", "text": "Kongregace sester premonstrátek\n\nKongregace sester premonstrátek (ve zkratce SPraem uváděné za jménem) byla založena 27. dubna 1902 strahovským premonstrátem Vojtěchem Frejkou na Svatém Kopečku. Stejně jako premonstrátské kanovnice, jejichž kláštery v českých zemích byly zrušeny v rámci reforem Josefa II., se řídí řeholí sv. Augustina, avšak na rozdíl od nich nepodléhají přísné klauzuře, nýbrž se vedle kontemplace zabývají i vnější činností (např. prací ve farnostech, péčí o nemocné apod.). V roce 1939 byla kongregace rozdělena na dvě provincie – českomoravskou (se sídlem na Svatém Kopečku) a slovenskou (se sídlem ve Vrbovém). V České republice dnes působí dvě komunity - na Svatém Kopečku a v Humpolci.\n\n"}
{"id": "738436", "url": "https://cs.wikipedia.org/wiki?curid=738436", "title": "Česká terminologická databáze knihovnictví a informační vědy", "text": "Česká terminologická databáze knihovnictví a informační vědy\n\nČeská terminologická databáze knihovnictví a informační vědy (zkráceně TDKIV) je oborová výkladová databáze vysvětlující významy odborných termínů z oblasti knihovnictví, informační vědy a souvisejících vědních disciplín a zároveň je překladovou databází uvádějící anglické ekvivalenty jednotlivých českých termínů. Vznikla v letech 2001–2002 v rámci projektu Národní knihovny České republiky (za podpory Ministerstva kultury ČR) a je stále doplňována a aktualizována. Spravuje ji Knihovnický institut Národní knihovny ČR. Databáze je určena především pro knihovníky, informační pracovníky a další odborníky v oblasti knihovnictví, informační vědy a souvisejících oborů a také pro studenty jmenovaných oborů i pro jakékoli zájemce.\n\nV databázi jsou vysvětleny významy termínů (výklad zpracovaný odborníky a výklad převzatý z technických norem), vedle toho nabízí překlady termínů do anglického jazyka, jejich české ekvivalenty (synonyma apod.) a odkazy na další termíny s blízkým významem. U jednotlivých výrazů jsou také uvedeni autoři jejich zpracování a použitá odborná literatura. \n\nTematický záběr databáze je poměrně široký. Zahrnuje termíny týkající se typologie tištěných a elektronických dokumentů, doplňování a ochrany knihovních fondů, katalogizace, bibliografie, knihovnických a informačních služeb, typologie knihoven, informačních technologií, internetu, databází, knihovědy, informačního vzdělávání, nakladatelské činnosti a knihtisku, autorského práva a legislativy související s knihovnictvím. \n\nV květnu roku 2015 databáze obsahovala cca 4900 termínů.\n\nDatabáze TDKIV nabízí základní vyhledávání, prohlížení rejstříků, vyhledávání pomocí jazyka CCL a kombinované vyhledávání ve více bázích najednou, tj. v TDKIV, KZK (Databáze zkratek pro knihovnictví a informační obory) a KSL (Česko-anglický a anglicko-český slovník knihovnických termínů).\n\nVeřejnosti je přístupná také pracovní verze terminologické databáze, která obsahuje navíc ve srovnání s oficiální verzí nově zapsané termíny, o jejichž zařazení do TDKIV ještě nebylo rozhodnuto, termíny zpracované v různých fázích a termíny vyřazené z TDKIV.\n\n\n\n"}
{"id": "738441", "url": "https://cs.wikipedia.org/wiki?curid=738441", "title": "Kostelecké Končiny", "text": "Kostelecké Končiny\n\nKostelecké Končiny jsou osada v okrese Náchod, asi 2,5 km východně od centra města Červený Kostelec. Severní část spadá do místní části Horní Kostelec města Červený Kostelec. Větší, jižní část tvoří spolu s osadou Zábrodské Končiny místní část Končiny obce Zábrodí. Zábrodská část vesnice je statisticky vedena jako základní sídelní jednotka Kostelecké Končiny, červenokostelecká část vesnice je součástí ZSJ Horní Kostelec. Severně od Kosteleckých Končin, mezi nimi a Horním Kostelcem, stojí Končinský kopec (529 m n. m.).\n\nZa druhé světové války zde byla ukryta vysílačka Libuše skupiny výsadkářů z Anglie v rámci Operace Silver A, kterou gestapo 30. května 1942 odhalilo. Při té příležitosti uvěznili a později popravili 4 členy rodiny Burdychových a Františka Jirouška. Radista Jiří Potůček se prostřílel z obklíčení a unikal ještě tři dny. \n"}
{"id": "738442", "url": "https://cs.wikipedia.org/wiki?curid=738442", "title": "Srílanská fotbalová reprezentace", "text": "Srílanská fotbalová reprezentace\n\nSrílanská fotbalová reprezentace reprezentuje Srí Lanku na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738449", "url": "https://cs.wikipedia.org/wiki?curid=738449", "title": "Holky z naší školky", "text": "Holky z naší školky\n\nHolky z naší školky je píseň české hudební dvojice Stanislava Hložka a Petra Kotvalda, kterou společně nahráli v roce 1983 a která se stala hitem. Její text složil Pavel Žák, hudbu Karel Vágner. Skladbu aranžoval Jindřich Parma a přičinil se také o její úspěch. Celkem bylo prodáno více než dva a půl miliónu hudebních nosičů s touto písní.\nText vtipným způsobem popisuje postupnou proměnu vztahu chlapců a mladých mužů k dívkám a mladým ženám. \n"}
{"id": "738450", "url": "https://cs.wikipedia.org/wiki?curid=738450", "title": "Ján Matík", "text": "Ján Matík\n\nJán Matík (3. února 1880 Budzimír – ???) byl slovenský a československý politik a meziválečný poslanec Národního shromáždění za Hlinkovu slovenskou ľudovou stranu.\n\nProfesí byl podle údajů k roku 1926 rolníkem v Budzimíri.\n\nV parlamentních volbách v roce 1925 získal za Hlinkovu slovenskou ľudovou stranu (před rokem 1925 oficiální název \"Slovenská ľudová strana\"). poslanecké křeslo v Národním shromáždění.\n\n"}
{"id": "738452", "url": "https://cs.wikipedia.org/wiki?curid=738452", "title": "František Matoušek", "text": "František Matoušek\n\nJméno a příjmení František Matoušek má více nositelů:\n\n"}
{"id": "738462", "url": "https://cs.wikipedia.org/wiki?curid=738462", "title": "Bystrcká lípa", "text": "Bystrcká lípa\n\nBystrcká lípa, také známá jako Lípa u Šťávů, je nejstarším stromem Brna. Tento památný strom roste v městské části Bystrc na náměstí 28. dubna.\n\nPod lípou se původně scházeli místní obyvatelé, dnes pod její korunou bývá umístěna zahrádka restaurace.\n\nKmen stromu je dutý, původní dřevo nahradila spleť nových kmenů a vzdušných kořenů. Do výšky 2 metrů je oplocen, aby nedocházelo k poškozování a vházení odpadků do dutiny. Sanace stromu proběhla v devadesátých letech, kdy došlo i na výměnu plůtku. Strom je vitální, zdravý a plodí.\n\nLípa se stala vítězem historicky prvního kola soutěže Strom roku pořádaného v rámci města Brna. V roce 2002 se dostala mezi finalisty celostátního kola.\n\n\n"}
{"id": "738465", "url": "https://cs.wikipedia.org/wiki?curid=738465", "title": "František Matoušek (politik ČSL)", "text": "František Matoušek (politik ČSL)\n\nFrantišek Matoušek (21. března 1888 Kosořín - 16. října 1963 Dobruška) byl československý politik a meziválečný poslanec Národního shromáždění za Československou stranu lidovou.\n\nPůvodně pracoval jako tkadlec. Později byl zřízencem a soukromým úředníkem ve velkých textilních závodech. V letech 1905-1910 studoval odbornou tkalcovskou školu v Ústí nad Orlicí. Později od roku 1908 psal do periodik \"Jitřenka\", \"Práce\" a \"Česká stráž\", kde pak v letech 1911-1912 byl vedoucím redaktorem. V roce 1911 založil \"Ústřední svaz tkalcovských družstev a společenstev\" a zároveň se začala angažovat v katolickém politickém hnutí. V letech 1913-1914 zastával funkci odpovědného redaktora v týdeníku \"Český západ\" v Plzni. Později se přestěhoval do Dobrušky. Zde začal v roce 1916 podnikat jako obchodník se střižním a pleteným zbožím a později provozoval i strojní motárnu v lokalitě Zastavilka. V roce 1919 zakládal \"Ústřední svaz textilních malovýrobců\" v Náchodě. V té době již byl místopředsedou \"Svazu lidových živnostníků a obchodníků\".\n\nV parlamentních volbách v roce 1925 získal mandát v Národním shromáždění. Podle údajů k roku 1926 byl profesí živnostníkem a místopředsedou svazu živnostníků a obchodníků v Dobrušce.\n\nPo odchodu z poslanecké sněmovny se dále angažoval v komunální politice. Je pohřben v Dobrušce. Jeho syn František Matoušek (1914-1987) byl v Dobrušce místním výtvarníkem, fotografem, řezbářem a betlémářem.\n\n\"Poznámka: O bezpartijním poslanci z let 1954-1960 pojednává samostatný článek František Matoušek (bezpartijní politik), o poslanci KSČ z let 1969-1971 článek František Matoušek (politik KSČ).\"\n\n"}
{"id": "738466", "url": "https://cs.wikipedia.org/wiki?curid=738466", "title": "Grüne Jugend", "text": "Grüne Jugend\n\nZelená mládež (něm. Grüne Jugend – GJ) je německá mládežnická organizace podporující zelenou politiku. Je propojená s německými zelenými, stranou Bündnis 90/Die Grünen. Členem mohou být osoby mladší 28 let.\nGJ byly založeny 16. ledna 1994 jako nezávislé sdružení s názvem \"Grün-alternatives Jugendbündnis\" (zkráceně: \"GAJB\"). Před tímto datem existovaly samostatné organizace v několika spolkových zemích. Mladí zelení z Hesenska nebo Bádenska-Württemberska založili své organizace už v roce 1991. Později došlo k vzniku volné sítě mladých členů a sympatizantů strany Die Grünen (Bundesjugendkontaktstelle, zkráceně BUJUKS). Od roku 2001 jsou GJ součástí Die Grünen.\n\nZelená mládež má obdobné cíle jako mateřská strana, v některých oblastech jsou jejich požadavky radikálnější. Členové podporují legalizaci lehkých drog a používání open source software. Celkově je toto sdružení levicovější než němečtí zelení, ve fungování organizace uplatnují prvky participativní demokracie.\n\nOrganizace má okolo 6000 členů. Nejvyšším orgánem je spolkový kongres, kterého se mohou aktivně účastnit a hlasovat všichni členové. Toto shromáždění volí předsednictvo a dvojici mluvčích, přičemž je dodržováno pravidlo rovného zastoupení mužů a žen.\n\nGJ je členem Federace mladých evropských zelených.\n\n"}
{"id": "738467", "url": "https://cs.wikipedia.org/wiki?curid=738467", "title": "Bible of the Beast", "text": "Bible of the Beast\n\nBible of the Beast je třetí studiové album německo-rumunuské powermetalové kapely Powerwolf, vydané v roce 2009.\n\n\n\n Oficiální stránky\n"}
{"id": "738468", "url": "https://cs.wikipedia.org/wiki?curid=738468", "title": "Syrská fotbalová reprezentace", "text": "Syrská fotbalová reprezentace\n\nSyrská fotbalová reprezentace reprezentuje Sýrii na mezinárodních fotbalových akcích, jako je Mistrovství světa nebo Mistrovství Asie ve fotbale.\n"}
{"id": "738474", "url": "https://cs.wikipedia.org/wiki?curid=738474", "title": "Josef Mayer (politik)", "text": "Josef Mayer (politik)\n\nJosef Mayer (9. dubna 1877 Cheb – 3. května 1938 Cheb), byl rakouský a československý politik německé národnosti, na počátku 20. století poslanec Českého zemského sněmu a Říšské rady, v meziválečném období poslanec československého Národního shromáždění za Německý svaz zemědělců (Bund der Landwirte); spoluzakladatel formace Sudetoněmecký svaz venkova.\n\nPocházel ze starobylého chebského rodu. Vystudoval pivovarskou akademii v Mnichově a po několik let pracoval jako ředitel pivovaru.\n\nPoliticky aktivní byl již za Rakouska-Uherska. Před první světovou válkou zasedal od roku 1910 na Říšské radě (celostátní parlament), kam nastoupil 14. června 1910 po doplňovací volbě místo Leopolda Kolowrata-Krakowského. Zvolen byl za okrsek Čechy 121. Usedl do poslanecké frakce Německý národní svaz (\"Deutscher Nationalverband\"), v jehož rámci byl členem Německé agrární strany. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nVe volbách v roce 1908 byl také zvolen do Českého zemského sněmu v kurii venkovských obcí (volební obvod Cheb, Vildštejn, Aš). Uvádí se jako člen Německé agrární strany. Po roce 1908 se ovšem sněm kvůli obstrukcím již fakticky nescházel. Jako člen zemského výboru zasedal (od roku 1909) v německé sekci zemské zemědělské rady v Čechách. A jejím členem pak byl po více než pětadvacet let.\n\nRoku 1908 založil \"Egerlander Bodengenossenschaft\" jako sudetoněmecký zemědělský spolek, který se stal předobrazem podobných regionálních sdružení. Byl rovněž členem dalších organizací, například prezidentem \"Svazu německých zemědělských družstev\" v Praze, předsedou \"Jednoty německých nemocničních pokladen\", členem předsednictva \"Německé agrární a průmyslové banky\", předsednictva \"Německé agrární tiskárny\" v Praze, předsedou \"Německého melioračního svazu\", členem předsednictva \"Chebské jednoty spořitelen a záložen\" nebo předsedou správní rady \"Chebského akciového pivovaru\".\n\nPo válce dočasně zasedal v Provizorním národním shromáždění Německého Rakouska (jako představitel německých provincií českých zemí, které měly původně ambici se připojit k rakouskému státu). Zároveň zastával funkci státního tajemníka v rakouském státním úřadu (ministerstvu) obrany. V roce 1919, po porážce sudetoněmeckých aspirací na připojení k Německému Rakousku, se vrátil do nově vzniklého Československa.\n\nV parlamentních volbách v roce 1920 získal poslanecké křeslo v československém Národním shromáždění za Německý svaz zemědělců. Mandát za ně obhájil v parlamentních volbách v roce 1925. Během volebního období se ale roku 1927 od své strany odtrhl (respektive byl vyloučen, protože na rozdíl od strany hlasoval proti návrhu zákona o zemském zřízení). Byl orientován kriticky vůči ČSR a kritizoval sbližování Německého svazu zemědělců s vládní koalicí. Dočasně byl nezařazeným poslancem a jako hospitant se přidal k poslaneckému klubu Maďarské národní strany. O mandát přišel roku 1928 a ve sněmovně ho nahradil Christof Gläsel. Mezitím spolu s podobně orientovaným poslancem Georgem Hanreichem založili novou politickou formaci Sudetoněmecký svaz venkova (\"Sudetendeutscher Landbund\"), která do parlamentních voleb v roce 1929 šla v koalici s Německou nacionální stranou. Zatímco Hanreich za ni získal poslanecké křeslo, Mayer nikoliv. Později převedl Sudetoněmecký svaz venkova do nově utvořené Sudetoněmecké strany, v níž byl členem vedení její zemědělské rady.\n\nPodle údajů k roku 1925 byl profesí rolníkem v Chebu. Nikdy se neoženil a velkou část své energie věnoval politickým a veřejným záležitostem. Český politik Bohumír Bradáč ho označil za vévodu chebského (\"Herzog des Egerlandes\"). Zemřel v květnu 1938 po delší vážné nemoci, která ho v posledních měsících před smrtí vyřadila z veřejného života.\n\n"}
{"id": "738477", "url": "https://cs.wikipedia.org/wiki?curid=738477", "title": "Vítězslav Mikulíček", "text": "Vítězslav Mikulíček\n\nVítězslav Mikulíček (4. března 1882 Malenovice – 10. ledna 1962 Praha) byl československý politik, meziválečný poslanec a senátor Národního shromáždění.\n\nZa první světové války pracoval v podniku Baťa, po válce byl naopak kritikem baťovského podnikatelského systému.\n\nV parlamentních volbách v roce 1920 získal mandát v Národním shromáždění za Československou sociálně demokratickou stranu dělnickou. Během roku 1921 přešel do nově vzniklé Komunistické strany Československa. Mandát za komunisty obhájil v parlamentních volbách v roce 1925.\n\nPozději byl za KSČ členem horní komory parlamentu. V parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do prosince 1938, kdy byl zbaven mandátu v důsledku rozpuštění komunistické strany.\n\nPodle údajů k roku 1926 byl profesí malorolníkem v Malenovicích.\n\nV březnu 1939 ho hledalo gestapo. Za druhé světové války žil od od 20. června 1939 do 24. srpna 1945 v zahraničním exilu v Londýně. Po válce a návratu do ČSR se již výrazněji politicky neangažoval.\n\n"}
{"id": "738480", "url": "https://cs.wikipedia.org/wiki?curid=738480", "title": "František Molík", "text": "František Molík\n\nFrantišek Molík (29. listopadu 1884 Citonice – ???) byl československý politik, meziválečný poslanec a senátor Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1925 byl profesí domkářem v Citonicích u Znojma.\n\nV parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925.\n\nPozději přešel do horní komory parlamentu. Po parlamentních volbách v roce 1935 získal senátorské křeslo v Národním shromáždění. Mandát ale nabyl až v květnu 1938 poté, co rezignoval senátor Ferdinand Foit. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "738485", "url": "https://cs.wikipedia.org/wiki?curid=738485", "title": "Rudolf Kubín", "text": "Rudolf Kubín\n\nRudolf Kubín (10. ledna 1909 Ostrava – 11. ledna 1973 tamtéž) byl český violoncellista, hudební skladatel a rozhlasový režisér.\n\nJeho otec byl kavárenský hudebník a kontrabasista orchestru ostravské německé opery orientované především na klasickou i novější operetu. Poznal tak rozdílná hudební prostředí včetně hornického folklóru. První skladatelské pokusy byly poplatné tehdejší populární hudbě. Jeho prvními učiteli byli všestranný hudebník Karel Patočka a violoncellista divadelního orchestru Josef Pozdina. U něj se učil se hře na violoncello a na tento nástroj také hrál v amatérském Orchestrálního sdružení ve Vítkovicích. V roce 1924 vstoupil na Pražskou konzervatoř, kde studoval hru na violoncello u Julia Junka a skladbu u Aloise Háby. Na studium si přivydělával účinkováním v pražských biografech a kavárnách. Pod Hábovým vedením vytvořil Kubín několik klavírních a komorních skladeb ve čtvrttónovém systému. Na konci roku 1927 studia předčasně ukončil a stal se violoncellistou \"Pražského rozhlasového orchestru\", řízeného skladatelem Otakarem Jeremiášem. V době svého působení v rozhlasovém orchestru zkomponoval první českou rozhlasovou operu \"Letní noc\" na libreto Miloše Kareše.\n\nV roce 1935 se vrátil do rodného města a stal se violoncellistou a příležitostným dirigentem \"Ostravského rozhlasového orchestru.\" Pracoval i jako rozhlasový hudební režisér. V době 2. světové války se stal jedním z nejvýraznějších ostravských skladatelů. Získal uznání nejen u odborné kritiky (především za Koncert pro klarinet a orchestr (1940) a Moravskou rapsodii pro orchestr s citací svatováclavského chorálu), ale i u prostého publika svou operetou Děvčátko z kolonie (premiéra 22. března 1942). Využil v ní znalosti hornického folklóru, přenesl se přes obvyklé operetní banality a optimistickým dějem a radostnou hudbou tak pomáhal překonávat těžkosti válečné doby.\n\nV poválečné době se dal plně do služeb tehdejší orientace na radostnou hudbu masových písní a oslavných kantát. Byl uměleckým vedoucím \"Hornického uměleckého souboru\" a zkomponoval řadu hornických písní a dobových častušek. Stal se předsedou \"Krajské pobočky Svazu československých skladatelů\" v Ostravě. V této funkci vykonal mnoho záslužné práce. Sama pobočka se stala skutečným hudebním centrem severní Moravy a Slezska. Zasadil se o vznik \"Vyšší hudebně-pedagogické školy\" pro přípravu učitelek a učitelů hudebních škol v Ostravě a podílel se na vzniku \"Ostravského symfonického orchestru\".\n\nZa svůj život zkomponoval na 300 skladeb. Úplný seznam díla lze nalézt v díle \"Vladimíra Gregora: Rudolf Kubín. Obraz života a díla\". (Ostrava: Profil, 1975).\n\n\n\n\n\n\nKromě toho zkomponoval 4 melodramy (\"Vánoční smír, Všichni svatí tancovali, Komuna žije, Pozdrav do Frenštátu\"), scénickou hudbu k sedmi rozhlasovým inscenacím, přes 60 skladeb pro estrádní a dechové orchestry a přes 50 budovatelských písní, častušek a úprav lidových písní.\n\n\n"}
{"id": "738487", "url": "https://cs.wikipedia.org/wiki?curid=738487", "title": "Ivan Mondok", "text": "Ivan Mondok\n\nIvan Mondok (21. května 1893 Ruská Hrabovka – 8. prosince 1941) byl československý politik rusínské národnosti a meziválečný poslanec Národního shromáždění za Komunistickou stranu Československa zvolený na Podkarpatské Rusi.\n\nPodle údajů k roku 1927 byl profesí redaktorem v Užhorodu. Patřil k předním osobnostem komunistického hnutí na Podkarpatské Rusi, kde vydával list Karpatská pravda.\n\nPo doplňovacích parlamentních volbách na Podkarpatské Rusi v roce 1924 se stal poslancem Národního shromáždění. Mandát obhájil v parlamentních volbách v roce 1925.\n\nByl popraven v Sovětském svazu v rámci Stalinových čistek.\n\n"}
{"id": "738491", "url": "https://cs.wikipedia.org/wiki?curid=738491", "title": "Miroslav Kubíček", "text": "Miroslav Kubíček\n\nMiroslav Kubíček (10. října 1919 České Budějovice – 14. ledna 1955 tamtéž) byl český dirigent a hudební skladatel.\n\nPo maturitě na gymnáziu v Českých Budějovicích studoval na Pražské konzervatoři hudební pedagogiku. Absolvoval v roce 1943. Krátce učil na hudební škole v Klatovech. V roce 1944 byl totálně nasazen na dělnické práce do Německa. Po skončení války učil na hudební škole v Mariánských Lázních a věnoval se hudebně osvětové a dirigentské práci. \n\nZkomponoval na 40 větších skladeb. Z jeho díla vynikají zejména písně:\nKromě to zkomponoval\n\nJeho pozůstalost je uložena v \"Jihočeském hudebním archivu\" v Českých Budějovicích.\n\n\n"}
{"id": "738492", "url": "https://cs.wikipedia.org/wiki?curid=738492", "title": "Tádžická fotbalová reprezentace", "text": "Tádžická fotbalová reprezentace\n\nTádžická fotbalová reprezentace reprezentuje Tádžikistán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738496", "url": "https://cs.wikipedia.org/wiki?curid=738496", "title": "Alois Muna", "text": "Alois Muna\n\nAlois Muna, též Alois Můňa (23. února 1886 Lysice – 2. srpna 1943 Kladno), byl československý politik a meziválečný poslanec Národního shromáždění za Komunistickou stranu Československa.\n\nPovoláním byl krejčí. Již před první světovou válkou se politicky angažoval v Českoslovanské sociálně demokratické straně dělnické. Za války byl na východní frontě zajat a v ruském zajetí byl ovlivněn bolševickou ideologií. Stal se představitelem komunistického hnutí mezi Čechoslováky v Rusku (Českoslovanská komunistická strana v Rusku) a odpůrcem Československých legií. Od roku 1919 pobýval v Československu a pomáhal při organizování levice v sociální demokracii, která se pak osamostatnila jako Komunistická strana Československa. V letech 1922-1924 byl předsedou výkonného výboru KSČ.\n\nByl delegátem čtvrtého sjezdu Komunistické internacionály v listopadu 1922, zde byl zvolen kandidátem Výkonného výboru.\n\nV parlamentních volbách v roce 1925 získal mandát v Národním shromáždění za KSČ. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci. V červnu 1929 vystoupil z KSČ (respektive byl z ní vyloučen) a v parlamentu se stal členem nového poslaneckého klubu nazvaného Komunistická strana Československa (leninovci). V roce 1930 se pak vrátil do sociální demokracie.\n\nPodle údajů k roku 1926 byl profesí redaktorem v Kladně.\n\n"}
{"id": "738499", "url": "https://cs.wikipedia.org/wiki?curid=738499", "title": "CyanogenMod", "text": "CyanogenMod\n\nCyanogenMod je již ukončená, avšak dříve velmi populární alternativní distribuce firmwaru pro mnoho smartphonů a tabletů s operačním systémem Android. V roce 2015 bylo oznámeno, že distribuci používá přes 50 miliónů uživatelů. Protože se jednalo o free a open-source software, byl vytvořen fork a nástupcem se stal LineageOS.\n\nOproti oficiálním distribucím CyanogenMod obsahoval další funkce, jakými jsou např. podpora grafických témat, komprimovaná cache, podpora FLAC, OpenVPN klient, rozšířené funkce pro tablety a další vylepšení uživatelského rozhraní.\n\nKrátce po uvedení telefonu HTC Dream známého taktéž jako T-Mobile G1, byla v září 2008 objevena metoda získání práv správce systému, což v kombinaci s otevřenou povahou systému umožnilo jeho modifikace a následné přeinstalování v telefonu. V následujícím roce nadšenci vyvinuli a rozšířili několik modifikací systému. CyanogenMod rychle získal popularitu a malou komunitu vývojářů, známých jako Cyanogen Team (neformálně jako \"Team Douche\"). Během několika měsíců narostl počet podporovaných zařízení a nových funkcí, a CyanogenMod se rychle stal jednou z nejpopulárnějších distribucí Androidu.\n\nFirmware CyanogenModu 7 je založen na Androidu 2.3 Gingerbread s dodatečným vlastním kódem dodávaným CyanogenMod týmem. Vlastní část CyanogenModu je primárně napsaná Cyanogenem (Stevem Kondikem), ale zahrnuje i příspěvky z komunity xda-developers\n(například vylepšenou lištu launcheru, číselník a prohlížeč) a kód ze zavedených open source projektů (např. BusyBox jako shell).\n\nVývoj CyanogenModu 7 začal, když Google vydal zdrojový kód Androidu 2.3. Dne 15. února 2011, byl první kandidát na verzi CyanogenMod 7 vypuštěn na několik podporovaných zařízení. Čtvrtá verze byla vydána 30. března 2011 a přinesla zvýšenou podporu pro Nook Color a podobná zařízení, stejně jako mnoho oprav chyb. Dne 11. dubna 2011 byla vydána veřejná verze CyanogenModu 7.0, založená na Androidu 2.3.3. CyanogenMod 7.1 byl vydán 10. října 2011 a byl založen na Androidu 2.3.4. Poslední stabilní verze CyanogenMod 7.2, založená na Androidu 2.3.7, byla vydána 16. června 2012 a přinesla prediktivní vytáčení, vylepšení zamykací obrazovky, zpětně přenesené ICS animace a mnoho oprav chyb.\n\nU CyanogenModu verze 8 bylo plánováno, že bude založen na Androidu 3.x „Honeycomb“. Nicméně nebyl Googlem vydán žádný zdrojový kód dokud se neobjevil ve stromu historie vypuštění zdrojů Androidu 4.0 Ice Cream Sandwich. Protože Honeycomb byl nahrazen Ice Cream Sandwichem, plán vydání poskočil z CyanogenModu 7 přímo k CyanogenModu 9.\n\nCyanogenMod 9 je založen na Google Androidu 4.0 Ice Cream Sandwich. Steve Kondik a jeho tým oznámili, že začali pracovat na nové verzi poté co Google vydal zdrojový kód Androidu 4.0.1. Vývoj této verze trval déle než u předchozí verze kvůli výrazným změnám mezi Androidem 2.3 „Gingerbread“ a 4.0 „Ice Cream Sandwich“ a tým využil tuto příležitost k tomu, aby si ujasnili svou vizi ROMKY a promyslel veškeré úpravy, které již nejsou potřeba kvůli úpravám v Androidu.\n\nS posledním listopadovými dny roku 2011 byly vydány některé beta verze a to zejména pro mobilní telefony Samsung Nexus S a Galaxy S. 9. srpna 2012, po několika betách a kandidátech na vydání, CyanogenMod vydal finální verzi CyanogenMod 9. Vzhledem k tomu že Android 4.1 „Jelly Bean“ byl již vydán, přesunul se vývoj rychle na CyanogenMod 10. 29. srpna 2012 vydal CyanogenMod menší update na verzi 9.1.0, který přinášel opravy chyb a aplikaci nazvanou SimplyTapp pro NFC platby.\n\nZačátkem července 2012 oznámil CyanogenMod prostřednictvím svého Google+ účtu, že CyanogenMod 10 bude založen na Androidu 4.1 Jelly Bean. Noční sestavení CyanogenModu 10 bylo dáno k dispozici zařízením podporujícím CyanogenMod 9. Počínaje zářím 2012 a sestavením M1 začal CyanogenMod team vydávat měsíční „M-série“. Na začátku každého měsíce, když tým považuje sestavení dostatečně stabilní pro každodenní používání, dojde k lehkému zmražení vývoje a vydání sestavení jako milníkové neboli „M“ série.\n\n13. listopadu 2012 bylo pro několik zařízení vydáno finální stabilní sestavení.\n\nOd 1. ledna vychází tzv. night buildy (testovací verze) CyanogenMod 11 který je založen na Androidu 4.4 KitKat.\n\nAž do nedávné doby nebyly reakce výrobců telefonů tabletů a operátorů příznivé vůči vývoji firmwarů třetích stran. Zástupci některých společností vyjádřili obavy nad nesprávným fungováním zařízení s neoficiálním softwarem, mezi nimi například bývalý CEO Apple Steve Jobs, který tvrdil, že provedení \"jailbreaku\" u telefonů je nemorální a může narušit chod samotné telefonní sítě. Kromě toho firmware jako je CyanogenMod často nabízí funkce, které jsou operátory někdy zpoplatněné (např. sdílení internetu). Ve výsledku bylo běžné uplatňování různých omezujících opatření, jako je uzamčený zavaděč či omezený root přístup.\n\nNicméně jak rostla popularita komunitního vývoje softwaru a americká knihovna Kongresu vydala usnesení, které povolilo odemykání (jailbreaking) mobilních zařízení, výrobci a operátoři zmírnili své postoje vůči CyanogenModu a jiným neoficiálním distribucím, s některých včetně HTC, Motoroly či Sony Ericssonu aktivně podporujícími komunitní vývoj.\nV roce 2011 poklesla potřeba obcházet hardwarová omezení pro instalaci neoficiálních distribucí, protože stále více zařízení je dodáváno s otevřeným, nebo otevíratelným zavaděčem, podobně jako série telefonů Nexus. Společnost HTC oznámila, že bude podporovat neoficiální distribuce firmwaru a dodávat všechny nové telefony s odemčeným zavaděčem, a společnost Samsung poslala několika vývojářům CyanogenModu své telefony Samsung Galaxy SII\nza účelem získání podpory CyanogenModu pro své zařízení.\n\nAž do verze 4.1.11.1, CyanogenMod obsahoval několik proprietárních softwarových aplikací Googlu, jako jsou Gmail, Mapy, Android Market, Google Talk a YouTube. Tyto balíčky byly součástí oficiálních distribucí výrobců zařízení s Androidem, ale nebyly schváleny pro bezplatnou distribuci. Poté, co Google zaslal hlavnímu vývojáři CyanogenModu dopis, ve kterém požadoval zastavení těchto aktivit, byl vývoj na několik dní zastaven., což vyvolalo v komunitě CyanogenModu nepřátelskou reakci. Po prohlášení Google vyjasňující svou pozici a následném vyjednávání mezi Google a CaynogenModem, bylo rozhodnuto, že CyanogenMod projekt mohl pokračovat, i když ve formě, ve které nebyly přímo dodávány zmíněné proprietární komponenty \"Google Experience\". Bylo dohodnuto, že tyto aplikace mohou být legálně zálohovány z oficiální distribuce daného zařízení a následně přeinstalovány do instalace CyanogenModu.\n\n4. dubna 2012 CyanogenMod odhalil nového maskota s názvem \"Cid\" , který nahradil bývalého Andyho – Androida na skateboardu. Cid (C.I.D.) je zkratka \"Cyanogenmod ID\".\n\nCyanogenMod oficiálně podporoval přes 70 zařízení, taktéž je dostupno mnoho neoficiálních vydání. Zařízení, která jsou oficiálně podporována jsou uvedena v seznamu oficiálně podporovaných zařízení.\n\nInstalace Cyanogenmodu sama o sobě je velmi jednoduchá, tou složitější částí jsou kroky které je v telefonu potřeba udělat ještě před samotnou instalací. Je nutný tzv. root a u většiny zařízení od větších výrobců (Samsung, LG, Sony atd.) je nutné také odemknout bootloader.\n\nOd konce roku 2013 byl na oficiálních stránkách dostupný instalátor, který pomocí jednoduchého postupu nainstaloval CyanogenMod, a to včetně odemčení bootloaderu a rootnutí zařízení. Tento instalátor byl dostupný pouze pro Microsoft Windows a macOS a vyžaduje povolení takzvaného Ladění přes USB a instalaci aplikace do zařízení, která telefon pro instalaci připraví.\n\n"}
{"id": "738503", "url": "https://cs.wikipedia.org/wiki?curid=738503", "title": "Gustav Navrátil", "text": "Gustav Navrátil\n\nGustav Navrátil (15. října 1875 Mezimostí nad Lužnicí – ???) ,byl český odborář a československý politik, meziválečný poslanec a senátor Národního shromáždění republiky Československé za Československou národní demokracii.\n\nNarodil se v Mezimostí nad Lužnicí, ale od časného mládí žil v Praze. Vychodil zde obecnou školu i Malostranské gymnázium. Po studiích nastoupil k železnici jako úředník. Roku 1898 byl přeložen na ředitelství státních drah do Prahy. Byl aktivní v odborovém hnutí. V roce 1908 se stal předsedou \"Spolku českých úředníků železničních\" a v této funkci setrval dlouhodobě (uvádí se v ní ještě k roku 1935). Anagažoval se ve vyjednávání o mzdových otázkách. Spoluzakládal \"Ligu slovanských organizací\" coby střechový orgán českých, slovinských a polských odborových organizací na železnici. Ve volbách do Říšské rady roku 1911 kandidoval za mladočechy a české národní sociály do rakouského parlamentu v obvodu Praha-Libeň. Porazil ho ale těsně sociální demokrat Antonín Němec.\n\nNa světové války byl v kontaktu s generálním tajemníkem mladočeské strany Františkem Sísem, který udržoval styky ze zahraničním českým odbojem. Na sklonku války 9. září 1918 prohlásil na veřejné schůzi železničářů na Žofíně, že „\"nálada českých železničářů není stísněná, naopak jest bojovná, nálada naše jest revoluční\"“. Schůze pak byla policií rozpuštěna. Navrátil byl po intervenci českého místodržícícho Maxe Julia Coudenhoveho obžalován a zatčen pro vzpouru. Ač nebyl vojákem, byl eskortován do haličského Sanoku, pak do tyrolského Tridentu a podroben vojenskému výcviku s cílem nastoupit na italskou frontu. Díky přímluvě poslance Isidora Zahradníka byl z Tyrolska přeložen do vojenského tábora u Lince. Odtud po vyhlášení československé samostatnosti prchl 29. října do Čech.\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil. Podle údajů k roku 1927 byl povoláním vrchním inspektorem státních drah v Praze. Pak přešel do horní komory parlamentu. V parlamentních volbách v roce 1929 získal senátorské křeslo v Národním shromáždění. V senátu setrval do roku 1935. V polovině 20. let se uvádí jako člen zemského i ústředního výboru národně demokratické strany. V roce 1930 patřil do stranického křídla takzvaných integrálních nacionalistů, které se snažil pro své mocenské účely neúspěšně využít František Hlaváček. V parlamentu se dlouhodobě zabýval otázkami zaměstnaneckými a mzdovými. Ve volbách v roce 1935 nekandidoval, protože vyslyšel výzvy strany, aby starší politici uvolnili místo mladším.\n\nPo několik let zastával funkci starosty Českého svazu úřednických spolků.\n\n"}
{"id": "738506", "url": "https://cs.wikipedia.org/wiki?curid=738506", "title": "Třída County (1960)", "text": "Třída County (1960)\n\nTřída \"County\" byla třída torpédoborců britského královského námořnictva. Byly to vůbec první postavené britské raketové torpédoborce. Třída byla postavena pro obranu svazů letadlových lodí pomocí první generace britských protiletadlových řízených střel typu Sea Slug. Postaveno bylo celkem osm jednotek této třídy. Dvě z nich byly nasazeny roku 1982 ve válce o Falklandy. Britové je postupně vyřazovali v druhé polovině 70. a v průběhu 80. let. HMS \"Kent\" a HMS \"Fife\" sloužily, na sklonku své kariéry v Royal Navy, jako cvičné lodě. Po jejich vyřazení čtyři jednotky zakoupilo Chile a jednu Pákistán. Všechny torpédoborce již byly vyřazeny ze služby.\n\nPrvní čtyřkusové série \"County\" Batch I, zahrnující torpédoborce \"Devonshire\" (D 02), \"Hampshire\" (D 06), \"London\" (D 16) a \"Kent\" (D 12), byla objednána v letech 1955–1957. Stavba probíhala v letech 1959–1963, přičemž do služby torpédoborce vstupovaly v letech 1962–1963.\n\nPrvní čtyřkusová série \"County\" Batch II, zahrnující torpédoborce \"Fife\" (D 20), \"Glamorgan\" (D 19), \"Antrim\" (D 18) a \"Norfolk\" (D 21) byla objednána po dvou párech v letech 1962 a 1965. Stavba probíhala v letech 1962–1970, přičemž do služby torpédoborce vstupovaly v letech 1966–1970.\n\nPrvní série torpédoborců nesla čtyři dvouúčelové poloautomatické 114mm kanóny Mk 6DP v dvoudělových věžích na přídi, doplněné dvěma 20mm protiletadlovými kanóny Mk 4 v jednohlavňové lafetaci. Na zádi bylo umístěno dvojnásobné odpalovací zařízení protiletadlových řízených střel Sea Slug Mk 1 s dosahem cca 40 km. Systém byl nabíjen automaticky a v muničním skladu se nacházelo celkem 36 střel. Pro bodovou obranu plavidla sloužily dva čtyřnásobné protiletadlové raketové komplety Seacat. Ze zádi torpédoborce mohl operovat vrtulník Westland Wessex.\n\nPohonný systém koncepce COSAG kombinoval čtyři parní turbíny, dvě nízko- a dvě vysokotlaké plynové turbíny. Nejvyšší rychlost dosahovala 32,5 uzlu.\n\nDruhá série třídy \"County\" byla v letech 1974–1976 modernizována. Především byly posíleny úderné schopnosti plavidel instalací protilodních střel a nové elektroniky. Z torpédoborců tak byla odstraněna druhá dělová věž, na jejímž místě se objevily čtyři kontejnery francouzských protilodních střel MM.38 Exocet. Torpédoborce již také nesly modernizovanou verzi střel Sea Slug Mk 2. Jejich počet střel ale byl omezen na 30 kusů. Lehké kanóny byly nahrazeny dvěma kusy ráže 40 mm, oba komplety Seacat byly zachovány, plavidla však byla navíc vybavena dvěma tříhlavňovými 324mm torpédomety STWS.1. Z nich byla odpalována lehká protiponorková torpéda.\n\nTorpédoborce \"Glamorgan\" a \"Antrim\" byly roku 1982 nasazeny ve válce o Falklandy. \"Glamorgan\" zde poškodil zásah protilodní střelou Exocet, přičemž \"Antrim\" zasáhla jedna letecká puma, která však nevybuchla. Obě lodě válku přečkaly.\n\n\n"}
{"id": "738509", "url": "https://cs.wikipedia.org/wiki?curid=738509", "title": "Cem Özdemir", "text": "Cem Özdemir\n\nCem Özdemir (vysl. přibližně \"džem ezdemir\", nar. 21. prosince 1965, Bad Urach, Německo) je německý politik tureckého (Čerkesové) původu, prosazující tzv. zelenou politiku. Je doposud spolupředsedou strany Svaz 90/Zelení, a to společně se Simone Peter, oba však nebudou při stranických volbách roku 2018 na tyto funkce znovu kandidovat. Byl poslancem Německého spolkového sněmu (\"Bundestag\") v letech 1994–2002 a je jím opět od roku 2013. Europoslancem byl v letech 2004–2009.\n\nCem Özdemir je synem čerkeských přistěhovalců z Turecka, v roce 1983 získal německé občanství. Vystudoval sociální pedagogiku na evangelické škole (Evangelische Fachhochschule für Sozialwesen) v Reutlingenu. Po ukončení studií v roce 1987 začal pracovat jako pedagog a novinář na volné noze.\n\nÖzdemir je umírněný muslim a je ženatý. Jeho manželkou je argentinská novinářka Pia Maria Castro, původem katolička. Mají dvě děti, které se jmenují Mia Rasha a Vito Yunus.\n\nOd roku 1981 je členem německých Zelených. V červnu 2008 oznámil svou kandidaturu na post spolupředsedy strany. Jeho protikandidát Volker Ratzman z volby nakonec odstoupil. V listopadu 2008 byl s téměř 80% podporou zvolen spolupředsedou.\n\nVe Spolkovém sněmu zasedal mezi roky 1994–2002. V letech 1998–2002 byl „zeleným“ parlamentním mluvčím pro vnitroněmecké otázky.\n\nV roce 2009 nebyl Özdemir zvolen do Spolkového sněmu. Jako kandidát ve volebním obvodu Jižní Stuttgart dosáhl sice značnou podporu s 29,9 % hlasů, avšak prohrál se Stefanem Kaufmannem z CDU. \n\nÖzdemir byl mezi roky 2004–2009 členem Evropského parlamentu.\n\n"}
{"id": "738510", "url": "https://cs.wikipedia.org/wiki?curid=738510", "title": "Spravedlnost (Červený trpaslík)", "text": "Spravedlnost (Červený trpaslík)\n\nSpravedlnost (anglicky \"Justice\") je třetí díl čtvrté série (a celkově dvacátý první v rámci seriálu) britského kultovního scifi seriálu / sitcomu \"Červený trpaslík\". Poprvé byl odvysílán 28. února 1991 na stanici BBC2. Scénář napsali Rob Grant a Doug Naylor, režie se ujal Ed Bye.\n\nPosádka kosmické lodi Červený trpaslík navštíví high-tech vězení, v němž se vyskytuje Pole spravedlnosti. V tomto poli není možné spáchat jakýkoli zločin, o čemž se přesvědčí nejen Lister, ale i krvežíznivý replikant, který byl rozmrazen z nalezeného modulu a nyní má spadeno na své osvoboditele.\n\nDavid Lister trpí vesmírnými příušnicemi, na hlavě mu vyrazil obrovský otok. Nikdo z přátel se nemá k tomu, aby jej navštívil. Jediný Kryton se zodpovědně stará o blaho Listera. Android se prořekne, že posádka narazila na modul se zmrazenou ženou, která se jmenuje Barbara Bellini. Lister se rozhodne, že zahálky už bylo dost a přes Krytonovy protesty se vydává zjistit bližší informace o zachyceném modulu.\n\nJediný živý člověk na palubě Červeného trpaslíka - Dave Lister si pečlivě prohlíží modul a zjistí, že není spuštěn rozmrazovací proces. Za Kocourovy asistence jej nastartuje. Oba se přou, který z nich půjde na rande s Barbarou Bellini, až se rozmrazí. Radost jim zkazí Arnold Rimmer, jenž vejde do kajuty společně s Krytonem. Rimmer si dal práci, prozkoumal černou skříňku a tak ví, že uvnitř modulu nemusí být nezbytně Barbara Bellini, nýbrž se může rozmrazovat vražedný replikant. Modul totiž pochází z trestanecké kolonie a spuštěný program na rozmrazování již nejde zastavit. Po krátké poradě se posádka rozhodne odletět na trestaneckou kolonii a počkat, jak se situace vyvine. Pokud by se uvnitř nacházel nebezpečný replikant, v kolonii by si s ním měli poradit. Kryton objasňuje rozdíl mezi replikantem a androidem. Replikant je téměř nezničitelný android, ale\n\nCestou na kolonii pukne Listerovi otok na hlavě a značná část hmoty zasáhne Kocoura, následkem čehož Kocour ztrácí vůli žít. V trestanecké kolonii řízené počítačem je dobrodruhům nejprve provedena tzv. paměťová sonda, která má odhalit důkazy kriminální činnosti. Lister sice nemá stoprocentně čistý rejstřík, ale společně s Kocourem a Krytonem je mu povolen svobodný pohyb po kolonii. Zato Rimmer je shledán vinen vraždou 2.stupně - když vinou nedbalosti při opravě tepelného štítu způsobil smrt celé posádky kosmické lodi jupiterské důlní společnosti Červený trpaslík.\n\nVerdikt zní: 9 000 let káznice.\n\nLister jde navštívit Rimmera, jenž je frustrován z vyhlídky na nekonečnou dobu věznění. Přinesl Rimmerovi knihu, která mu má pomoci se zabavit, zatímco na Zemi přejde několik dob ledových. Lister se podivuje nad prostorem, který ani vězení nepřipomíná, nejsou tu žádné zámky ani stráže. Rimmer mu poskytne názorný příklad, nabádá jej, aby spáchal drobný přečin, např. zapálení prostěradla. Lister tak učiní, ale místo prostěradla mu začne hořet bunda na zádech. Teď už chápe dokonalost napravovacího zařízení. Dostaví se Kocour a Kryton, jenž je přesvědčen, že bude možné se odvolat a dosáhnout tak zproštění viny pro Rimmera. Kryton postaví obhajobu na zdůrazňování Rimmerovy neschopnosti, hlouposti a bezvýznamnosti a je úspěšný. Rimmer potvrdí pověst blbce, neboť má námitky i proti svému obhájci a ve finále požaduje omluvu. Po Rimmerově osvobození se posádka chystá odletět z tohoto nevyzpytatelného místa, ale na palubě Kosmika na ni čeká nemilé překvapení - rozmrazený ozbrojený replikant. V následném úprku se podaří Listerovi a Rimmerovi schovat se a v jednom okamžiku drží Lister replikanta na mušce. Replikant neví o jejich poloze, odloží zbraň a vyzývá je, aby mu odevzdali klíče od Kosmika a zachránili si tak život. Apeluje na morální hledisko, že nebude zastřelen neozbrojen. Ačkoli Rimmer nabádá Listera k palbě, ten vskutku nedokáže střílet do zad neozbrojeného replikanta a odhodlá se k dialogu. Během rozhovoru vyjde najevo, že jak replikant, tak Lister blufovali - oba jsou ozbrojeni. V potyčce se replikant oddělá sám, neboť se nachází v Poli spravedlnosti a každá rána mířená na Listera zasáhne jeho samotného. Lister si tento fakt posléze uvědomí. Ne tak Kocour, jenž přiběhne pomoci svému parťákovi a trefí replikanta lopatou do hlavy, načež se zhroutí.\n\nPosádka opouští kolonii a Lister filozofuje o významu trestu a spravedlnosti, jenž není zcela naplněn v této umělé kolonii. Přehlédne otevřený poklop a spadne do jámy. Ostatní si oddechnou a Kocour víko nad Listerem zaklapne.\n\n\n\n"}
{"id": "738515", "url": "https://cs.wikipedia.org/wiki?curid=738515", "title": "Alois Neurath", "text": "Alois Neurath\n\nAlois Neurath (29. srpna 1886 Vídeň – 25. dubna 1955 Stockholm) byl československý politik německé národnosti a meziválečný poslanec Národního shromáždění za Komunistickou stranu Československa.\n\nMěl titul doktora práv a pracoval jako novinář. Okolo roku 1910 se přestěhoval do Liberce, kde působil jako redaktor a stranický funkcionář rakouské sociální demokracie, jejímž členem se stal roku 1909 ve Vídni. Roku 1910 navštěvoval první stranickou školu v Podmoklech, pak byl tajemníkem mládežnické stranické organizace v Liberci. Patřil k levicovému křídlu strany a vydával jeho tiskový orgán \"Vorwärts\". Za první světové války sloužil v armádě.\n\nNa počátku 20. let 20. století patřil k levicovému křídlu Německé sociálně demokratické strany dělnické v ČSR, které se připojilo ke KSČ. V roce 1924 byl v rámci KSČ jednou z hlavních postav levicové skupiny, která kritizovala jako centristickou politiku, kterou praktikoval Bohumír Šmeral.\n\nV parlamentních volbách v roce 1925 získal mandát v Národním shromáždění za KSČ. Podle údajů k roku 1926 byl profesí redaktorem v Praze. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci. V červnu 1929 vystoupil z poslaneckého klubu KSČ (respektive byl ze strany vyloučen) a v parlamentu se stal členem nového poslaneckého klubu nazvaného Komunistická strana Československa (leninovci).\n\n"}
{"id": "738518", "url": "https://cs.wikipedia.org/wiki?curid=738518", "title": "Nina Jirsíková", "text": "Nina Jirsíková\n\nNina Jirsíková, rodným jménem Anna Jirsíková , provdaná Anna Gurská , (6. února 1910, Praha – 23. listopadu 1978, Praha) byla česká tanečnice, choreografka a kostýmní výtvarnice.\n\nNarodila se v učitelské rodině Bohumila Jirsíka a Karly (roz. Škroupové), jako Anna Jirsíková. Později přijala umělecké jméno Nina . Měla starší sestru Lídu a mladšího bratra Bohumila. Kolem roku 1917 se rodina přestěhovala z Prahy na Šumavu, kde se stal její otec ředitelem reálného gymnázia v Sušici. Po smrti otce v roce 1920 se rodina vrátila zpět do Prahy. Nina začala stejně jako její sestra dříve studovat na gymnáziu Minerva.\n\nDne 12. února 1927 se Nina Jirsíková provdala, jejím manželem se stal Ali Risa Magometov-Gurskij (1895–???), ruský emigrant, divadelní tajemník, žijící v Praze . Manželství bylo později v roce 1930 rozvedeno. Od sňatku se úředně jmenovala Anna Gurská, někdy používala jméno Jirsíková-Gurská. V umělecké sféře a v civilním životě byla však známá jako Nina Jirsíková. \n\nByla žačkou baletní mistryně Jelizavety Nikolské. První angažmá nastoupila jako tanečnice v roce 1926 v pražském divadle Varieté. V roce 1928 se stala sólistkou v divadle Rokoko, v roce 1929 nastoupila v kabaretu Lucerna v souboru \"Šesti děvčátek z Lucerny\" Joe Jenčíka. S Jenčíkem odešla v roce 1930 do Osvobozeného divadla, kde byla sólistkou v tanečním souboru \"Jenčíkových girls\". V roce 1935 přešla do Déčka E. F. Buriana, kde byla sólovou tanečnicí a od roku 1936 i choreografkou, kostýmní výtvarnicí a vedoucí pohybové výchovy. Od roku 1940 působila jako pedagog v tanečním studiu a herecké škole E. F. Buriana, otevřené při D40 a D41. Většina her Déčka využívala kostýmy navržené Jirsíkovou. Spolupracovala také s Pražským dětským divadlem Míly Mellanové pro které připravovala choreografii a scénu, zvláště v letech 1936–1939.\n\nDne 12. března 1941 byla spolu s E. F. Burianem a Zbyňkem Přecechtělem zatčena přímo v divadle D41. Záminkou bylo libreto \"Pohádky o tanci\", které mělo být dle nacistů protiněmecky zaměřeno. Divadlo bylo následně uzavřeno. Do konce roku byla Jirsíková vězněna v Bartolomějské ulici, v prosinci 1941 byla deportována do koncentračního tábora Ravensbrück, kde strávila zbytek války jako heftlink č. 8681. I v táboře vyvíjela uměleckou činnost, mimo jiné k 1. máji 1944 nastudovala Máchův \"Máj\" se čtyřiadvacetičlenným voicebandem. V táboře organizovala recitaci moderní české poezie (V. Nezval, Fr. Halas, aj .) a zpěv písní např. J. Ježka. V táboře sestavila a na Silvestra 1944 uvedla také satirickou veselohru \"Pavlač zpívá 1920–1930\" .\n\nPo osvobození pracovala jako choreografka v opeře Divadla 5. května. Po připojení Divadla 5. května k Národnímu divadlu se stala choreografkou Národního divadla, kde působila až do roku 1950, kdy odešla z důvodu nemoci. V roce 1955 ještě krátce nastoupila do divadla E. F. Buriana jako choreografka, avšak v roce 1959 odešla do invalidního důchodu.\n\n\n\n\n"}
{"id": "738527", "url": "https://cs.wikipedia.org/wiki?curid=738527", "title": "Josef Patzel", "text": "Josef Patzel\n\nJosef Patzel (15. července 1876 Žatec – 20. května 1927 Opava) byl československý politik německé národnosti a poslanec Národního shromáždění.\n\nAbsolvoval vyšší gymnázium v Žatci. Studoval na Filozofické fakultě německé univerzity v Praze. Pak působil jako novinář v redakci listu \"Aussig-Karbitzer Volkszeitung\" a angažoval se v nacionálním hnutí. Za Rakouska-Uherska byl zpravodajem na Říšské radě ve Vídni a vydavatelem publikací Německé dělnické strany.\n\nPo roce 1918 se přestěhoval do Duchcova a později do Doks. Podle údajů k roku 1925 byl profesí spisovatelem v Doksech. Ve 20. letech 20. století patřil mezi hlavní postavy nacistického hnutí v ČSR. V letech 1919–1927 byl předsedou zemské organizace DNSAP v Čechách, v letech 1925–1927 předsedou poslaneckého klubu strany. V roce 1926 vyjednával o možnosti vstupu DNSAP do československé vlády.\n\nV parlamentních volbách v roce 1920 získal poslanecké křeslo v Národním shromáždění za za Německou národně socialistickou stranu dělnickou (DNSAP). Mandát obhájil v parlamentních volbách v roce 1925. Později se stal předsedou poslaneckého klubu DNSAP a místopředsedou zemského vedení strany. \"Národní politika\" ho v nekrologu hodnotila jako politika radikálně opozičního, který ale dbal slušné formy svého parlamentního projevu.\n\nZemřel v květnu 1927 v Opavě, kde pobýval na návštěvě. Cestou se nachladil a podlehl chřipce. Po jeho smrti obsadil jeho poslanecké křeslo jako náhradník Josef Geyer.\n\n"}
{"id": "738529", "url": "https://cs.wikipedia.org/wiki?curid=738529", "title": "Pavol Pavlačka", "text": "Pavol Pavlačka\n\nPavol Pavlačka, též Pavel Pavlačka (16. ledna 1874 Holíč – ???), byl slovenský a československý politik a meziválečný poslanec Národního shromáždění za Hlinkovu slovenskou ľudovou stranu.\n\nProfesí byl podle údajů k roku 1925 rolníkem v Holíči.\n\nV parlamentních volbách v roce 1925 získal za Hlinkovu slovenskou ľudovou stranu (před rokem 1925 oficiální název \"Slovenská ľudová strana\") poslanecké křeslo v Národním shromáždění.\n\n"}
{"id": "738533", "url": "https://cs.wikipedia.org/wiki?curid=738533", "title": "Anton Pázmán", "text": "Anton Pázmán\n\nAnton Pázmán (12. června 1887 Hronská Dúbrava – ???) byl slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu.\n\nV parlamentních volbách v roce 1925 získal poslanecké křeslo v Národním shromáždění. Profesí byl podle údajů k roku 1926 učitelem v Podkriváni.\n\nPozději přešel do horní parlamentní komory. V parlamentních volbách v roce 1935 získal senátorské křeslo v Národním shromáždění za Hlinkovu slovenskou ľudovou stranu, respektive za širší opoziční formaci Autonomistický blok. V senátu setrval do jeho zrušení v roce 1939.\n\n"}
{"id": "738535", "url": "https://cs.wikipedia.org/wiki?curid=738535", "title": "Josef Peter", "text": "Josef Peter\n\nJosef Peter (11. března 1880 Karviná – ???) byl československý politik a meziválečný poslanec Národního shromáždění za Komunistickou stranu Československa.\n\nV parlamentních volbách v roce 1925 získal mandát v Národním shromáždění za komunisty.\n\nPodle údajů k roku 1925 byl profesí dělníkem na hlavní jámě v Orlové. Podle jiného zdroje byl klempířem na šachtě. V srpnu 1929 se pro nesouhlas s politikou KSČ vzdal všech stranických funkcí i poslaneckého mandátu.\n\n"}
{"id": "738537", "url": "https://cs.wikipedia.org/wiki?curid=738537", "title": "Ferdinand Prášek", "text": "Ferdinand Prášek\n\nFerdinand Prášek (7. května 1876 nebo 1886 Církvice – 13. února 1971 Čáslav) byl československý politik a meziválečný poslanec Národního shromáždění za Československou stranu národně socialistickou.\n\nV letech 1919-1922 byl starostou Čáslavi. Podle údajů k roku 1925 byl povoláním předsedou Svazu zemědělského a lesního dělnictva v Čáslavi.\n\nPo parlamentních volbách v roce 1920 získal za Československou stranu národně socialistickou poslanecké křeslo v Národním shromáždění. Mandát ovšem nabyl až dodatečně v roce 1922 jako náhradník poté, co rezignoval poslanec Jan Hrizbyl. Mandát v parlamentních volbách v roce 1925 obhájil.\n\nZemřel 13. února 1971 v Čáslavi.\n\n"}
{"id": "738542", "url": "https://cs.wikipedia.org/wiki?curid=738542", "title": "Emma Stone", "text": "Emma Stone\n\nEmily Jean „Emma“ Stone (* 6. listopadu 1988 Scottsdale, Arizona) je americká herečka a modelka. Filmový debut zaznamenala v roce 2007 snímkem \"Superbad\". Objevila se také v menších rolích ve filmech \"Domácí mazlíček\" (2008) a \"Bejvalek se nezbavíš\" (2009). Poté si zahrála v hororové komedii \"Zombieland\" a v indie komedii \"Papírový hrdina\".\n\nV roce 2010 namluvila postavu Mazie v animovaném filmu \"Marmaduk\" a zahrála si v teenagerovské komedii \"Panna nebo orel\", která ji přinesla nominaci na Zlatý glóbus v kategorii Nejlepší herečka v komedii nebo muzikálu. Známou se stala rolí Gwen Stacyové ve filmu \"Amazing Spider-Man\", rebootu filmové série o Spider-Manovi. V roce 2014 si zahrála ve filmu \"Birdman\", což jí vyneslo nominace na cenu SAG, Zlatý glóbus, BAFTA a Oscara.\n\nV listopadu 2014 získala roli Sally Bowlesové v broadwayském muzikálu \"Kabaret\". Za hlavní roli ve filmu \"La La Land\" získala Oscara pro nejlepší herečku v hlavní roli, ceny BAFTA, Volpi Cup na Benátském filmovém festivalu, Screen Actors Guild Awards a Zlatý glóbus v kategorii nejlepší herečka v komedii nebo muzikálu.\n\nNarodila se v Scottsdale v Arizoně jako dcera ženy v domácnosti Kristy a dodavatele Jeffa Stonových. Má o dva roky mladšího bratra. Její dědeček z otcovy strany byl švédského původu a po jeho imigraci do Spojených států bylo jeho příjmení poangličtěno na „Stone“.\nKdyž vyrůstala, byla členkou Valley Youth Theatre, regionálního divadla v Phoenixu v Arizoně, kde se v jedenácti letech poprvé objevila na jevišti ve hře \"The Wind in the Willows\". Navštěvovala Sequoya Elementary School a poté Cocopah Middle School do šestého ročníku. Po dva roky byla vzdělávána doma a v této době se objevila v 16 inscenacích Valley Youth Theatre včetně her: \"Vánoční příběh Medvídka Pú\", \"Princezna na hrášku\", \"Popelka\", \"Čaroděj ze země Oz\", \"Titanic\", \"Ošklivé kačátko\", \"Malá mořská víla\", \"Alenka v říši divů\" a \"Josef a jeho úžasný pestrobarevný plášť\" a vystupovala s divadelním souborem v improvizovaných divadelních komediích.\n\nPo jeden semestr navštěvovala Xavier College Preparatory, dívčí katolickou školu. Vytvořila na PowerPointu prezentaci pro své rodiče a nastavila k ní písničku od Madonny „Hollywood“, aby je přesvědčila, aby se mohla přestěhovat do Kalifornie pro svou hereckou kariéru. Opustila střední školu a v lednu 2004 se v patnácti přestěhovala se svou matkou do bytu v Los Angeles. Tady byla vzdělávána opět doma, takže mohla během dne chodit na castingy.\nStone zvolila jméno „Emma“, když se šla registrovat na Screen Actors Guild a zjistila, že jméno „Emily Stone“ bylo již zabrané. Její rodina a přátelé ji říkají Emily. Přestože je známá jako zrzka, je Stone původně blondýna. Když získala svou první filmovou roli, obarvila si vlasy na tmavě hnědou. Filmový producent Judd Apatow ji donutil, aby si kvůli roli v \"Superbad\" obarvila vlasy z hnědé na zrzavou. Ke své přírodní blond se vrátila ve filmu \"The Amazing Spider-Man\".\n\nV roce 2009 se přestěhovala z Los Angeles do Greenwich Village v New Yorku.\n\nV polovině roku 2011 začala chodit se svým kolegou ze \"Spidermana\", Andrewem Garfieldem.. V roce 2015 se pár rozešel.\n\nOd roku 2017 je Stone v romantickém vztahu s ředitelem segmentu Saturday Night Live Davem McCarym. 8. prosince 2019 se zasnoubili.\n\n"}
{"id": "738546", "url": "https://cs.wikipedia.org/wiki?curid=738546", "title": "Thajská fotbalová reprezentace", "text": "Thajská fotbalová reprezentace\n\nThajská fotbalová reprezentace reprezentuje Thajsko na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738551", "url": "https://cs.wikipedia.org/wiki?curid=738551", "title": "Gejza Rehák", "text": "Gejza Rehák\n\nGejza Rehák (18. října 1881 Smolinské – 8. března 1940 Bratislava) byl slovenský a československý politik, člen Slovenské národní strany, meziválečný poslanec a senátor Národního shromáždění za Československou národní demokracii, později za Národní sjednocení.\n\nNarodil se v rodině hostinského. Studoval na gymnáziu v Trnavě a Skalici. V Budapešti a Vídni pak absolvoval vysokoškolská studia lékařství. Ve Vídni do roku 1918 působil jako soukromý lékař. Poté přesídlil na Slovensko. Už během vídeňského pobytu se angažoval v krajanských spolcích. Roku 1911 vstoupil do Slovenské národní strany. V roce 1918 se účastnil shromáždění slovenských politických špiček v Martině a je signatářem Martinské deklarace. Ve 20. a 30. letech byl ředitelem Státní nemocnice v Bratislavě. Byl členem dozorčích rad mnoha klíčových ekononomických institucí. Angažoval se i ve sportovních spolcích.\n\nV parlamentních volbách v roce 1925 získal poslanecké křeslo v Národním shromáždění. Podle údajů k roku 1926 byl povoláním lékařem v Bratislavě.\n\nPozději ve 30. letech přešel spolu s národními demokraty do formace Národní sjednocení. Na jeho sjezdu roku 1937 byl zvolen mezi místopředsedy. V parlamentních volbách v roce 1929 získal senátorské křeslo v Národním shromáždění za národní demokraty. Mandát obhájil v parlamentních volbách v roce 1935, nyní již za Národní sjednocení. V senátu setrval do jeho zrušení roku 1939, přičemž ještě krátce předtím, v prosinci 1938, vstoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nV prosinci 1938 byl zvolen ve volbách do Sněmu Slovenskej krajiny. Profesně se uvádí jako ředitel státní nemocnice, bytem Bratislava. Zde zasedal až do své smrti roku 1940. Za tzv. slovenského štátu se roku 1939 stal prvním předsedou Slovenského olympijského výboru.\n\n"}
{"id": "738552", "url": "https://cs.wikipedia.org/wiki?curid=738552", "title": "Karel Riedl", "text": "Karel Riedl\n\nKarel Riedl (7. ledna 1882 Hranice – 27. února 1951) byl československý politik, meziválečný poslanec a senátor Národního shromáždění.\n\nBěhem studií v Praze pracoval v notářské kanceláři. Byl tehdy rovněž redaktorem listu \"České slovo\". Po dokončení studií působil v národní radě v Místku, později v Brně. Od roku 1909 zastával funkci tajemníka moravského odboru Národní rady české v Brně. Za světové války pracoval v Úřednickém peněžním ústavě v Brně. V období let 1916–1918 vykonával aktivní vojenskou službu v Albánii jako ředitel kanceláře.\n\nZa první republiky nastoupil do administrativy města Brno. Řídil bytový referát, od roku 1919 byl přednostou městského sociálního ústavu. Zasedal v zastupitelstvu Brna. Od roku 1920 vykonával úřad magistrátního tajemníka, později vrchního magistrátního rady. Byl předsedou \"Obce úřednické a zřízenecké\" v Brně. Podle údajů k roku 1926 byl povoláním úředníkem v Brně.\n\nPo parlamentních volbách v roce 1925 získal za Československou stranu národně socialistickou poslanecké křeslo v Národním shromáždění.\n\nPak přešel do horní komory parlamentu. V parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově založené Strany národní jednoty.\n\nPo druhé světové válce již byl těžce nemocen. Roku 1948 odešel do penze.\n\n"}
{"id": "738557", "url": "https://cs.wikipedia.org/wiki?curid=738557", "title": "František Samek", "text": "František Samek\n\nFrantišek Samek (10. června 1876 Liboměřice – 11. září 1940 Praha) byl československý politik a poslanec Národního shromáždění.\n\nPo studiu na gymnáziu a na vysoké škole získal v roce 1904 titul doktora práv. Krátce působil v soudní praxi, od roku 1903 nastoupil do pražské obchodní a živnostenské komory. Roku 1911 byl jmenován náměstkem jejího sekretáře, roku 1919 sekretářem a v roce 1923 se stal generálním sekretářem této komory. Ve funkci setrval do roku 1932. Angažoval se v podnikatelských a obchodnických spolcích.\n\nPo parlamentních volbách v roce 1920 získal za Československou národní demokracii poslanecké křeslo v Národním shromáždění. Mandát ovšem nabyl až dodatečně roku 1924 jako náhradník poté, co rezignoval poslanec Václav Veverka. Mandát v parlamentních volbách v roce 1925 obhájil.\n\nPodle údajů k roku 1925 byl povoláním generálním sekretářem Obchodní a živnostenské komory v Praze.\n\nZemřel po dlouhé nemoci v září 1940. Pohřeb se konal 14. září 1940 z kostela svatého Gotharda na bubenečský hřbitov.\n\n"}
{"id": "738558", "url": "https://cs.wikipedia.org/wiki?curid=738558", "title": "Tchajwanská fotbalová reprezentace", "text": "Tchajwanská fotbalová reprezentace\n\nTchajwanská fotbalová reprezentace reprezentuje Tchaj-wan (nazývaný také jako Čínská republika) na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738560", "url": "https://cs.wikipedia.org/wiki?curid=738560", "title": "HTTP Live Streaming", "text": "HTTP Live Streaming\n\nHTTP Live Streaming (známé také jako HLS) protokol pro streamování ohraničených či neohraničených multimediálních dat. Protokol byl představen společností Apple jako součást balíčku QuickTime, v době vydání verze mobilního operačního systému iOS 3 v létě 2009.\n\nJeho hlavní výhodou je možnost přizpůsobení datového toku aktuální propustnosti sítě. Všechny dotazy v rámci protokolu probíhají nad HTTP protokolem, proto je jej možné nasadit na již existující infrastruktury a bez problému jej nechat proudit přes firewally či proxy servery. Možné je také nasazení do sítí CDN.\n\nSpolečnost Apple tento protokol dokumentuje a v roce 2009 z této dokumentace vznikl Internet-Draft. Od té doby je protokol stále ve fázi draft, protože jej Apple stále upravuje.\n\nZákladní princip HTTP Live Streaming protokolu je vytvoření několika různých kvalit požadovaného videa, které se na klientovi adaptivně načítají podle stavu sítě.\n\nVidea se zakódují do MPEG-TS, který je určen pro přenos multimediálních dat. Každé takové video se následně rozdělí na malé segmenty, které umožňují například posouvání ve videu bez nutnosti čekání na stažení celého videa. Ve 4 verzi protokolu byla přidána možnost videa nechat v jednom souboru a namísto segmentování, což umožňuje rychlejším sítím menší zátěž na komunikaci. \n\nApple dává k dispozici sadu nástrojů na zpracování videí, které však nejsou dostupné pro ostatní platformy. Na internetu lze ale dohledat různé open-source varianty některých nástrojů, třeba pro segmentaci. \n\nVidea je možné zakódovat buď celá v době když jsou již hotová, nebo je možné je zakódovávat přímo takzvaně na živo. Rozdíl je pak v tom, že seznam segmentů neobsahuje ukončení a neustále roste. Je tak možné vytvářet videozáznamy z živých přenosů, které jsou rovnou k dispozici jako videa na vyžádání.\n\nKaždé video při segmentování vytváří seznam souborů, aby jej klient později mohl najít.\n\nFormát tohoto seznamu je odvozen od formátu M3U, s tím rozdílem, že je kódován v UTF8, což mu do názvu přidává koncovku M3U8. Každé video je pak opatřeno ještě jedním takzvaným variantním playlistem, který obsahuje odkazy na jednotlivé varianty videa.\n\nPříklad playlistu pro jedno konkrétní video:\nV prvních verzích bylo možné mít videa v různých kvalitách a na různých server s cílem co největší dostupnosti. Od verze 4 je možné mít u videa různé jazykové mutace zvukové stopy či různé verze obrazu, což je užitečné v případě, že je video natáčeno z více než jedné kamery najednou.\n\nVidea je také možné v přenosu zašifrovat a to pomocí AES-128 klíčů. Video pak působí jako náhodný shluk dat.\n\nDíky své adaptibilitě stavu sítě nachází protokol svoje uplatnění hlavně v mobilní sféře. Apple jej s uvedením iOS 3 integroval do mobilních zařízení iPhone a iPod Touch, o něco později pak přidal podporu i tabletu iPad. Všechny nativní aplikace pro iOS obsahující videa přesahující délku 10 minut či velikosti 5 MB musí využívat tento protokol, jinak může být aplikace zamítnuta v procesu přidání do App Store. Na počátku roku 2011 přidala společnost Google podporu tohoto protokolu do platformy Android a to od verze 3 a výše.\n\nZ aplikaci pro osobní počítače podporu protokolu obsahuje již zmíněný QuickTime. Dále je videa pomocí tohoto protokolu schopen přehrát multimediální přehrávač VLC či Roku Digital Video Player.\n\nApple tento protokol také používá v aplikacích HTML 5, kde jej demonstrativně využívá ke sledování vlastních akcí. V současné době je tedy v čistém HTML videu podporován pouze prohlížeč Safari. Pro ostatní prohlížeče existují různé varianty přehrávačů vytvořené v technologii Flash.\n"}
{"id": "738572", "url": "https://cs.wikipedia.org/wiki?curid=738572", "title": "August Macke", "text": "August Macke\n\nAugust Robert Ludwig Macke (3. ledna 1887, Meschede, Německo – 26. září 1914 Perthes-lès-Hurlus, Francie) byl německý expresionistický malíř, člen skupiny Der Blaue Reiter. Padl na začátku první světové války.\n\nMacke se narodil jako nejmladší dítě v německé středostavovské rodině ve Vestfálsku. Otec byl úspěšný stavební podnikatel, matka pocházela ze selského prostředí. Krátce po Mackově narození se rodina přestěhovala do Kolína nad Rýnem, kde zůstala až do roku 1900, kdy Mackovi přesídlili do Bonnu. Roku 1903 zde poznal svou budoucí ženu Elisabeth Gerhardtovou, kterou si vzal o šest let později. V roce 1904 se zapsal na Akademii v Düsseldorfu, kterou navštěvoval další dva roky. Výuka se mu ale zdála příliš konzervativní. Proto souběžně navštěvoval Školu dekoračního umění rovněž v Düsseldorfu, kde ho ovlivnily zejména přednášky grafika Fritze Helmutha Ehmckeho. V té době navrhl výpravu a kostýmy pro šest představení düsseldorfského divadla. Spolupráci s divadlem přerušil v roce 1905, kdy poprvé navštívil Itálii, mj. Veronu, Benátky a Pisu. V roce 1906 cestoval po Holandsku a Belgii a v listopadu opustil Akademii. Do následujícího roku spadá jeho první návštěva Paříže a seznámení s francouzským impresionismem. Na přelomu let 1907 a 1908 navštěvoval Macke několik měsíců v Berlíně malířskou školu Lovise Corintha, člena Berlínské secese. Jeho cestování v roce 1908, kdy opět pobýval v Itálii a Paříži, přerušila roční vojenská služba.\n\nV roce 1910 se Mackovi přestěhovali do Tegernsee v podhůří Alp. Zásadní význam pro Macka měla návštěva výstavy Henri Matisse, uspořádané roku 1910 v Mnichově, a v témže roce také setkání s malířem Franzem Marcem, s nímž navázal důvěrné přátelství. Roku 1911 se připojil k mnichovskému společenství výtvarníků s názvem Der Blaue Reiter a účastnil se jejich prvních dvou výstav. Později se však s hnutím rozešel. Během roku 1912 obeslal kolektivní výstavy v Moskvě, Kolíně nad Rýnem, Mnichově a Jeně. Léto strávil v Holandsku, na konci září odjel spolu s Franzem Marcem opět do Paříže, kde se setkal s Robertem Delaunayem. Na konci roku navštívil výstavu futuristických obrazů v Kolíně nad Rýnem. V lednu 1913 Mackemu v Bonnu Delaunay ve společnosti Guillauma Apollinaira návštěvu oplatil. Na jaře Macke organizoval výstavu skupiny Rýnští expresionisté (Rheinische Expressionisten) v Kolíně nad Rýnem. Od října pobýval v Hilterfingenu ve Švýcarsku na břehu Thunského jezera.\n\nNa začátku dubna 1914 odcestoval do Marseille a odtud ve společnosti Paula Klee a Louise Moillieta do Tunisu, kde prožil tři týdny. Kromě hlavního města zde navštívili Kairuan ve vnitrozemí a Sidi Bou Saïd a Hammamet na pobřeží. Cestou zpět do Bonnu se Macke ještě zastavil v Palermu a Římě. 8. srpna 1914 byl odveden do armády, 26. září téhož roku padl.\n\nMacke žil v době, která měla pro moderní malířství zásadní význam. Impresionismus, neoimpresionismus, futurismus, fauvismus, kubismus či solitérní osobnosti Vincenta van Gogha, Georgese Seurata a Paula Cézanna, to byly podněty, které jeho tvorbu zásadně ovlivnily. Prvním malířem, který se pro mladého Mackeho stal vzorem, byl představitel švýcarského symbolismu Arnold Böcklin. Böcklinovo dědictví však zcela zavrhl v roce 1907, kdy se mu dostaly do rukou knihy německého historika umění Julia Meier-Graefeho o impresionistech. Na konci roku měl možnost v Paříži spatřit jejich díla v originále.\n\nPřítel Franz Marc ho roku 1909 seznámil s umělci spolupracujícími v Mnichově v rámci Neue Künstlervereinigung (Novém sdružení umělců). Část malířů z tohoto sdružení založila v roce 1911 pod vedením Vasilije Kandinského volné uskupení Der Blaue Reiter (Modrý jezdec). Macke sice obeslal první putovní výstavu tohoto společenství třemi obrazy, s jeho programem, na jeho vkus příliš spirituálním a mystickým, se neztotožnil. Franzi Marcovi v lednu 1912 napsal: \"\"Samolibost, bačkorové hrdinství a zaslepenost hrají v Blaue Reiter značnou roli. \nPořád mi znějí v uších velká slova o počátku velkého Duchovna. Kandinský ať si tohle i všechny ty řeči o převratu vykládá. Mně to je obzvlášť po téhle výstavě nesympatické. Radím Ti, pracuj a příliš nemysli na modré jezdce a modré koně.\"\"\n\nOd roku 1913 se Mackeho dílo vyrovnávalo s dalšími podněty: abstraktní malbou a kubismem. Na základě studia knihy historika umění Wilhelma Worringera \"Abstraktion und Einfühlung\" (Abstrakce a vcítění) vytvořil několik abstraktních obrazů, jež však jsou v jeho díle ojedinělé. Je pravděpodobné, že byl inspirován i díly Františka Kupky, jehož práce mohl v Paříži vidět. Několika obrazy a kresbami se v letech 1912 a 1913 vyrovnával i s problematikou prostoru, jak ji řešil kubismus, zejména jeho analytická větev. Mnohem větší vliv na něj měli italští futuristé. Je to znát na obrazech usilujících zachytit pohyb a redukci figurálních motivů na minimum. V obrazech z let 1913 a 1914, zejména v proslulé sérii dam před výklady s klobouky, nalézáme také vliv Seuratův, zejména pokud jde o kontrastní linie a protiklady výrazných a nejasných obrysů. Z cesty do Tunisu, uskutečněné v dubnu 1914, si Macke přivezl 38 akvarelů, přes sto kreseb a množství fotografií. Z tuniských akvarelů zdánlivě vymizel veškerý pohyb. Jsou především reakcí na pro Mackeho zcela nové světelné poměry v této severoafrické zemi.\n\nPo návratu z Tunisu zbývalo Mackemu jen několik měsíců života. Jako by tušil, že se jeho dílo předčasně uzavře, stačil během této doby namalovat 53 olejomaleb, v nichž shrnul svůj dosavadní vývoj.\n\n\n"}
{"id": "738575", "url": "https://cs.wikipedia.org/wiki?curid=738575", "title": "Turkmenská fotbalová reprezentace", "text": "Turkmenská fotbalová reprezentace\n\nTurkmenská fotbalová reprezentace reprezentuje Turkmenistán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738579", "url": "https://cs.wikipedia.org/wiki?curid=738579", "title": "Anton Schmerda", "text": "Anton Schmerda\n\nAnton Schmerda (1. února 1887 Brno – 19. května 1949 Brno) byl československý politik německé národnosti a meziválečný poslanec Národního shromáždění za Komunistickou stranu Československa.\n\nNavštěvoval německojazyčné školy v Brně. Vyučil se typografem u firmy Winnicker a Schickardt. V tomto podniku se tiskl i sociálnědemokratický list \"Volksfreund\". Díky tomu se Schmerda začal angažovat v rakouské sociální demokracii. Ve věku dvaceti let se stal předsedou Svazu rakouských dělníků (\"Verband der österreichischen Arbeiter\") a na tomto postu setrval několik let. Po první světové válce působil jako úředník nemocenské pojišťovny (od roku 1919 v Šumperku). Byl členem levicového křídla německé sociální demokracie, pak se podílel na budování organizační sítě KSČ. Byl osobním přítelem spisovatele Ivana Olbrachta. Byl aktivní v organizaci Mezinárodní rudá pomoc.\n\nV parlamentních volbách v roce 1925 získal mandát v Národním shromáždění za komunisty. Podle údajů k roku 1926 byl profesí úředníkem v Šumperku.\n\nV letech 1931-1932 byl pro svou politickou aktivitu vězněn. Pracoval pak První pražské nemocenské pojišťovně v Brně a přestal se výrazněji politicky angažovat. Po nacistické okupaci zbytku českých zemí jej zatklo gestapo, ale po několika dnech byl propuštěn. Byl pak aktivní v ilegálních strukturách KSČ. V roce 1943 byl nacistickou justicí obviněn z velezrady a strávil 10 měsíců ve vězení. V květnu 1945 se podílel na přebírání moci v Brně. Zajišťoval také vydání prvního čísla obnoveného listu \"Rovnost\". Pracoval v Antifašistickém výboru a spolurozhodoval o odsunu německého obyvatelstva z Brna.\n\n"}
{"id": "738586", "url": "https://cs.wikipedia.org/wiki?curid=738586", "title": "Uzbecká fotbalová reprezentace", "text": "Uzbecká fotbalová reprezentace\n\nUzbecká fotbalová reprezentace reprezentuje Uzbekistán na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738589", "url": "https://cs.wikipedia.org/wiki?curid=738589", "title": "Rudolf Schneider", "text": "Rudolf Schneider\n\nRudolf Schneider (29. listopadu 1874 Arnultovice – 22. ledna 1944 Arnultovice) byl československý politik německé národnosti a meziválčný poslanec Národního shromáždění za Německou nacionální stranu.\n\nVystudoval národní školu v rodné obci, pak nastoupil do učení k otci jako malíř skla. Podle údajů k roku 1928 byl profesí malířem skla v Arnultovicích u Boru u České Lípy.\n\nPo parlamentních volbách v roce 1925 získal mandát v Národním shromáždění. Mandát ale získal až dodatečně roku 1928 jako náhradník poté, co rezignoval poslanec Alfred Rosche.\n\nV říjnu 1940 se stal členem NSDAP, v místní organizaci Arnultovice, od března 1943 v místní organizaci Bor.\n\n"}
{"id": "738594", "url": "https://cs.wikipedia.org/wiki?curid=738594", "title": "Fotbalová reprezentace Východního Timoru", "text": "Fotbalová reprezentace Východního Timoru\n\nFotbalová reprezentace Východního Timoru reprezentuje Východní Timor na mezinárodních fotbalových akcích, jako je mistrovství světa nebo Mistrovství Asie ve fotbale.\n"}
{"id": "738596", "url": "https://cs.wikipedia.org/wiki?curid=738596", "title": "Zvonek boloňský", "text": "Zvonek boloňský\n\nZvonek boloňský (\"Campanula bononiensis\") je ohrožený druh středně vysokých lučních květin s nápadným jednostranným hroznem světle fialových květů.\n\nPochází z Eurasie, západní hranice jeho výskytu je Francie, severní prochází jižním pobřežím Baltského moře, jižní probíhá po severním okraji Středomoří a východní vede Uralem, Kavkazem a Malou Asii. Ve skrovném počtu se vyskytuje i na východě Spojených států severoamerických, kde byl druhotně zavlečen. Dává přednost výslunným suchým loukám nebo lesostepím s výhřevnou, dobře odvodněnou, mírně zásaditou až neutrální, humózní, kamenitou či písčitohlinitou půdou.\n\nJe to vytrvalá rostlina s plazivým, mírně ztloustlým výběžkatým oddenkem z kterého vyrůstají lodyhy vysoké 30 až 70 cm. Jsou tuhé a pýřité, oblé s tupými hranami, obvykle nevětvené, drsně chlupaté. Porůstají nestejnými listy, spodní vejčité mají řapíky a u báze jsou srdčité, kdežto výše rostoucí lodyžní listy jsou přisedlé, srdčité až vejčité, směrem vzhůru se stávají poloobjímavými a dostávají kopinatý tvar. Všechny jsou na rubu šedě plstnaté a okraje mají vroubkovaně pilovité. Čím výše tím jsou menší, až přecházejí v úzké, skoro celokrajné listeny květů.\n\nTrochu skloněné květy vyrůstají v paždí listenů ve svazečcích, často po 2 až 4 a tvoří jednostranný hrozen. Mají stopky které jsou kratší nebo maximálně stejně dlouhé jako červenofialový až černý semeník vylučující nektar. Květy jsou pětičetné, vytrvalé kališní lístky jsou úzce kopinaté a nahoře ohnuté nazpět. Nálevkovitě zvonkovitá koruna světle fialové barvy je tvořena jen uvnitř chlupatými korunními lístky dlouhými 10 až 25 mm, které jsou asi do jedné třetiny rozeklané. V květu je 5 volných tyčinek s vespod rozšířenými nitkami nesoucími prašníky, které jsou při plně rozevřené koruně již zvadlé, pyl totiž uzrává velice záhy. Z vrcholu semeníku vyrůstá přímá čnělka rozeklána na konci v trojlaločnou bliznu dozrávající poměrně pozdě, takže nedochází k samoopylení. Kvete v červnu až srpnu, opylení zajišťuje hmyz.\n\nPlody jsou převislé, vejčitě kulovité tobolky otvírající se třemi chlopněmi blíže u stopky, takže zralá semena vypadávají jen při pohybu, např. za větru. Před deštěm a na noc se chlopně opět uzavírají.\n\nV České republice zvonek boloňský roste roztroušeně až vzácně, vyskytuje se nejčastěji v Polabí, v okolí Prahy a Žatce i na střední a jižní Moravě. Pro omezené množství míst výskytu a malý počet rostlin byl zvonek boloňský v \"Černém a červeném seznamu cévnatých rostlin České republiky\" prohlášen za silně ohrožený druh (C2-EN).\n\n"}
{"id": "738599", "url": "https://cs.wikipedia.org/wiki?curid=738599", "title": "Ottokar Schubert", "text": "Ottokar Schubert\n\nOttokar Schubert, též Ottakar Schubert (22. října 1867 Horšovský Týn – 4. června 1945 Štítary), byl československý politik německé národnosti a meziválečný poslanec Národního shromáždění.\n\nPoté, co absolvoval gymnázium, odešel na učitelský ústav do Prahy. V Mnichově potom také studoval veterinární lékařství. Od roku 1894 žil s rodinou ve Štítarech. Zde byl ředitelem měšťanské školy. Kromě učitelské profese se věnoval chovu ryb. Napsal četná díla o historii regionu.\n\nPůsobil jako člen výboru německé sekce zemské zemědělské rady. V letech 1919–1920 byl členem zemského vedení BdL v Čechách. Funkci složil po svém zvolení do parlamentu. V parlamentních volbách v roce 1920 získal za Německý svaz zemědělců (\"Bund der Landwirte\") poslanecké křeslo v Národním shromáždění za Německý svaz zemědělců. Mandát za ně obhájil v parlamentních volbách v roce 1925.\n\nPodle údajů k roku 1925 byl profesí ředitelem školy ve Štítarech. Uvádí se tehdy i jako člen výboru zemědělské rady a expert na rybářství při zemědělské radě. Byl členem Melioračního svazu.\n\n"}
{"id": "738603", "url": "https://cs.wikipedia.org/wiki?curid=738603", "title": "Klidná síla", "text": "Klidná síla\n\n„Klidná síla“ je heslo politické strany Křesťanská a demokratická unie - Československá strana lidová.\n\nHeslo Klidná síla bylo poprvé KDU-ČSL využito už v roce 1996 (v době, kdy předsedou strany byl Josef Lux) a jeho objevitelem byl Petr Pithart. Původně to však bylo heslo Francoise Miterranda z jeho kampaně v roce 1981.\n\nBylo také využito ve volbách do Poslanecké sněmovny Parlamentu České republiky a Senátu v roce 2006. Stejným názvem byl též pojmenován pár rychlíků R 756 (Jeseník – Plzeň) a R 757 (Plzeň – Jeseník), jehož provozovatelem byla po dobu platnosti jízdního řádu 2005/2006 společnost České dráhy. Za tento název zaplatila strana 80 000 Kč. Těsně před volbami byla ve vlaku též vedena přímá kontaktní volební kampaň. Jedná se o první a zatím jediný případ využití pojmenování vlaku k volební kampani v České republice. (Reklamní pojmenování vlaků jsou jinak poměrně častá, např. Expres Budvar, který jezdil z Prahy do Českých Budějovic).\n\nV následujícím jízdním řádu, který vstoupil v platnost v prosinci 2006, už název „Klidná síla“ využit nebyl a pár rychlíků 756 a 757 jezdil nepojmenovaný, a to na trase Praha – Františkovy Lázně a zpět.\n\nPřezdívka klidná síla vstoupila do povědomí veřejnosti a je pro KDU-ČSL občas používána dodnes.\n\n"}
{"id": "738613", "url": "https://cs.wikipedia.org/wiki?curid=738613", "title": "Karl Schuster", "text": "Karl Schuster\n\nKarl Schuster (15. ledna 1877 Vídeň – 24. července 1935 Karlovy Vary) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nPo vystudování školy pracoval jako stavební dělník. Byl tajemníkem Svazu stavebních dělníků v Drahovicích. Podle údajů k roku 1925 byl profesí sekretářem stavebního dělnictva v Drahovicích.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát za ně obhájil v parlamentních volbách v roce 1925. V lednu 1928 se účastnil prvního společného sjezdu všech sociálně demokratických stran v ČSR.\n\n"}
{"id": "738614", "url": "https://cs.wikipedia.org/wiki?curid=738614", "title": "Luboš Urban", "text": "Luboš Urban\n\nLuboš Urban (* 19. listopadu 1957, Jihlava) je bývalý český fotbalista, záložník a fotbalový trenér.\n\nS fotbalem začínal v klubu Spartak Jihlava. Jako ani ne osmnáctiletý zamířil do Prahy do druholigového týmu DP Xaverov Horní Počernice. Přes LIAZ Jablonec přišel do Dukly Praha, kde odehrál za šest sezón 90 ligových utkání a dal 18 gólů. Další sezónu hrál za Škodu Plzeň a potom jeden rok za DP Xaverov Horní Počernice.\n\nČtyři roky působil ve francouzském US Ivry jako hrající trenér. Jako trenér postoupil do druhé ligy se Spolanou Neratovice. S týmem Bohemians Praha, bývalým FC Střížkov se mu podařilo postoupit do druhé ligy a později i do první ligy, kde se tým pod jeho vedením jako nováček s přehledem zachránil. V létě 2012 jej Ivan Horník přivedl jako nového trenéra FC Chomutov. \nV roce 2014 byl uveden jako člen realizačního týmu–trenér Dynama České Budějovice. 1. března 2015 na lavičce Dynama skončil.\n\n"}
{"id": "738615", "url": "https://cs.wikipedia.org/wiki?curid=738615", "title": "Anesteziologie a resuscitace", "text": "Anesteziologie a resuscitace\n\nAnesteziologie a resuscitace je základní lékařský obor, jehož náplní práce je především poskytování anesteziologické, resuscitační a intenzivní péče. Pracovní náplň oboru je realizována na anesteziologicko-resuscitačních odděleních (zkratka ARO) nebo klinikách (zkratka ARK, KARIM nebo KARIP).\n\nAnesteziologická péče představuje soubor výkonů, které umožňují operační výkony. Anesteziologickou péčí je především:\n\nAnesteziologický podíl v přípravě na výkon zahrnuje především přípravu pacienta na vedení anestezie a řešení případných komplikací s anestezií souvisejících. Anesteziolog konzultuje s příslušnými dalšími specialisty možná rizika vedení anestezie. Anesteziologické riziko se vyjadřuje kódem, např. kódem podle American Society of Anesthesiologists (ASA):\nNedílnou součástí přípravy je i premedikace. Premedikace spočívá v podání některých léků před vlastním výkonem s cílem omezit psychickou tenzi pacienta.\n\nBěhem výkonu řídí anesteziolog tlumení bolesti, tlumení vědomí a kontroluje a udržuje životní funkce pacienta. Podle provedení může být anestezie lokální nebo celková, obě do jisté míry kombinuje analgosedace.\n\nAnesteziolog se stará o životní funkce pacienta nejen během vlastního výkonu, ale i v období bezprostředně po tomto výkonu. Zde se anesteziologie částečně stýká s oborem intenzivní medicíny.\n\nNedílnou součástí anesteziologie je i péče o pacienty kriticky ohrožené akutním selháním životních funkcí. Ne náhodou představují právě anesteziologové značnou část lékařů ve vozidlech rychlé záchranné služby. Obor urgentní medicína, který se na tuto péči specializuje, je v České republice oborem navazujícím na obor anesteziologie a resuscitace.\n\nZaměřením a dalším rozvojem dílčích úkolů spadajících původně do oblasti anesteziologie a případně i dalších klinických oborů se vyčlenily další obory. Pro jejich vykonávání musí mít lékař nejprve atestaci z anesteziologie a resuscitace, popř. i z jiného oboru. Takovými obory jsou zejména:\n\n\n"}
{"id": "738616", "url": "https://cs.wikipedia.org/wiki?curid=738616", "title": "Hieronymus Siegel", "text": "Hieronymus Siegel\n\nHieronymus Siegel (12. listopadu 1867 Ruprechtice – 18. srpna 1933 Trutnov) byl československý politik německé národnosti a meziválečný poslanec Národního shromáždění za Německou nacionální stranu.\n\nVyučil se kovářem a po delším vandru se roku 1891 usadil jako kovář v Trutnově. Od roku 1898 zde byl členem obecního zastupitelstva. V letech 1905–1918 byl členem obchodní komory v Liberci.\n\nDo politiky se zapojil již ve věku 32 let. V Trutnově patřil po delší dobu mezi předáky Německé pokrokové strany. Ve volbách do Říšské rady roku 1911 neúspěšně kandidoval na Děčínsku do předlitavského parlamentu. Krátce poté byl v tomto regionu navržen za kandidáta do Českého zemského sněmu. Oznámil přitom, že pokud bude zvolen, vstoupí do Německé radikální strany. V doplňovacích volbách v září 1911 byl potom skutečně zvolen za poslance Českého zemského sněmu za městskou kurii, volební obvod Děčín, Podmokly, Č. Kamenice, Chřibská. Zapojil se do agitace proti existenci českojazyčné školy v Podmoklech. Po roce 1908 se ovšem plénum zemského sněmu kvůli obstrukcím již fakticky nescházelo, takže se do chodu sněmu fakticky nezapojil.\n\nPodle údajů k roku 1926 byl profesí kovářským mistrem a starostou Trutnova. Funkci starosty získal po prvních poválečných komunálních volbách roku 1919 a zastával ji v období let 1919–1927 a 1931–1933. Jako starosta se zasadil o stavbu kina. Byl aktivní v místních spolcích, byl divadelním ochotníkem a autorem divadelních her.\n\nPo parlamentních volbách v roce 1925 získal za Německou nacionální stranu mandát v Národním shromáždění. Zasedal v kuratoriu České spořitelny.\n\nZemřel na astma v srpnu 1933 krátce poté, co se vrátil z lázní Bad Gleichenberg ve Štýrsku, kde se snažil zotavit ze své nemoci.\n\n"}
{"id": "738618", "url": "https://cs.wikipedia.org/wiki?curid=738618", "title": "Michal Slávik", "text": "Michal Slávik\n\nMichal Slávik (27. září 1880 Myjava – 27. prosince 1964 Bratislava) byl slovenský a československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nV roce 1922 působil jako župan Zemplínské župy. Toho roku zaslal kanceláři prezidenta Masaryka přípis, ve kterém si stěžuje na jazykovou praxi některých českých úředníků působících v regionu, kteří opomíjejí slovenštinu.\n\nV parlamentních volbách v roce 1925 získal za agrární stranu mandát v Národním shromáždění. Podle údajů k roku 1926 byl profesí advokátem v Michalovcích. Působil též jako publicista a překladatel. Byl členem Evangelické církve augsburského vyznání.\n\n"}
{"id": "738620", "url": "https://cs.wikipedia.org/wiki?curid=738620", "title": "Wenzel Staněk", "text": "Wenzel Staněk\n\nWenzel Staněk, též Wenzel Stanek (9. dubna 1879 Teplice-Šanov – 4. října 1926 Cheb), byl československý politik německé národnosti a meziválečný poslanec Národního shromáždění.\n\nPocházel z Teplic. Měl zčásti etnicky české předky.\n\nPo parlamentních volbách v roce 1925 získal za Německou sociálně demokratickou stranu dělnickou v ČSR poslanecké křeslo v Národním shromáždění za německé sociální demokraty. Mandát ale nabyl až dodatečně roku 1926 jako náhradník poté, co zemřel poslanec Oswald Hillebrand. V poslaneckém křesle ale vytrval jen několik měsíců, protože zemřel. Po jeho smrti křeslo ve sněmovně obsadil Franz Katz.\n\nUž koncem 19. století se začal jako tesařský dělník angažovat v odborovém a rakouské sociální demokracii. Působil v regionu Karlovy Vary, Mariánské Lázně, Cheb (zde jako krajský předseda), ale i ve Vídni. Ve volbách roku 1911 mu jen těsně uniklo křeslo na Říšské radě. Zemřel na srdeční chorobu v chebské nemocnici.\n\n"}
{"id": "738625", "url": "https://cs.wikipedia.org/wiki?curid=738625", "title": "Regiotakt", "text": "Regiotakt\n\nRegiotakt je název více dopravních systémů: \n"}
{"id": "738626", "url": "https://cs.wikipedia.org/wiki?curid=738626", "title": "Emanuel Šafranko", "text": "Emanuel Šafranko\n\nEmanuel Šafranko, též Emánuel Safrankó (5. ledna nebo 5. června 1890 Pidhorjany nebo Mukačevo – 19. července 1965 Budapešť), byl československý politik, meziválečný poslanec Národního shromáždění za Komunistickou stranu Československa, po druhé světové válce politik a diplomat Maďarska.\n\nNarodil se 5. ledna 1890 v Pidhorjanech (předměstí Mukačeva), nebo podle jiného zdroje 5. června 1890 v Mukačevu. Jeho otec byl mlynářem. Emanuel vystudoval šest tříd školy a vyučil se též na mlynáře. Pracoval v rodném regionu jako mlynář. Později pracoval v Budapešti a roku 1908 zde vstoupil do Maďarské sociálně demokratické strany (MSZDP). Za první světové války bojoval v armádě. Od roku 1919 byl členem Maďarské komunistické strany (MKP). Během Maďarské republiky rad zastával funkce v lokálním vedení tohoto režimu v Kecskemétu. Po pádu republiky rad emigroval do Československa a v roce 1921 patřil mezi zakládající členy KSČ. V letech 1924–1929 byl členem Ústředního výboru Komunistické strany Československa. Pracoval jako tajemník strany na Slovensku. Podle údajů k roku 1927 byl profesí mlynářským dělníkem ve Zvolenu.\n\nPo doplňovacích parlamentních volbách na Podkarpatské Rusi v roce 1924 se stal poslancem Národního shromáždění za Podkarpatskou Rus. Mandát obhájil v parlamentních volbách v roce 1925. Nyní již ale coby poslanec zvolený na Slovensku. I poslanecký slib skládal ve slovenštině. Během svého působení v Československu byl několikrát vězněn pro své politické aktivity.\n\nKoncem roku 1929, podle jiného zdroje v roce 1930 (po propuštění z vězení), se přestěhoval do Sovětského svazu. Vystudoval stranickou školu v Charkově v roce 1932 a v letech 1934–1938 studoval v Moskvě ekonomii a politickou vědu. Pak působil jako pedagog. Za druhé světové války se na Uralu podílel na zakládání československých jednotek v SSSR.\n\nV roce 1945 se vrátil do Maďarska. Na jaře 1945 se stal tajemníkem Maďarské komunistické strany v Kecskemétu. Od června 1945 byl členem Pozatímního Maďarského Národního shromáždění za Kecskemét. Od květnové konference strany roku 1946 byl v jejím vedení. Pak působil v maďarské diplomacii. V roce 1947 byl na na velvyslanectví v Sofii, od roku 1950 v Pekingu, od roku 1954 do odchodu na penzi v roce 1957 pak v Berlíně.\n\n"}
{"id": "738629", "url": "https://cs.wikipedia.org/wiki?curid=738629", "title": "Ivan Šmeljov", "text": "Ivan Šmeljov\n\nIvan Šmeljov (celým jménem Ivan Sergejevič Šmeljov, rusky Иван Сергеевич Шмелёв) (3. října 1873, Moskva, Rusko – 24. června 1950, blízko Paříže, Francie) byl ruský spisovatel, člen moskevské literární skupiny \"Sreda\".\n\nIvan Šmeljov se narodil v obchodnické rodině; po dokončení střední školy nastoupil na právnickou fakultu moskevské Lomonosovovy univerzity. Jeho první literární dílo bylo otištěno roku 1895; ve stejném roce navštívil Valaamský klášter, což v něm zanechalo silnou spirituální odezvu, jejímž výsledkem byla Šmeljovova první kniha \"На скалах Валаама\" (Na skalach Valaama - 1897).\n\nPo absolvování fakulty v roce 1898 nastoupil do vojenské služby a strávil několik let\njako státní úředník během nichž pokračoval v psaní; jeho rané práce vyšly v nakladatelství Maxima Gorkého (Znaniye Publishing House).\n\nPo první ruské revoluci (1905) jeho popularita stoupá, dílo z roku 1911 \"Человек из ресторана\" (Čelovek iz restorana, Muž z restaurace) má velký úspěch, „vyobrazuje se zaujetím Dostojevského dekadenci bohatých očima číšníka a zbožného otce, jemuž se ze světa vrátil syn i dcera se špatnými zkušenostmi“.\n\nPříběh se stal předlohou pro stejnojmenný film z roku 1927 Jakova Protazanova.\n\nV roce 1912 Šmeljov organizoval Книгоиздательство писателей в Москве (vydavatelství moskevských spisovatelů), které publikovalo autory jako např. Ivan Alexejevič Bunin, Boris Zajcev a další soudobé prozaiky včetně Šmeljova samotného.\n\nŠmeljov přivítal Říjnovou revoluci v roce 1917 a pád autokracie. Vydal se na cestu po Rusku, aby sledoval průběh změn a byl silně dojat, když mu lidé vracející se ze sibiřského vyhnanství vyprávěli, jak mnoho pro ně znamenala jeho tvorba.\n\nNicméně časem zamítl Říjnovou revoluci a přesunul se na bělogvardějský Krym. Jeho drahý syn Sergej, důstojník dobrovolnické proti-bolševické armády přijal nabídku bolševiků na amnestii a odmítl následovat Pjotra Nikolajeviče Wrangela do exilu v roce 1920, byl zajat revolučním výborem Bély Kuna na Krymu a zastřelen bez soudu. Tato událost přiměla Ivana Šmeljova přijmout nabídku Ivana Bunina k exilu ve Francii.\n\nStáří prožíval poznamenán vážnou nemocí a chudobou. Zemřel v roce 1950 na srdeční infarkt, byl pohřben na pařížském hřbitově Sainte-Geneviève-des-Bois. Podle poslední vůle byly v roce 2000 převezeny jeho ostatky spolu s ostatky jeho manželky do vlasti, kde byly pohřbeny poblíž hrobů rodinných příslušníků na nekropoli Donského kláštera v Moskvě.\n\nV díle Ivana Šmeljova lze nalézt silnou vazbu k přírodě a půdě, zaznívá z něj hrdé vlastenectví (ve smyslu zaujetí pro ruské tradice) a láska k obyčejnému člověku.\n\nMladší generace ruských autorů občas nedocení Šmeljovův tradicionalismus a má výhrady vůči jeho patriarchálnímu pojetí. Avšak bohatá próza a silné kořeny k ruské kultuře mu získaly mnoho čtenářů, když byl později publikován ve své vlasti.\n\n\n\n"}
{"id": "738630", "url": "https://cs.wikipedia.org/wiki?curid=738630", "title": "František Škola", "text": "František Škola\n\nFrantišek Škola (27. listopadu 1892 Strakonice – ???) byl československý politik a meziválečný poslanec Národního shromáždění.\n\nByl synem punčocháře Vincence Škody a Anny, rozené Mišákové.\nPodle údajů k roku 1927 byl profesí truhlářským dělníkem ve Strakonicích. Dne 3. 12. 1918 se oženil s dělnicí Alžbětou Kovárnovou (1893-??). V roce 1927 vystoupil z církve.\n\nPo parlamentních volbách v roce 1925 získal za Komunistickou stranu Československa mandát v Národním shromáždění. Mandát ale nabyl až dodatečně v roce 1927 jako náhradník poté, co byl poslanec Ernst Hirschl zbaven mandátu po vystoupení z KSČ. I František Škola se nakonec se svou stranou rozešel. V červnu 1929 vystoupil z poslaneckého klubu KSČ a v parlamentu se stal členem nového poslaneckého klubu nazvaného Komunistická strana Československa (leninovci).\n\nV roce 1948 se jistý František Škola uvádí jako zástupce Československé sociální demokracie na ONV ve Strakonicích, kde stál v čele školského a kulturního referátu a byl místopředsedou ONV. Profesně je uváděn jako truhlář ze Strakonic. Po únorovém převratu roku 1948 se počátkem března stal členem obrozeného akčního výboru Československé sociální demokracie ve Strakonicích s cílem sestavit nový okresní výbor strany. 20. března 1948 pak zaslal okresní sekretariát ČSSD na krajský akční výbor Národní fronty v Českých Budějovicích k prověření návrh na personální obsazení okresního výkonného výboru ČSSD. Předsedou výboru měl být František Škola ze Strakonic, bytem čp. I/318.\n\n"}
{"id": "738635", "url": "https://cs.wikipedia.org/wiki?curid=738635", "title": "Andrej Šoltys", "text": "Andrej Šoltys\n\nAndrej Šoltys (5. března 1882 Jakuboviany – ???) byl slovenský a československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1926 byl profesí rolníkem a bývalým legionářem v Jakubovianech u Sabinova.\n\nV parlamentních volbách v roce 1925 získal za Republikánskou stranu zemědělského a malorolnického lidu (agrárníky) mandát v Národním shromáždění.\n\n"}
{"id": "738637", "url": "https://cs.wikipedia.org/wiki?curid=738637", "title": "Esko Praha", "text": "Esko Praha\n\nEsko Praha je první ze dvou českých regionálních systémů intervalové osobní železniční dopravy provozovaných Českými drahami a. s. pod značkou Esko. Zahrnuje osobní a spěšné vlaky na hlavních radiálních tratích z Prahy a na několika navazujících či tangenciálních úsecích. Většina úseků linek tohoto systému je zařazena do plné nebo částečné tarifní integrace v rámci Pražské integrované dopravy, některé linky Esko Praha však pokračují za hranice PID a naopak některé méně frekventované tratě v rámci PID do roku 2011 nebyly zařazeny do systému Esko. Do jízdního řádu linky Esko S65 jsou kromě vlaků ČD zahrnuty i letní turistické nostalgické vlaky vedené dopravcem KŽC Doprava. Zpočátku linky Esko odpovídaly jednotlivým tratím vycházejícím z Prahy, po dokončení Nového spojení postupně vznikají i diagonální (tranzitní) prodloužení a propojení linek přes centrum Prahy a některé linky jsou v některých úsecích v souběhu.\n\nOd 1. října 1992 a od 1. července 1994 byla postupně platnost předplatních časových jízdenek MHD v Praze rozšířena i na železnici, od 31. května 1995 bylo pro železniční dopravu za hranicemi Prahy zavedeno i vnější pásmo PID a od 1. ledna 1996 čtyři vnější pásma a 28. května 2000 páté. Na některých tratích jsou stanice a zastávky postupně vybavovány označovači jízdenek a zaváděna tzv. plná integrace, t. j. platnost krátkodobých přestupních jízdenek MHD a PID. První takové úseky byly vyhlášeny k 30. květnu 1999 na tratích č. 171 (směrem k Berounu) a 221 (směrem k Benešovu), od 30. září 2001 na části trati č. 011 (ke Kolínu), od 15. prosince 2002 na částech tratí č. 070, 231 a 232, od 15. června 2003 na částech tratí č. 093 a 120, od 14. prosince 2003 na trati č. 091, od 13. června 2004 na zbylé části trati č. 171, od 12. prosince 2004 na další části trati č. 011 a části trati 060, od 28. listopadu 2005 na části trati č. 210, od 2. prosince 2005 na další části trati č. 231 a od 1. června 2010 na trati 122 v úseku Praha hlavní nádraží – Hostivice. Úseky s plnou integrací se nacházejí na nejfrekventovanějších linkách systému Esko.\n\nZpočátku byly v PID zaintegrovány jen osobní a spěšné vlaky, postupně přibývaly vybrané rychlíky (pouze 2. vozová třída).\n\nPro jízdní řád 2008 byly do PID plně zaintegrovány všechny rychlíky na tratích 070 (linka R3) v úseku Praha–Všetaty a 120 (linka R5) v úseku Praha–Kladno a vybrané rychlíky na trati 091 (linka R4) v úseku Praha–Kralupy nad Vltavou. Od 11. prosince 2011 byly i na trati 091 (linka R4) v úseku Praha–Kralupy nad Vltavou zaintegrovány již všechny rychlíky.\n\nV roce 2008 byly do PID začleněny též některé rychlíky mezi stanicemi Praha-Vršovice a Praha hlavní nádraží, pokračující po tratích 011, 070 či 231. Od 14. 12. 2008 byly v úseku Praha-Vršovice – Praha hlavní nádraží zaintegrovány všechny rychlíky, t. j. včetně rychlíků z trati 221, zejména kvůli zajištění návaznosti na trať 210, jejíž vlaky byly ukončeny ve stanici Praha-Vršovice. Pro jízdní řád 2011 byly v tomto úseku zaintegrovány pouze rychlíky pokračující po trati 070.\n\nO budoucí integraci železnice se uvažovalo i v rámci Středočeské integrované dopravy, dosud však do ní žádná železniční doprava začleněna není.\n\nOd počátku 90. let 20. století docházelo postupně k zavádění intervalového provozu osobních vlaků na hlavních tratích pražského regionu. Postupně je tento provoz více integrován mezi ostatní městskou a příměstskou dopravu, zejména v rámci systému Pražské integrované dopravy, plánuje se budování nových zastávek, zřizování nových linek a posílení významu železniční dopravy na úroveň S-Bahnu běžného v německojazyčných zemích. Významným impulsem pro byla povodeň v roce 2002, při níž železnice zajišťovala bezproblémově dopravu v relacích, kde ostatní druhy dopravy, zejména zaplavené metro, selhaly.\n\nV prosinci 2002 byl pro systém příměstské (aglomerační) železniční dopravy propagován název Metropolitní linie a v omezené míře se začal používat, víceméně neoficiálně, systém číslování příměstských „železničních linek“, který byl od té doby dvakrát zásadněji změněn. Na soupravách s elektronickými ukazateli a v některých dalších informačních materiálech byly linky označovány písmenem S doplněným o rozlišovací číslo – fakticky však nadále hlavní roli v informačním systému hrála původní čísla traťových oddílů, které tehdejší linky v podstatě nepřekračovaly. V prosinci 2007 bylo, zpočátku nepříliš důrazně, zavedeno logo (v kombinaci bílé a dvou odstínů modré barvy) a název Esko.\n\nOd 15. 12. 2002 v rámci informační kampaně o Metropolitních liniích začalo být užíváno na elektronických zobrazovačích na vlakových soupravách řady 471 číslování linek, kde vydrželo až do doby nahrazení dalším systémem číslování. V ostatních informačních materiálech se toto číslování tehdy příliš neujalo a po utichnutí krátké kampaně nebylo oficiálně uváděno v tištěných jízdních řádech, na webu Českých drah ani na webu ROPIDu.\n\n\nMimo systém stávajících traťových oddílů i číslovaných linek byla od 19. dubna 2004 zavedena takzvaná městská linka (jejíž traťový jízdní řád byl od počátku až do jízdního řádu 2015 označován místo čísla značkou ML, od jízdního řádu 2016 je veden jako trať 091) v trase Praha-Libeň – Praha-Holešovice – Praha-Bubeneč – Praha-Sedlec – Roztoky u Prahy. Od 9. prosince 2007 je tato linka oficiálně označována také jako S41. Provoz byl zahájen soupravami 451/452, ty byly brzy nahrazeny motorovým vozem řady 810, od roku 2007 zde jezdí i motorová souprava Regionova (814/914). Od roku 2015 jezdí v pracovní den EJ ř. 451/452, o víkendu a dnech pracovního klidu MV 809.\n\nV době zavedení se hovořilo o brzkém prodloužení linky z libeňského konce směrem k Hostivaři a podél Jižní spojky případně až na Smíchov, s možností vybudovat nové zastávky ve Strašnicích u depa metra Hostivař a v Zahradním Městě, případně o zavedení dalších městských linek. V roce 2006 České dráhy popsaly plán na zavedení tří tangenciálních městských linek (pod označením S30, S31 a S32) s využitím a modernizací stávajících tratí užívaných převážně jen pro nákladní dopravu a vybudováním nových zastávek. Město se však rozhodlo neinvestovat do projektu vlastní peníze, pokud významně nepřispěje i stát.\n\nV pondělí 18. září 2006 při propagační akci Den pražské železnice v rámci Evropského týdne mobility byly vybrané spoje městské linky výjimečně prodlouženy až do stanice Praha-Hostivař a na linku byly tento den nasazeny nové motorové jednotky Regionova (814/914) a příměstské jednotky CityElefant (471/071/971) jako ukázka, jak by v budoucnu městský železniční provoz měl vypadat.\n\nOd 12. prosince 2010 byl na lince S41 byl zaveden i víkendový provoz, a to v intervalu 60 minut v trase prodloužené z nádraží Praha-Libeň až do stanice Praha-Hostivař s návazností na spoje směrem do Říčan či z Říčan, v pracovní dny začaly být místo motorových vozů nasazovány staré elektrické jednotky 451 v třívozovém provedení.\n\nV dubnu 2018 ROPID potvrdil, že plánuje od prosince 2018 rozšíření provozu na větvi z Libně do Hostivaře v hodinovém intervalu i na všední dny. V souvislosti s dosluhujícím elektrickými jednotkami Českých drah radní Petr Dolínek uvedl, že město uvažuje o vpuštění jiného dopravce, od nějž již dostalo nabídku, přičemž mělo jít o elektrické vlaky; z dotazů novinářů vyplynulo, že mohlo jít o Leo Express, přičemž i Arriva uvedla, že by o linku měla zájem.\n\nNa konci srpna 2018 rada města Prahy rozhodla, že od 9. prosince 2018 bude linku S41 (nově S49) provozovat společnost Arriva. Důvodem byla nespokojenost organizace ROPID například kvůli výpadkům zchátralých elektrických jednotek řady 451, které České dráhy odmítaly nahradit modernějšími elektrickými soupravami. ČTK uvedla, že nový dopravce byl vybírán z důvodu konce platnosti smlouvy s Českými drahami. Městu své nabídky předložily Arriva, RegioJet a Leo Express. Smlouvu na tři roky získala Arriva, jejíž nabídka byla vyhodnocena jako nejvýhodnější. Nasadila zde své motorové jednotky řady 845 (původně řada 628.2 DB). Jednotky jsou vybaveny wifi a elektrickými zásuvkami, dopravce také nabízí cestujícím vodu zdarma a občerstvení. Jednotky nejsou nízkopodlažní, stejného názoru byl i Pražský deník a deník E15. Podle ČTK a Českých novin jsou nízkopodlažní. Arriva bude mít na další roky opci pro případ, že by se nepovedlo výběrové řízení na provozování elektrických souprav; sama městu rovněž nabídla pořízení elektrických souprav. Arriva zároveň upustila od provozu nedotovaných spěšných vlaků mezi Prahou a Benešovem, nyní spěšné vlaky v této trase provozují České dráhy. Praha se snažila prosadit prodloužení městské linky i ve všední dny až do Hostivaře, kvůli odporu nákladních dopravců však osobní vlaky měly v této částí trasy jezdit v pracovních dnech jen ve špičkách.\n\nNakonec byla od 9. prosince 2018 do Hostivaře prodloužena naprostá většina spojů linky (s vyjmou brzkých ranních a některých večerních spojů), přičemž ve špičkách je interval půlhodinový, mimo špičku a o víkendech hodinový.\n\nPro další roky město počítá s elektrickými jednotkami, jejichž provozovatele bude muset vybrat v soutěži. Podle E15 by město elektrické soupravy zakoupilo samo.\n\nV únoru 2006 zveřejnily České dráhy na svém webu návrh budoucího linkového vedení, navazující na Studii obsluhy hl. m. Prahy a jeho okolí městskou hromadnou dopravou osob, kterou vypracoval Metroprojekt Praha, a. s., v roce 2002, a graficky zpracoval ROPID v září 2004. Linky byly ve studii nazývané „přepravní ramena“. Na soupravách typu City Elefant bylo v letech 2006 a 2007 užíváno například označení linek S1 (kolínská trať), S5 (kralupská trať), S9 (berounská trať) a S10 (benešovská trať) dle tohoto systému.\n\n\nV jízdním řádu 2007/08 (od 9. prosince 2007) bylo číslování linek poprvé poznamenáno i v oficiálních jízdních řádech, byť nevýrazně. Objevilo se logo a název systému Esko, třebaže použití loga bylo zpočátku sporadické (objevilo se například na vozech elektrických souprav) a použití názvu Esko bylo téměř pod hranicí veřejné vnímatelnosti. Za vzor systému aglomerační železnice byla v propagační kampani uváděna Vídeň. Hlášení upozorňující na možnost přestupu na tyto linky\n(„\"Přestup na vlaky linky S a další spoje Českých drah\"“) byla později přiřazena k hlášením zastávek v tramvajích a autobusech, a stanic v metru. Na vnitřních digitálních panelech v autobusech je u názvu zastávky zobrazen také piktogram lokomotivy. V informačním systému metra je postupně doplňován znak linek S k označení výstupů směrem k železničním stanicím. Železniční linky byly zvýrazněny i v dalších informačních prvcích PID, zejména mapách a schématech sítě. Logo Eska (stylizované písmeno S) a vývěsky s barevnými označeními linek byly umístěny na různá místa na železničních nádražích a zastávkách, časem se ve stanicích i na internetu objevily i zastávkové jízdní řády linek Esko i některých dalších železničních tras zařazených do PID.\n\nStávajících 11 linek bylo přečíslováno. Základní ramena (radiální traťové směry vycházející z Prahy) mají označení s jednou číslicí, stoupající proti směru hodinových ručiček. Linky tato ramena spojující nebo propojující mají označení se dvěma číslicemi, odvozená od základních linek, na něž navazují.\n\nPo zprovoznění Nového spojení, dokončení rekonstrukce pražského hlavního nádraží a dokončení rekonstrukce koridorů je od 14. prosince 2008 posílen provoz linek S5, S6 a S7, zavedena nová linka S29, trať do Milovic byla zaintegrována a označena jako S22 a linka S8 byla rozdělena na S8 a S80. Byly zavedeny zrychlené linky s označením začínajícím písmenem R (R3, R4, R5) v souběhu s linkami S stejného čísla.\n\n\n\n\n\n\n\n\n\n\n\n\n\n\n\n\n\n\n\nOd 1. června 2010 byla dočasně zřízena v půlhodinovém intervalu v pracovní dny náhradní vlaková doprava S65 Praha-Smíchov, Na Knížecí – Praha-Zličín po trati 122 na dobu rekonstrukce tramvajové trati v Plzeňské ulici, zároveň byla trať 122 trvale zahrnuta do plné integrace v PID. Od 1. října 2010 byla linka S65 změněna na trvalou a prodloužena do Hostivice, nejprve má mít interval 60 až 120 minut, od 12. prosince 2010 pak 60 minut, stále pouze v pracovní dny.\n\n\nOd 12. prosince 2010 byl rozšířen počet diagonálních linek, které nekončí v centru Prahy. Ve špičkách pracovního dne byly spoje linky S7 prodlouženy do trasy Beroun – Úvaly, z Prahy do Úval jsou proloženy s linkou S1 do intervalu 15 minut. Na lince S41 byl zaveden i víkendový provoz, a to v intervalu 60 minut v trase prodloužené z nádraží Praha-Libeň až do stanice Praha-Hostivař s návazností na spoje směrem do Říčan či z Říčan, v pracovní dny začaly být místo motorových vozů nasazovány staré elektrické jednotky 451 v třivozovém provedení. Současně byla linka S22 sloučena s linkou S20 a linka S29 sloučena s linkou S9.\n\nOd 11. prosince 2011 (či dříve) byly linky S3 a R3 prodlouženy ze Všetat do Mladé Boleslavi, linky S3 a R4 z Vraňan do Hněvic, S5 a R5 ze stanice Kladno do stanice Kladno-Dubí (R5 rozvětvena též do Rakovníka), S65 z Hostivice do Rudné a označení v systému Esko získaly další úseky:\n\nDo jízdního řádu platného od prosince 2012 si dopravce KŽC Doprava nechal zapsat spoje na trase Praha Masarykovo nádraží – Praha-Čakovice s plánovaným zahájením provozu k počátku dubna 2013, resp. ode dne vyhlášení. Snaží se dohodnout na zařazení spojů do PID a dotaci v jejím rámci, ale mluvčí organizace ROPID v listopadu 2011 řekl, že jednání stále probíhají a že by to bylo možné nejdříve od srpna 2013. 3. června 2013 byla linka spuštěna pod označením S31 (v některých zprávách byla označována S34) v intervalu 60 minut v rámci povodňových opatření při přerušení provozu metra v centru města; byly na ni nasazeny historické motorové vozy. 8. června bylo oznámeno ukončení provozu. 1. října 2013 byla linka uvedena do zkušebního provozu pod označením S34 s plnou integrací do PID, jízdenky podle tarifu dopravce se vydávají pouze ve vlaku, nasazeny byly motorové vozy řady 810. V rámci zkušebního provozu má být vyhodnoceno využití linky a ekonomika provozu, což má být podkladem pro budoucí výběrové řízení na dopravce. Náklady na zajištění provozu od 1. října 2013 do konce roku 2013 jsou přes 4 miliony korun a pro rok 2014 přes 14 milionů korun.. V roce 2016 na lince jezdí motorové vozy 810, ve špičkách s historickým PV Baafx.\n\nKoncem srpna 2012 ARRIVA vlaky s.r.o. oznámila, že chce od 9. prosince 2012 zahájit pravidelnou dopravu motorovými jednotkami 628 po Deutsche Bahn modernizovaných v Pars nova (v Česku s označením 845) na trase Benešov u Prahy – Praha – Kralupy nad Vltavou, a to přes malešickou spojku, nádraží Praha-Libeň a Masarykovo nádraží, se zastavováním ještě v Čerčanech, Říčanech, Praze-Hostivaři, Praze-Bubenči, Řeži a Libčicích nad Vltavou. Chtěla od začátku roku 2013 na trasu nasadit 4 soupravy (a v případě potřeby je zdvojovat či ztrojovat) a provádět jimi 18 párů spěšných spojů v hodinovém intervalu. V pátek 9. listopadu 2012 provoz vyzkoušela. Začátkem prosince 2012 dopravce oznámil, že dopravu zahájí na jaře 2013. Ani v polovině dubna však na webu společnosti žádná informace o zahájení provozu nebyla. Dopravce zde prý hodlal jezdit bez dotací a po dohodě s ROPIDem uznávat jízdenky Pražské integrované dopravy, ceník jejích vlastních jízdenek se neměla příliš lišit od cen ČD. Ze začátku má být pokladna jen v Praze, cestující z ostatních stanic mají být odbaveni ve vlaku nebo prostřednictvím internetu. Podle rozhovoru pro E15 z konce února 2013 probíhají intenzivní jednání o integraci spojů do Pražské integrované dopravy. Jaroslav Richter zdůraznil přínosnost přímého spojení oblasti Libně s městy na jihovýchod od Prahy, jako jsou Říčany a Čerčany. ROPIDu se prý tato linka hodí, ale nemá ještě definitivní názor na to, zda mají linky do Benešova jezdit z Masarykova nádraží. Za realistický termín zahájení provozu Richter na konci února 2013 označil první pololetí 2013. V ponděli 23. září 2013 dopravce zahájil provoz 8 páry spojů ve všedních dnech v přibližně dvouhodinovém intervalu a pouze v úseku Kralupy nad Vltavou – Praha Masarykovo nádraží, na linku je nasazena jedna souprava. Linka je provozována zatím bez integrace do PID a bez dotací. Jízdenky dopravce prodává pouze ve vlaku. Základní jízdné je výrazně nižší než základní jízdné Českých drah a mírně vyšší než zákaznické jízdné (In-25) Českých drah. Podle mluvčího ROPIDu Filipa Drápala je největší překážkou integrace nedohoda Prahy a Středočeského kraje na uznávání tarifu, zejména neochota Středočeského kraje. Je podle něj vyloučeno, že by dopravce získal dotaci v blízké době – přidělení dotace by muselo být zveřejněno rok předem ve věstníku EU, výběrové řízení na dotaci by trvalo ještě déle. Cestujícím s Opencard je dopravcem poskytována zhruba třetinová sleva. Pro iHNed.cz jednatel Jaroslav Richter zahájení dopravy komentoval: „My do toho vstupujeme s tím, že chceme ukázat, že se dá dělat i příměstská doprava jinak. Že i zde může být více dopravců. Chceme prostě využít situaci, která umožňuje na trh vstoupit a intenzivně se bavit s objednavateli o tom, kdy a za jakých podmínek by bylo možné se včlenit do systému. Bez dotací to ale nejde. Naším dlouhodobým cílem není jezdit za každou cenu. V případě, že by nebyl zájem nebo by z nějakých důvodů bylo zřejmé, že v období několika měsíců by nebyla šance se zaintegrovat, tak s tím přestaneme.\n\nV souvislosti s celostátní změnou jízdních řádů k 11. prosinci 2016 jsou zahrnuty i zbývající tratě Středočeského kraje do systému linek S. Navíc rozhodnutím Ministerstva dopravy dochází ke sjednocení číslování linek, které jsou objednávány ministerstvem. Proto bylo označení vlaků pražského Eska dosavadních linek R3, R4, R5 a R32 změněno na celostátně jednotné označení stanovené ministerstvem. V souvislosti s rozšířením jsou některé stávající linky přečíslovány. Od 11. prosince 2016 tak systém Esko Praha zahrnuje tyto linky:\n\n\nOd 3. ledna 2017 došlo ke změně tarifu, podle které na rychlíkových linkách objednávaných ministerstvem dopravy (R20, R21, R23, R24) je nově možné navazovat tarify PID a ČD pouze ve stanicích, kde vlak zastavuje, zatímco dosud to bylo možné v poslední stanici na území Prahy, i když v ní vlak nezastavoval. Na ostatních linkách S i R platí původní pravidlo. Změna se netýká návaznosti předplatních kupónů pro Prahu a jednotlivých jízdenek PID pro vnější pásma, které i nadále lze navazovat i ve stanici, kde vlak nestaví.\n\nK 9. prosinci 2018 byla linka S41 přejmenována na S49 (vzhledem k tomu, že od tohoto data zajíždí spoj do Hostivaře denně, nikoli už jen o víkendech).\n\n\n"}
{"id": "738640", "url": "https://cs.wikipedia.org/wiki?curid=738640", "title": "Obstrukce", "text": "Obstrukce\n\nObstrukce je v politice úmyslné a plánované jednání, které má za úkol narušit nebo znemožnit nějaké jednání, akci, administrativní proces atp. Příkladem je parlamentní obstrukce, kterou obvykle provádí opozice v situaci, kdy chce znemožnit parlamentní projednání nějakého bodu, resp. zabránit schválení nějakého zákona. Obvykle se provádí formou nekonečných proslovů, hlukem, předkládáním nesmyslných nebo protichůdných návrhů, odchodem poslanců ze sněmovny apod.\n"}
{"id": "738641", "url": "https://cs.wikipedia.org/wiki?curid=738641", "title": "Dálkové železniční linky v Česku", "text": "Dálkové železniční linky v Česku\n\nDálkovou železniční osobní dopravu v České republice tvoří síť linek vlaků v kategorii R (rychlík) a Ex (expres) objednávaných a dotovaných ministerstvem dopravy; dosud všechny tyto linky provozují bez výběrového řízení České dráhy a. s. s výjimkou dvou linek, které ČD získaly roku 2006 ve výběrovém řízení s výrazně nižší cenou. Rokem 2012 ministerstvo začalo podle harmonogramu vyhlašovat soutěže na provozování jednotlivých linek. Tuto síť doplňují na několika nehlavnějších tratích vlaky kategorie EuroCity (a dříve též InterCity) provozované společností České dráhy a. s. Vlaky EuroCity a InterCity byly v letech 2007–2010 rovněž plně dotovány, od roku 2011 však zůstal dotován téměř jen jeden hlavní mezinárodní směr, zatímco na relacích Praha – Ostrava – Bohumín/Třinec a Břeclav – Bohumín byly vlaky EC z dotací vyjmuty, část vlaků EC a vlaky IC byly překategorizovány na dotované expresy. Nabídku doplňují nedotované vlaky SuperCity společnosti České dráhy, IC společnosti RegioJet a LE společnosti LEO Express v relaci Praha – Ostrava – Bohumín/Třinec.\n\nVe smlouvách o závazku veřejné služby v letech 2007 a 2008 byly dotované linky Českých drah číslovány samostatným číslováním pro každý rok, od roku 2009 se stabilizovalo číslování tvořené zkratkou typu vlaku (Ex, R, N) a pořadového čísla linky. V informačních materiálech pro cestující pro období 2010/2011 bylo použito odlišné vymezení a číslování linek, a to kódy začínajícími písmenem D. Na informačních tabulích a displejích na vlacích a ve stanicích tato čísla linek vesměs užívána nejsou, používají se jen čísla, případně jména jednotlivých vlaků (spojů). Zatímco však tradičně se jeden název používá zpravidla jen pro jeden pár spojů, u nových linek vlaků vyšší kvality (SC Pendolino, IC RegioJet, LE Švýcarská kvalita, D1 Express) je název vlaku shodný pro všechny spoje a fakticky tak je označením linky.\n\nSamostatná regionální číslování rychlíkových linek existují v systémech IDS JMK (R56), Esko v Moravskoslezském kraji (R61) a Esko Praha (R41, R43, R44, R45, R47) a RegioTakt Ústecký kraj (RE1). Tato čísla linek se vesměs používají i v informačním systému pro cestující (označení vlaků, displeje odjezdů ve stanicích atd.).\n\nZákladem informací o železničních jízdních řádech byly od počátků železnice traťové jízdní řády, přičemž číslované traťové úseky byly jen výjimečně v krátkém úseku v souběhu a některé příměstské úseky byly vyčleněny do samostatných souhrnných jízdních řádů. V některých obdobích byly v knižním jízdním řádu obsaženy souhrnné jízdní řády dálkových vnitrostátních i mezinárodních relací: vnitrostátní trasy měly čísla tratí počínající 701 a mezinárodní 801. Například jízdní řády v letech 1994/1995, 1995/1996 a 1996/1997 obsahovaly tyto trasy (souhrnné jízdní řády) vnitrostátních dálkových vlaků, většinou s několika směrovými variantami spojů: \n\nV jízdním řádu 1998/1999 se objevily nové traťové tabulky pro vnitrostátní dálkové spoje:\n\nV období 1999/2000 bylo tras v knižním jízdním řádu o několik více: \n\nV roce 2011 již knižní jízdní řád žádné speciální tabulky dálkových vnitrostátních tras neobsahoval.\n\nLinkový systém dopravy se na železnici začal častěji prosazovat v souvislosti se systémem objednávání dotovaných spojů, budováním integrovaných dopravních systémů a zaváděním taktové dopravy. Počátkem linkového systému bylo očíslování linek příměstského provozu na hlavních tratích z Prahy v prosinci 2002 a tzv. městská linka ML z Prahy do Roztok, zřízená roku 2004. Od té doby se číslování linek objevilo i v dalších krajích či integrovaných dopravních systémech i u rychlíkových linek objednávaných ministerstvem dopravy.\n\nPro rychlíkové linky se objevovala označení vycházející z typu vlaku (např. EC1, Ex2, R30 a podobně). Očíslování rychlíkových linek označeními D01 až D24 se objevilo na kapesních jízdních řádech pro cestující vydaných v průběhu platnosti jízdního řádu 2010/2011.\n\nV příloze smlouvy o závazku veřejné služby pro rok 2007 byly linky očíslovány takto:\n\nV příloze smlouvy o závazku veřejné služby pro rok 2008 byly linky očíslovány takto:\n\nÚstecký kraj na svém webu uváděl pro obdobní jízdního řádu 2007/2008 odlišné číslování rychlíkových linek na území kraje objednávaných ministerstvem dopravy:\n\nOd roku 2009 se číslování rychlíkových linek ve smlouvách o závazku veřejné služby stabilizovalo takto:\n\nČíslování dálkových linek v kapesních jízdních řádech Českých drah pro období platnosti jízdních řádů 2010/2011, 2011/2012 a 2012/2013 (mapa) je odlišné od číslování linek používaného v kontextu dopravního plánování a objednávky veřejné služby. Expresní segment dopravy je sloučen s rychlíkovým segmentem, který je doplněn o vybrané spěšné vlaky. \n\nPodle § 5 zákona č. 194/2010 Sb. o veřejných službách, účinného od 1. července 2010, zpracovalo ministerstvo dopravy jako objednatel dálkové dopravy plán dopravní obsluhy území vlaky celostátní dopravy pro období pěti let od roku 2012 do roku 2016 s výhledem na další desetileté období.\n\nMinisterstvo dopravy, za něž jednal bezpečnostní odbor, 14 měsíců odmítalo poskytnout i zveřejnit údaje o rozdělení státních dotací na jednotlivé rychlíkové linky a pouze uvedlo, že dotace činí v průměru 120 Kč/vlakokm. Když společnost RegioJet požádala o poskytnutí těchto informací podle zákona o svobodném přístupu k informacím, nakonec ministr Pavel Dobeš začátkem prosince 2012 v rámci vyřizování rozkladu nařídil žádosti vyhovět (z čehož ze zákona plyne i povinnost, aby ministerstvo tyto informace do 14 dnů od poskytnutí samo zveřejnilo), přestože České dráhy to označily za porušování obchodního tajemství a narušení trhu a vyjádřily odhodlání se proti zveřejnění soudně bránit. Radim Jančura řekl, že žádné informace související s veřejnými prostředky nemohou být označeny jako obchodní tajemství a že transparentnost je o to důležitější u nevysoutěžených zakázek. Mluvčí ČD Petr Šťáhlavský také označil za zvýhodnění účastníka trhu, že ministerstvo údaje předalo pouze jednomu subjektu na trhu. To označil Radim Jančura za nesmysl, protože informace by musel dostat každý, kdo by o ně požádal. ČTK údaje zveřejnila 3. ledna 2013, RegioJet na tiskové konferenci 7. 1. 2013.\n\nČeské dráhy předtím v souvislosti s rychlíkovou linkou Ostrava – Opava – Krnov – Olomouc/Jeseník v souvislosti s probíhajícím výběrovým řízením na dopravce uváděly nepravdivou informaci, že na ni pobírají nižší dotaci, než s jakou cenou se dva dopravci do soutěže přihlásili. Radim Jančura na tiskové konferenci 7. ledna 2013 vyzval generálního ředitele ČD Petra Žaludu kvůli lži o výši dotací k rezignaci a kvůli tomu, že se za 5 let jeho působení výrazně zhoršilo hospodaření ČD. Žaluda se hájil tím, že se mu údajně povedlo ztrátovost trati snížit z 225 Kč/vlkm v roce 2010 na 159 Kč/vlkm v roce 2012 například propouštěním nadbytečných zaměstnanců a zvýšením počtu ujetých kilometrů. Odhad Radima Jančury, že se ztrátovost za tyto dva roky zásadně nezměnila, označil mluvčí ČD Petr Šťáhlavský za účelovou dezinformaci.\n\nPodle iDnes.cz zveřejněná data ukázala, že se České dráhy proti zveřejnění tolik bouřily nejspíše proto, že si s čísly za náklady zjevně kouzlí tak, jak se jim zrovna hodí zejména v boji s konkurencí. Mluvčí ČD Petr Šťáhlavský k tomu uvedl, že s ohledem na to, že jde o obchodní tajemství a strategické údaje ČD, nemůže je prezentovat ani nijak komentovat. Idnes.cz připomněl, že do soutěže na rychlíky Plzeň - Most a Pardubice - Liberec v roce 2005 se České dráhy za vedení Josefa Bazaly přihlásily s extrémně nízkou cenou za kilometr. Na trati Olomouc – Krnov – Ostrava ČD vykazovaly odpisy vlaků odpovídající 38 Kč/vlkm, což je více než celková dotace linky Plzeň – Most, kde jezdí většinou stejné typy vozů a tedy i výše odpisů by měla být obdobná. Podezřelé se iDnes.cz zdají i rozdíly v ceně lidské práce připadající na vlakokilometr. Podle článku iDnes z dubna 2013 požaduje ministerstvo dopravy, konkrétně náměstek ministra dopravy a šéf řídícího výboru Českých drah Lukáš Hampl, od Českých drah vysvětlení, proč se mezi lety 2010 a 2011 změnily proč meziročně některé náklady a výnosy až o desítky procent. Jako příklad byla uvedena rychlíková linka Kolín – Rumburk, kde meziročně klesly náklady o dvacet procent a tržby vzrostly o třetinu, nebo téměř zdvojnásobení nákladů na správní režii na lince z Děčína do Břeclavi i dalších. Zároveň chce ministerstvo ověřit, zda nejsou příliš vysoké poplatky za dopravní cestu. Mluvčí ČD Radek Joklík odmítl pro média rozdíly komentovat a zaprotestoval proti tomu, aby byla ekonomická data národního dopravce v takovém rozsahu poskytována konkurenci.\n\nZa kalendářní rok 2010 ministerstvo dopravy vyplatilo Českým drahám v rámci vyrovnání za objednaných 38,545 milionů vlakových km veřejných služeb 4,073 113 miliard Kč, což činí průměrně 105,67 Kč na objednaný vlakokilometr. Úhrada za povinně poskytované slevy byla v drážní dopravě vyplacena pouze jednomu dopravci, a to ve výši 16,794 milionů Kč.\n\nZa kalendářní rok 2011 ministerstvo dopravy vyplatilo Českým drahám v rámci vyrovnání za objednaných 36,562 milionů vlakových km veřejných služeb 4,071 560 miliard Kč, což činí průměrně 111,36 Kč na objednaný vlakokilometr. Úhrada za povinně poskytované slevy pro dva drážní dopravce činila dohromady 60,905 milionů Kč.\n\nRychlíkové linky podle výše státem hrazené prokazatelné ztráty na vlakokilometr v roce 2010, tedy ještě před tím, než byla část vlaků EC a IC Českých drah z dotací vyjmuta:\n\nHlavními směry, po kterých jsou vedeny expresní vlaky vyšší kvality, jsou\n\nVlaky EuroCity společnosti České dráhy (původně Československé státní dráhy) jezdí v České republice od jízdního řádu 1991/1992. V roce 2013 jich jezdí 21 párů:\n\nVlaky EuroNight společnosti České dráhy jezdí od 10. prosince 2006. V roce 2013 jezdí vlaky EN po těchto trasách: \n\nJiný dopravce než České dráhy v České republice vlaky v kategoriích EuroCity a EuroNight neprovozuje a neprovozoval. V roce 2011 se v jízdním řádu objevil vlak EN 420/421 WAGON SERVICE travel dopravce Wagon service s. r. o. v trase Praha – Pardubice – Žilina – Poprad-Tatry – Košice, v němž vnitrostátní přeprava mezi Pardubicemi a Prahou měla být vyloučena. Provoz měl být zahájen ode dne vyhlášení, který však zřejmě nikdy nenastal.\n\nPrvním českým vlakem kategorie InterCity byl spoj 500/501 Jan Perner Českých drah zavedený v jízdním řádu 1993/1994 mezi Bohumínem a Prahou. Využíval soupravy Deutsche Bahn, která přijížděla na EuroCity z Hamburku.\n\nV jízdním řádu 2011 byly v kategorii IC uvedeny vlaky: \n\nK prosinci 2011 přeřadily České dráhy všechny zbývající vlaky InterCity do kategorie expres (Ex). Od té doby jsou jedinými spoji značenými jako kategorie IC vlaky dopravce RegioJet. Z hlediska provozních předpisů jsou vlakům IC údajně postaveny na roveň vlaky SC Českých drah a LE společnosti LEO Express.\n\nNedotované vlaky na úrovni kategorie InterCity: \n\nOd prosince 2006 do roku 2011 byly do kategorie SuperCity řazeny kromě vlaků v relaci Praha – Ostrava též některé vlaky EC a IC Českých drah v relaci Praha – Pardubice – Brno – Břeclav – Wien/Bratislava (Johann Gregor Mendel, Smetana, Slovenská strela).\n\nVlaky v kategoriích Eurocity a Intercity provozovaly České dráhy od 90. let bez státní dotace s tím, že cestující museli doplácet k jízdnému 60 Kč. Od prosince 2007 byl příplatek zrušen a všechny vlaky EC a IC (tedy s výjimkou vlaků SuperCity) byly zařazeny do státní objednávky.\n\nNa prosinec 2010 bylo avizováno, že měly být tyto dotace opět zrušeny. Roční objem dotací pro vlaky EC a IC činil asi čtvrt miliardy Kč a v roce 2008 bylo v těchto kategoriích 28 vlaků provozovaných výhradně Českými drahami. Dotování vlaků této kategorie bylo podle deníku E15 evropským unikátem, prezident Svazu cestujících ve veřejné dopravě však uvedl, že jsou dotovány v několika evropských státech, například ve Švýcarsku. České dráhy již příplatek znovu nezavedly, pouze část vlaků převedly do dotované kategorie Expres. V březnu 2011 však bylo zveřejněno, že na vlastní riziko České dráhy kromě vlaků SuperCity pouze tři páry spojů Intercity (Ostravan a Hutník v relaci Praha – Ostrava – Bohumín/Třinec a vlak Helfštýn v relaci Břeclav – Bohumín) a čtyři páry Eurocity (Polonia, Sobieski a Moravia v relaci Břeclav – Bohumín, Praha v relaci Praha – Bohumín), zatímco provoz většiny spojů Eurocity a pěti párů spojů InterCity (Zlínský expres, Rastislav, Myslbek, Brněnský drak, Zdeněk Fibich) ministerstvo i nadále dotovalo, další omezení dotací na vnitrostátní vlaky avizovalo na červen 2011. Na tratích, na nich mezinárodní vlaky ministerstvo i nadále dotovalo, jezdilo údajně 28 z celkových 36 spojů Eurocity. Od prosince 2011 pak České dráhy zařadily všechny zbývající vlaky IC do dotované kategorie Expres.\n\nViz Konkurence dopravců v osobní železniční dopravě v Česku#Dálková doprava.\n\n"}
{"id": "738643", "url": "https://cs.wikipedia.org/wiki?curid=738643", "title": "Ivan Něprjajev", "text": "Ivan Něprjajev\n\nIvan Nikolajevič Něprjajev (Иван Николаевич Непряев; * 4. února 1982 v Jaroslavli) je bývalý ruský hokejový útočník. Od roku 2017 pracuje jako evropský skaut pro klub Minnesota Wild.\n\nSvou hokejovou kariéru začal v ruské Jaroslavli, ještě pod názvem Torpedo Jaroslavl. Za Torpedo v B-týmu si v ročníku 1997/98 prožil debut ve druhé nejvyšší ruské lize pod názvem Vysšaja chokkejnaja liga. V následujícím ročníku odehrál v lize Vysšaja patnáct zápasů. Po sezóně klub sestoupil do třetí nejvyšší ruské ligy Pervaja liga. Po skončení ročníku 1999/2000 odletěl do zámoří, kde se zúčastnil draftu, vybral si ho klub Washington Capitals v pátém kole ze 163. místa, ale v zámoří nikdy nehrál.\n\nPo draftu se vrátil zpět do mateřského týmu, který se přejmenoval na Lokomotiv Jaroslavl. S Lokomotivou získaliv ročníkach 2001/02 a 2002/03 titul. Po druhém titulu si klub zahrál v šestém ročníku kontinentálním poháru, Lokomotiva Jaroslavl se umístil na druhem místě. V roce 2005 si zahrál poprvé v mistrovství světa, a s ruskou reprezentaci vybojovali bronzové medaile. V roce 2007 si podruhé zahrál v mistrovství světa, kde opět s ruskou reprezentaci vybojovali bronzové medaile. V posledním ročníku závěrečné ligy v Superlize odehrál rovněž poslední zápas za mateřský tým, se kterým skončil na druhem místě. Po tomto úspěchu změnil po osmi sezónách klub, přestoupil do OHK Dynamo Moskva, kde hrával až do roku 2010.\n\nV létě roku 2010 se spojil klub HC MVD Balašicha s OHK Dynamo Moskva ale do nové sezóny 2010/11 odešel do klubu Atlant Mytišči, se kterým odehrál celý ročník. S Atlantou Mytišči se dostali až do finále playoff KHL. Po tomto úspěchu přestoupil v červnu 2011 do klubu SKA Petrohrad.\n\n\n"}
{"id": "738644", "url": "https://cs.wikipedia.org/wiki?curid=738644", "title": "Blood of the Saints", "text": "Blood of the Saints\n\nBlood of the Saints je čtvrté studiové album německo-rumunuské powermetalové kapely Powerwolf, vydané v roce 2011.\n\n\n\n"}
{"id": "738645", "url": "https://cs.wikipedia.org/wiki?curid=738645", "title": "Timothy Dolan", "text": "Timothy Dolan\n\nTimothy Michael kardinál Dolan (* 6. února 1950, Saint Louis) je americký římskokatolický kněz a od roku 2009 arcibiskup v New Yorku; dne 18. února 2012 jej papež Benedikt XVI. jmenoval kardinálem.\n\nNarodil se jako nejstarší z pěti dětí leteckého inženýra Roberta Dolana, který zemřel v roce 1977, a jeho manželky Shirley rozené Radcliffové. Má dva bratry a dvě sestry. Později se rodina přestěhovala do nedalekého Ballwinu. Už od dětství se cítil být povolán ke kněžství a zajímal se o liturgii. V roce 1964 vstoupil do saintlouiského přípravného semináře v Shrewsbury, kde následně vystudoval filosofii.\n\nK dalšímu studiu ho kardinál Carberry vyslal do Říma. Tam získal licenciát teologie a po kněžském svěcení, které přijal 19. června 1976 z rukou tehdejšího saintlouiského pomocného biskupa O'Meary, působil jako farní vikář ve městě Richmond Heights až do roku 1979. Tehdy začal svá doktorská studia na Americké katolické univerzitě (The Catholic University of America) ve Washingtonu se zaměřením na dějiny římskokatolické církve v USA. Po jejich ukončení a návratu do Missouri pracoval v letech 1983–1987 v duchovní správě; během tohoto období spolupracoval s arcibiskupem Johnem Mayem na reformě arcidiecézního kněžského semináře.\n\nNásledně byl jmenován tajemníkem nunciatury ve Washingtonu a v roce 1992 odešel do saintlouiského kněžského semináře, kde působil jako vicerektor, spirituál a učitel církevních dějin, současně vyučoval teologii na univerzitě v Saint Louis. V letech 1994 až 2001 zastával funkci rektora Papežské severoamerické koleje (Pontificio Collegio Americano del Nord) v Římě a vyučoval na Papežské univerzitě Gregoriana a Papežské univerzitě svatého Tomáše Akvinského. V roce 1994 obdržel titul monsignore.\n\nDne 19. června 2001 papež Jan Pavel II. jmenoval Dolana pomocným biskupem saintlouiským a titulárním biskupem načézským. Biskupské svěcení přijal 15. srpna 2001 z rukou arcibiskupa Rigaliho. Jako své biskupské heslo si zvolil „Ibimus Ad Quem?“ (česky „Pane, ke komu půjdeme?“; Jan 6, 68). Již následujícího roku byl jmenován arcibiskupem v Milwaukee ve státě Wisconsin (25. června 2002) a 28. srpna 2002 intronizován.\n\nV této funkci se musel vypořádat s aférou týkající se sexuálního zneužívání ze strany některých amerických kněží, která v té době v USA vypukla, jakož i s kritickou finanční situací své arcidiecéze. Zvláštní pozornost věnoval kněžím a zájemcům o toto povolání; během jeho působení v této funkci se počet seminaristů zvýšil. V tomto období publikoval knihy \"Povolán ke svatosti\" (\"Called to Be Holy\", 2005) a \"Ke komu půjdeme? Poučení z apoštola Petra\" (\"To Whom Shall We Go? Lessons from the Apostle Peter\", 2008) a spolu se svým bratrem vystoupil v televizním pořadu \"Žití naší víry\" (\"Living Our Faith\").\n\nDne 23. února 2009 byl Benediktem XVI. jmenován desátým arcibiskupem newyorským. V čele této druhé největší diecéze ve Spojených státech amerických nahradil Edwarda kardinála Egana, který rezignoval kvůli dosažení věku 75 let. Před Dolanem bývala v poslední době jmenována arcibiskupem v New Yorku vždy osoba nezastávající úřad v žádné arcidiecézi, a to od roku 1939, kdy se newyorským arcibiskupem stal Francis Joseph Spellman, dosavadní pomocný biskup bostonské arcidiecéze. Dne 18. února 2012 jej papež Benedikt XVI. jmenoval kardinálem.\n\nDo úřadu arcibiskupa newyorského byl slavnostně uveden 15. dubna 2009 v katedrále sv. Patrika. Dne 16. listopadu 2010 byl na tříleté období zvolen předsedou Konference katolických biskupů USA jako první newyorský biskup, který získal tuto funkci, a 5. ledna 2011 se stal členem nově vzniklé Papežské rady pro novou evangelizaci.\n\n\n"}
{"id": "738646", "url": "https://cs.wikipedia.org/wiki?curid=738646", "title": "Morning on the Wissahiccon", "text": "Morning on the Wissahiccon\n\nMorning on the Wissahiccon (v angličtině též The Elk) je krátká esej amerického spisovatele a literárního teoretika Edgara Allana Poea z roku 1844.\n\nEsej popisuje formou stručné povídky přírodní krásu okolí říčky Wissahiccon Creek, která ústí do řeky Schuylkill River ve východní Pensylvánii.\n\nEdgar Allan Poe kritizuje turisty, kteří se příliš zaměřují na „hlavní trasy regionu“ a opomíjejí krásu vzdálenějších lokací. Dále popisuje detailně prostředí a divokou krásu samotné říčky Wissahicon Creek. Během jedné návštěvy spatří na srázu jelena wapiti (anglicky \"Elk\"). Majestátnost tohoto „nejstaršího a nejsmělejšího“ z jelenů je pryč, když si uvědomí, že jde o domestikovaný kus a nikoli o divoké zvíře.\n\nPoe v eseji odkazuje na dílo herečky Fanny Kemble. Tvrdí, že to byla ona, která poprvé přilákala pozornost k této nádherné krajině díky své vtipné knize o Spojených státech amerických.\nEsej byla poprvé otištěna roku 1844 pod názvem Morning on the Wissahiccon v ročence založené Rufusem Wilmotem Griswoldem \"The Opal\".\n\nStejně jako jedno autorovo předchozí dílo (povídka Ostrov víl) byla esej napsána jako doprovodný text k rytině. Originální rytina od Johna G. Chapmana vyobrazuje jelena wapiti v idylickém přírodním prostředí.\n\n"}
{"id": "738651", "url": "https://cs.wikipedia.org/wiki?curid=738651", "title": "Dogtrekking", "text": "Dogtrekking\n\nDogtrekking (někdy též dog-trekking) je kynologický vytrvalostní sport, při němž jsou překonávány mimořádné vzdálenosti v časovém limitu. Dogtrekking je outdoorovým sportem, který vede účastníky k samostatnému rozvíjení fyzických a mentálních (např. orientačních) schopností. Rozvíjí souhru a vzájemné pochopení člověka a psa.\n\nPsovod je se psem při dogtrekkingu spojen buď postrojem a vodítkem připjatým k bedernímu pásu, nebo vede psa pouze na vodítku (či střídáním obou variant). V žádném případě není možno jít se psem \"na volno\" (ani krátkodobě).\nDogtrekkingové akce jsou obvykle pořádány na 100 a více kilometrů. Za nejkratší dogtrekking lze respektovat podnik na 80 km. Jsou buď etapové (různé místo startu a cíle), nebo respektují pouze časový limit. Při etapovém dogtrekkingu je doporučená délka etapy min. 40 km.\nÚčastníci jsou při dogtrekkingu odkázáni sami na sebe a před započetím podniku podepisují prohlášení, jímž stvrzují, že vstupují do akce výhradně na vlastní nebezpečí a že jsou si vědomi úplné vlastní zodpovědnosti za sebe a svého psa.\n\nV Česku se každoročně pořádá několik, převážně horských, závodů, které jsou zařazeny do seriálu mistrovství republiky.\n"}
{"id": "738652", "url": "https://cs.wikipedia.org/wiki?curid=738652", "title": "San Andrés a Providencia", "text": "San Andrés a Providencia\n\nSan Andrés a Providencia (oficiálně celým názvem \"Archipélago de San Andrés, Providencia y Santa Catalina\", česky \"Souostroví Svatý Ondřej, Providencia a Svatá Kateřina\") je souostroví v Karibském moři, které tvoří od roku 1991 nejmenší department Kolumbie. Nachází se přibližně 720 km severozápadně od pobřeží Kolumbie a 200 km východně od Nikaraguy. Hlavním městem je San Andrés ležící na stejnojmenném ostrově. Celé souostroví a především okolní vody tvoří od roku 2000 biosférickou rezervaci SEAFLOWER. Ta byla vyhlášena především za účelem ochrany pobřežních mangrovových porostů a dobře zachovalého a fungujícího ekosystému korálových útesů. Hlavním zdrojem příjmů je turistický ruch.\n\nSouostroví tvoří kromě tří hlavních ostrovů velké množství ostrůvků a skalisek – např. Cayos del Este Sudeste, Cayos de Albuquerque, Roncador Bank, Serrana Bank, Quita Sueño, Serranilla Bank, Bajo Nuevo, Alice Shoal, Rosalind Bank nebo Thunder Knoll. Dva z těchto ostrůvků (Bajo Nuevo a Serranilla Bank) si nárokují Spojené státy americké.\n\nPrvní evropští osadníci ostrovů byli angličtí puritáni, kteří se zde usídlili v roce 1629. Později na ostrovy přicházeli dřevorubci, plantážníci a černí otroci z Jamajky. Roku 1786 byly ostrovy včleněny do španělské koloniální říše. Od roku 1822 jsou součástí Kolumbie. V současnosti na ostrovech žije svérázné etnikum Raizalů, což jsou potomci černých otroků afroamerického původu, kteří vyznávají protestantství a hovoří kreolským jazykem vzniklým na základech angličtiny. Raizalové tvoří 56,98 % zdejší populace, mesticové a běloši představují dalších 42,91 % místního obyvatelstva.\n"}
{"id": "738654", "url": "https://cs.wikipedia.org/wiki?curid=738654", "title": "Vladimír Chmelo", "text": "Vladimír Chmelo\n\nVladimír Chmelo (* 21. srpna 1963 Lučenec) je vyhledávaný operní zpěvák specializující se na italskou operu, pravidelně hostující například v Metropolitní opeře v New Yorku.\nDne 12. listopadu 2009 debutoval v Metropolitní opeře v Janáčkově opeře \"Z mrtvého domu\" (\"From the House of the Dead\") jako \"Malý vězeň\". Další role v MET:\n\n\n"}
{"id": "738659", "url": "https://cs.wikipedia.org/wiki?curid=738659", "title": "Družba 84", "text": "Družba 84\n\nDružba 84 je společný název pro mezinárodní sportovní akce uskutečněné roku 1984 v bývalém Sovětském svazu a osmi dalších státech, které v roce 1984 bojkotovaly olympiádu v Los Angeles. Soutěží Družby se zúčastnilo 49 států.\n\nDne 8. května 1984, méně než tři měsíce před zahájením olympiády v Los Angeles, bývalý Sovětský svaz oznámil své rozhodnutí bojkotovat olympijské hry, z důvodu ohrožení bezpečnosti sportovců. Tisková agentura Sovětského svazu obvinila Spojené státy americké, že se snaží „využít her pro politické účely“. Dne 10. května se jako první připojilo k bojkotu Bulharsko. Týž den bylo následováno bývalou NDR a další den Mongolskem a Vietnamem. Dne 13. května se k bojkotu připojilo bývalé Československo. Ve stejný den se připojily další státy – Afghánistán a Laos. Dne 16. května se připojilo Maďarsko a 17. května Polsko. Bojkot olympiády překvapivě odmítlo Rumunsko, které nakonec získalo na olympiádě v Los Angeles 20 zlatých medailí, a zařadilo se tak mezi nejúspěšnější státy.\n\nDne 21. května se v Praze konala konference, které se zúčastnil prezident Mezinárodního olympijského výboru Juan Antonio Samaranch. Snažil se přesvědčit státy, které oznámily bojkot olympiády, aby změnily svůj postoj, což se mu nepodařilo. Dne 24. května v televizním vystoupení oznámil předseda Českého olympijského výboru Antonín Himl, že po ukončení olympiády bojkotující státy uskuteční sportovní akce v olympijských disciplínách. Záměrem podle Himla bylo, aby sportovci, kteří se svědomitě připravovali poslední čtyři roky na olympiádu, měli možnost prodat své schopnosti. Tím byl oficiálně oznámen záměr uspořádat soutěže Družba 84.\n\nHiml dále řekl, že hry se budou konat po 12. srpnu (tj. po ukončení olympiády), a že Československo bude hostit některé sporty. Byly to: gymnastika, lukostřelba, ženská házená a ženská lehká atletika. Také ujistil, že Družba 84 bude otevřená pro všechny sportovce, včetně reprezentantů ze zemí, které se zúčastní olympiády. Brzy po zasedání oznámila své rozhodnutí bojkotovat olympiádu také Kuba a koncem června udělali totéž Severní Korea, Jižní Jemen, Etiopie a Angola.\n\nNa území bývalého Sovětského svazu se Družby 84 zúčastnilo cca 2300 sportovců ze 49 zemí. Přesný počet sportovců, kteří se akce zúčastnili mimo Sovětský svaz, není znám. Zatímco bojkotující země byly zastoupeny jejich nejlepšími sportovci, ostatní státy poslaly slabší týmy, často složené ze sportovců, kteří se nedokázali kvalifikovat na olympiádu v Los Angeles.\nOficiální slavnostní zahájení se konalo dne 18. srpna v Moskvě. Ceremoniál, který připomínal olympijské ceremoniály, trval dvě hodiny. Na stadionu tančily dívky v bílých trikotech, děti v národních krojích jednotlivých republik bývalého Sovětského svazu, cvičily červeně oblečené dívky se stříbrnými obručemi, apod. Podobně jako při zahájení olympiády byl zapálen oheň v míse, použité předtím při olympiádě v Moskvě. Pochodeň byla zapálena věčným plamenem, který svítí pro oběti druhé světové války v Kremlu. Tehdejší nejvyšší představitel Sovětského svazu Konstantin Černěnko se obřadu nezúčastnil, ale byli tam přítomni další čelní představitelé, jako např. Michail Gorbačov.\n\nV době konání her se sportovci vyjadřovali v oficiálních médiích o úrovni her pochvalně. Po roce 1989 ale někteří jejich uspořádání odsoudili. Chodec Jozef Pribilinec o nich např. řekl: \"„Byl to vrchol svinstva ve sportu. Žádná náplast, obyčejná ignorance a výsměch reprezentantům.“\"\n\nV médiích byly často srovnávány sportovní výsledky dosažené na Družbě 84 a na olympiádě v Los Angeles. Přes šedesát výkonů dosažených v různých sportech na Družbě 84 by stačilo na získání medailí na olympiádě. Z celkového počtu 41 atletických disciplín dosáhli ve dvaceti disciplínách vítězové Družby 84 lepší výkon, než vítězové na olympiádě v Los Angeles. Např. vítěz v hodu oštěpem na olympiádě v Los Angeles by výkonem 86,76 m na Družbě v Moskvě nezískal ani bronzovou medaili.\n\nLepší výkony na Družbě 84 dosáhlo též jedenáct vítězů v plavání. A kdyby např. Li Ju-wej, která vyhrála zlatou olympijskou medaili v Los Angeles ve střelbě na pohyblivý terč, získala stejné skóre na Družbě, umístila by se pouze na šestém místě. Sporty jako je vzpírání nebo zápas, měly na Družbě téměř všechny vrcholové sportovce své doby.\n\nNicméně někteří novináři poznamenali, že srovnání není z různých důvodů přesné. Například Marlies Göhrová výkonem 10,95 s ve sprintu na 100 m dosáhla o něco lepší čas než Evelyn Ashfordová na olympiádě (10,97 s). Ale když se obě dvě setkaly v přímém souboji týden po Družbě, Ashfordová byla mnohem rychlejší než Göhrová a vytvořila nový světový rekord.\n\nPodobně, na Družbě 84 byly dosaženy lepší časy dráhových cyklistů, ale ti soutěžili na kryté dřevěné dráze, zatímco na olympiádě byla k dispozici jen pomalejší venkovní betonová dráha.\n\nSrovnání měla také politický význam. Zatímco organizátoři Družby opakovaně ujišťovali tisk, že jejich akce nebyla „alternativní olympiáda“ (pravděpodobně, aby se zabránilo represivním opatřením ze strany MOV), státní sdělovací prostředky Sovětského svazu často akci k olympiádě přirovnávaly. Tisková agentura Sovětského svazu prohlásila, že Družba 84 byla významnou událostí olympijského roku, zatímco noviny „Sovětský sport“ označily Družbu za hlavní událost olympijského čtyřletí.\n"}
{"id": "738665", "url": "https://cs.wikipedia.org/wiki?curid=738665", "title": "Milan Sova", "text": "Milan Sova\n\nMilan Sova (* 9. května 1962, Strakonice) je bývalý český fotbalový brankář.\n\nV mládežnických kategoriích hrál ve Strakonicích, kde i začal v roce 1980 seniorskou kariéru. Přes VTJ Karlovy Vary, České Budějovice a VTŽ Chomutov se v roce 1990 dostal do AC Sparta Praha. Nasbíral jen 9 ligových startů (1990/91: 8, 1993/94: 1), dělal dvojku reprezentantům Janu Stejskalovi a později Petru Koubovi. Ve druhé lize nastoupil k více než 150 utkáním a v lize mistrů UEFA odehrál 1 utkání. Se Spartou získal dvakrát ligový titul. Po skončení aktivní kariéry působí jako asistent trenéra a trenér brankářů.\n\nSvůj fotbalový důchod si nyní užívá v okresních soutěžích Mělnicka, kde od srpna 2014 obléká dres Sokolu Dřínov.\n\n"}
{"id": "738673", "url": "https://cs.wikipedia.org/wiki?curid=738673", "title": "Hořava", "text": "Hořava\n\nExistuje více nositelů příjmení Hořava:\n\n"}
{"id": "738680", "url": "https://cs.wikipedia.org/wiki?curid=738680", "title": "Tisovský vrch", "text": "Tisovský vrch\n\nTisovský vrch () se tyčí do výšky 976 m n. m. severně od Nejdku nad vesnicí Tisová.\n\nNa vrcholu stojí 24 metrů vysoká rozhledna. Jedna z mála rozhleden, která je kulturní památkou, byla postavena ze žulových kvádrů v roce 1897 Nejdeckou krušnohorskou jednotou. Z ochozu lze spatřit okolí Nejdku a západní část Krušných hor. Nahoru vedou kamenné schody, dole se rozhledna zavírá železnými vraty. Věž byla do poloviny osmdesátých let dvacátého století v katastrofálním stavu, a hrozilo jí zřícení. V letech 1986–1987 proběhla její velká rekonstrukce: oprava ochozu, výměna části dřevěného přístřešku a byla položena nová hliníková střecha s novým snímačem a hromosvodem. Přístřešek byl osazen novým dřevěným pláštěm s bezpečnostními skly. Opraven byl pilíř schodiště a obvodový plášť, kde bylo přidáno pět ocelových výztuh. Běžně je za dobré viditelnosti zřetelný vrch Dyleň a Třebouňský vrch. Při výborné viditelnosti pak i další vrcholy v okolí města Stříbra a Tachova.\n\nTechnická data\n\n"}
{"id": "738681", "url": "https://cs.wikipedia.org/wiki?curid=738681", "title": "Seznam rozhleden v Olomouckém kraji", "text": "Seznam rozhleden v Olomouckém kraji\n\nSeznam rozhleden v Olomouckém kraji představuje výčet rozhleden a vyhlídkových věží, které se nachází v Olomouckém kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "738682", "url": "https://cs.wikipedia.org/wiki?curid=738682", "title": "Seznam významných astronomických událostí ve 21. století", "text": "Seznam významných astronomických událostí ve 21. století\n\nTento seznam obsahuje nejvýznamnější astronomické události 21. století.\n\n\n\n\n\n\n\n"}
{"id": "738684", "url": "https://cs.wikipedia.org/wiki?curid=738684", "title": "Augustin Štefan", "text": "Augustin Štefan\n\nAugustin Štefan (25. května 1877 Batar – 1944 Rachov) byl československý politik rusínské národnosti a poslanec Národního shromáždění republiky Československé za Republikánskou stranu zemědělského a malorolnického lidu (agrárníky) na Podkarpatské Rusi.\n\nPodle údajů k roku 1925 byl profesí soukromníkem v Rachově.\n\nV roce 1920 byl jedním ze zakladatelů Ruské rolnické strany. V parlamentních volbách v roce 1925 získal za Republikánskou stranu zemědělského a malorolnického lidu (agrárníky) mandát v Národním shromáždění.\n\nPůsobil jako advokát. V roce 1937 se zapojil do diskuze o jazykové otázce na Podkarpatské Rusi. Odmítal velkoruské i ukrajinské tedence a doporučoval zohlednit místní jazykové odlišnosti (takzvaný \"rusinismus\").\n\n"}
{"id": "738687", "url": "https://cs.wikipedia.org/wiki?curid=738687", "title": "Miroslav Čmarada", "text": "Miroslav Čmarada\n\nMiroslav Čmarada (30. května 1943 – 2. listopadu 1983) byl slovenský fotbalista, obránce.\n\nDo Dukly přišel z tehdy prvoligového Slovanu Nitra v roce 1964 a v té době už měl za sebou 1 start v juniorské reprezentaci Československa. Za Duklu odehrál 5 sezón a během této doby nastoupil k 6 utkáním za reprezentaci do 23 let, odehrál 5 utkání za olympijský výběr a 2 utkání za reprezentační B-tým. V československé lize nastoupil ve 105 utkáních. Z Dukly odešel do druholigového týmu LIAZ Jablonec, se kterým v sezóně 1973/74 vybojoval postup do nejvyšší soutěže a pak se špičkovým fotbalem skončil a vrátil se na Slovensko do Seredě. S Duklou získal dvakrát ligový titul. V Poháru mistrů evropských zemí nastoupil v 5 utkáních a v Poháru vítězů pohárů nastoupil v 1 utkání.\n\n\n"}
{"id": "738689", "url": "https://cs.wikipedia.org/wiki?curid=738689", "title": "Tom Fergus", "text": "Tom Fergus\n\nThomas Joseph Fergus (* 16. června 1962, Chicago, Illinois, USA) je bývalý americký hokejový útočník.\n\nDraftován byl v roce 1980 týmem Boston Bruins ve třetím kole. V NHL odehrál za Boston Bruins, Toronto Maple Leafs a Vancouver Canucks celkem 726 zápasů v základní části a 52 v play-off. V základní části vstřelil 235 gólů a zaznamenal 346 asistencí. V ply-off 16 gólů a 14 asistencí. V závěru kariéry hrál ve švýcarském EV Zug.\n\nZa americkou reprezentaci hrál na Mistrovství světa v ledním hokeji 1985 v Praze.\n\n"}
{"id": "738698", "url": "https://cs.wikipedia.org/wiki?curid=738698", "title": "San-men-sia", "text": "San-men-sia\n\nSan-men-sia ( , pchin-jinem \"Sānménxiá\") je městská prefektura v Čínské lidové republice. Patří k provincii Che-nan.\n\nCelá prefektura má rozlohu 10 475 čtverečních kilometrů a v roce 2010 v ní žilo přes dva milióny obyvatel.\n\nSan-men-sia je nejzápadnější prefekturou provincie Che-nan. Hraničí s Luo-jangem na východě, s Nan-jangem na jihovýchodě, s provincií Šen-si na západě a s provincií Šan-si na severu. Město samotné leží přímo na jižním břehu Žluté řeky v místě, kde si razí cestu vysočinou Chuang-tchu na své cestě do Severočínské nížiny.\n"}
{"id": "738701", "url": "https://cs.wikipedia.org/wiki?curid=738701", "title": "Keno", "text": "Keno\n\nKeno je loterijní hra, nabízená v moderních kasinech, speciálních terminálech i ve většině internetových kasin.\n\nSlovo \"keno\" je sice latinského původu, ovšem hra pochází z Číny. První zmínky sahají hluboko do historie, objevily se již před dvěma tisíci lety. Velká popularita této hry velmi významně pomohla při financování stavby Velké čínské zdi. V moderní podobě, jaké ji známe dnes, se začala objevovat na konci 19. století. Dnes je provozována kasiny, ale nabízí ji i velké množství národních loterií.\n\nKaždý hráč dostane tabulku, nebo los s 80 čísly. Cílem hry je uhádnout co nejvíce z dvaceti tažených čísel. Hráč si může vsadit na 1 až 10 čísel. Jeho případná výhra se odvíjí od velikosti sázky. Obvyklá výše sázek je od 1 do 5 $/€/£.\n\nKlasické živé Keno používá velký skleněný válec s očíslovanými balónky uvnitř. Tažení čísel je obdobné jako například u Sportky.\n\nU online verze je samozřejmě vše řízeno počítačem, který náhodně generuje čísla.\n\nHra začíná tím, že hráč označí čísla na svém losu. V internetové verzi je možnosti nechat vybrat počítač deset náhodných čísel. Zde se také objevuje tabulka s výplatními poměry.\n\nPo označení čísel přichází na řadu určení výše sázky. Po výběru hodnoty je ihned patrná hodnota potenciální výhry.\n\nVýše výhry v Kenu závisí na počtu vsazených a správně uhodnutých čísel. Nejvyšší šance na výhru jsou tedy u maximálního dovoleného počtu vsazených čísel. V tomto případě deset. \n\nVýplatní poměry se velmi liší. Nejběžnější je ovšem situace, kdy je vypláceno již od jednoho správně uhodnutého čísla. \n\nKeno obecně patří mezi hry s velmi vysokou hodnotou House Edge, až 35 %.\n\n"}
{"id": "738709", "url": "https://cs.wikipedia.org/wiki?curid=738709", "title": "Stanislav Hajdušek", "text": "Stanislav Hajdušek\n\nStanislav Hajdušek (* 30. března 1956) je bývalý český hokejový obránce, který reprezentoval Československo.\n\nČeskoslovensko reprezentoval na Mistrovství světa v ledním hokeji 1981 a na Kanadském poháru 1981. Celkem v reprezentaci odehrál 54 zápasů a vstřelil 4 góly.\n\nOd roku 1977 do roku 1987 nastupoval v dresu pražské Sparty. Poté odehrál čtyři sezóny v Norsku.\n"}
{"id": "738723", "url": "https://cs.wikipedia.org/wiki?curid=738723", "title": "Anatolij Alexejevič Karacuba", "text": "Anatolij Alexejevič Karacuba\n\nAnatolij Alexejevič Karacuba ( , 31. ledna 1937 Groznyj – 28. září 2008 Moskva) byl ruský matematik, nejznámější díky Karacubovu násobení, asymptoticky rychlému násobení čísel. Byl absolventem Lomonosovy univerzity.\n"}
{"id": "738730", "url": "https://cs.wikipedia.org/wiki?curid=738730", "title": "Heřman Tausik", "text": "Heřman Tausik\n\nHeřman Tausik, též Herman Taussig (19. března 1878 Smíchov – 10. února 1961) byl československý politik a meziválečný poslanec Národního shromáždění za Československou sociálně demokratickou stranu dělnickou, později za Komunistickou stranu Československa.\n\nNarodil se 19. března 1878 na Smíchově (dnes část Prahy) jako syn řezníka, který se hlásil k židovské náboženské obci.\n\nPodle údajů k roku 1925 byl profesí obchodním zaměstnancem v Košicích.\n\nV parlamentních volbách v roce 1920 získal mandát v Národním shromáždění za sociální demokraty. V průběhu volebního období pak přešel do nově založené komunistické strany. Mandát obhájil v parlamentních volbách v roce 1925. Volební soud mu ale odepřel potvrdit mandát a místo něj tak jako náhradník nastoupil poslanec Michal Kubicsko. Ač zvolen za slovenský volební kraj, parlamentní projevy přednášel česky.\n\nV letech 1919–1921 působil jako jeden z předních organizátorů sociálnědemokratické levice na Slovensku a Podkarpatské Rusi. Postupně ale se se svou stranou rozcházel a roku 1925 v době takzvané bubnikiády (revolta funkcionáře Josefa Bubníka proti přílišnému svázání politiky KSČ direktivami Kominterny) ze strany vystoupil. Koncem 20. let 20. století pracoval jako administrativní ředitel nakladatelství Melantrich. Za nacistické okupace byl vězněn v koncentračním táboře Buchenwald a v Dachau.\n\nV roce 1946 napsal spis \"Kdo je Dr. Bohumír Šmeral\". Využil zde osobní znalost této zakladatelské postavy českého komunistického hnutí. Spis nebyl vydán na příkaz tehdejšího komunistického politika Václava Kopeckého.\n\n"}
{"id": "738735", "url": "https://cs.wikipedia.org/wiki?curid=738735", "title": "Hans Tichý", "text": "Hans Tichý\n\nHans Tichý, též Hans Tichi (16. května 1881 Moravský Krumlov – 22. července 1955 Kulmbach), byl československý politik německé národnosti, meziválečný poslanec a senátor Národního shromáždění za Německou živnostenskou stranu. Později působil jako celostátní i komunální politik v Spolkové republice Německo.\n\nPodle údajů k roku 1926 byl profesí fotografem a starostou Miroslavi. Podle jiného zdroje zastával od roku 1919 funkci starosty Moravského Krumlova.\n\nV roce 1920 byl jedním ze zakladatelů živnostenské strany německé menšiny v ČSR, přičemž reprezentoval její moravské křídlo. Působil jako expert u Společnosti národů v Ženevě. V parlamentních volbách v roce 1925 získal mandát v Národním shromáždění. Německá živnostenská strana ve volbách v roce 1925 kandidovala společně s Německým svazem zemědělců. Později zasedal v horní komoře parlamentu. V parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\nPo válce byl v roce 1945 zatčen československými úřady a jeden rok vězněn. Pak byl vysídlen a usadil se v Bavorsku. Po volbách roku 1949 se stal poslancem spolkového sněmu za stranu Wirtschaftliche Aufbau-Vereinigung, přičemž na sněmu se později připojil k formaci Gesamtdeutscher Block/Bund der Heimatvertriebenen und Entrechteten (GB/BHE). Byl druhým spolkovým předsedou BHE. Od roku 1948 byl také radním a starostou města Kulmbach, kde spoluzakládal sdružení \"Neubürgerbund\" (Spolek nových občanů).\n\n"}
{"id": "738738", "url": "https://cs.wikipedia.org/wiki?curid=738738", "title": "Tomáš Hunal", "text": "Tomáš Hunal\n\nTomáš Hunal (* 1. června 1973, Praha) je český fotbalista, obránce.\n\nS fotbalem začínal ve Slavii, kde v necelých 18 letech nastoupil poprvé v lize. Po působeních na Kladně a v Mladé Boleslavi se do Slavie v roce 1995 vrátil. Potom odešel do Viktorie Žižkov, kde hrál do roku 2002. Po přestupu do FK Teplice fotbalově ožil a stal se oporou mužstva. V roce 2007 odešel do 1. FK Příbram, ale ještě v průběhu sezóny přestoupil do SK Dynamo České Budějovice. Se Slavií získal v sezóně 1995/1996 ligový titul. V lize nastoupil ke 350 utkáním a dal 4 góly. Neústupný stoper, výborný hlavičkář, obounohý fotbalista. V létě 2010 ukončil aktivní vrcholovou kariéru.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "738741", "url": "https://cs.wikipedia.org/wiki?curid=738741", "title": "Ekologická valence", "text": "Ekologická valence\n\nEkologická valence je vyjádření schopnosti organismů snášet určitý faktor prostředí (např. teplotu, vlhkost...). Znázorňuje se pomocí Gaussovy křivky. Šířka křivky odpovídá šíři valence, tedy rozsahu hodnot faktoru (na horizontální ose), které je daný druh schopen snášet (nejsou pro něj smrtící). Např. teplotní valence (termovalence) vyjadřuje, v jakém rozmezí teplot je schopen daný druh přežívat.\n\nOrganismy s širokou ekologickou valencí se obecně lépe přizpůsobují změnám podmínek než organismy s úzkou valencí.\nSoubor všech ekologických valencí organismu definuje jeho ekologickou niku.\n"}
{"id": "738743", "url": "https://cs.wikipedia.org/wiki?curid=738743", "title": "Florian Tománek", "text": "Florian Tománek\n\nFlorian Tománek, též Florián Tománek (2. května 1877 Borský Sv. Peter – 25. března 1948 Bratislava-Karlova Ves), byl slovenský římskokatolický kněz, československý politik a meziválečný poslanec Národního shromáždění za Hlinkovu slovenskou ľudovou stranu (před rokem 1925 oficiální název \"Slovenská ľudová strana\").\n\n\nProfesí byl podle údajů k roku 1925 římskokatolickým knězem a redaktorem v Bratislavě.\n\nUž před první světovou válkou se politicky angažoval. Podílel se na vydávání listu \"Slovenské ľudové noviny\". V roce 1919 se jeho osoba stala jedním z důvodů, proč se Andrej Hlinka radikalizoval vůči Československu a pokusil se separátně prezentovat na mírové konferenci v Paříži státoprávní požadavky Slováků. 27. srpna 1919 ho totiž v Ružomberku navštívil ľudácký politik František Jehlička a informoval Hlinku o některých kontroverzních krocích československé moci na území Slovenska. Mezi nimi zmínil i fakt, že šéfredaktor Slovenských ľudových novin Florian Tománek byl internován v Ilavě a vydávání novin bylo zakázáno.\n\nV letech 1918-1920 zasedal v Revolučním národním shromáždění v Praze jako člen slovenské delegace (slovenští poslanci tehdy ještě nebyli organizováni podle jednotlivých politických frakcí). V parlamentních volbách v roce 1920 získal poslanecké křeslo v Národním shromáždění. Zvolen byl na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. V parlamentních volbách v roce 1925 mandát obhájil.\n\nKoncem 20. let odešel z Hlinkovy strany. Během takzvané Tukovy aféry roku 1929 se totiž postavil na stranu Ferdiše Jurigy proti Tukovi, jehož článek \"Vacuum iuris\" zpochybnil ústavnost trvání československé moci na území Slovenska. Byl za to spolu s Jurigou ze strany vyloučen. Po zbytek funkčního parlamentu do roku 1929 v něm pak zasedal jako nezařazený poslanec.\n\nV roce 1946 se stal členem předsednictva nově založené Strany Slobody, jež vznikla původně pod názvem Křesťansko-republikánská strana.\n\n"}
{"id": "738751", "url": "https://cs.wikipedia.org/wiki?curid=738751", "title": "Andrej Tóth", "text": "Andrej Tóth\n\nAndrej Tóth (12. ledna 1890 Iršava – ???) byl slovenský řeckokatolický kněz rusínské národnosti a československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1928 byl profesí řeckokatolickým farářem v Hažíně (okres Michalovce).\n\nPo parlamentních volbách v roce 1925 získal mandát v Národním shromáždění. Mandátu ale nabyl až dodatečně roku 1928 jako náhradník poté, co zemřel poslanec Jozef Žalobin.\n\n"}
{"id": "738762", "url": "https://cs.wikipedia.org/wiki?curid=738762", "title": "Branná (přítok Moravy)", "text": "Branná (přítok Moravy)\n\nBranná (německy \"Bord\") je říčka na pomezí okresů Jeseník a Šumperk, levý přítok řeky Moravy, který odvodňuje části Rychlebských hor, Hrubého Jeseníku a Hanušovické vrchoviny v České republice. Délka jejího toku činí 21,6 km a plocha povodí měří 115,3 km².\n\nBranná pramení v Rychlebských horách, jižně pod vrcholem jejich nejvyšší hory Smrku (nedaleko historického trojmezí Moravy, Slezska a Kladska) v nadmořské výšce okolo 1090 metrů. Celkový směr toku je zprvu jihovýchodní, později jižní až jihozápadní.\n\nOd pramene \"Brousek\" poblíž \"Solné chaty\" Branná spadá lesnatým údolím, sevřeným Travnou a Liščí horou po pravé straně a horou Klín po levici, přičemž postupně přibírá několik bezejmenných potůčků. Po projití osadou Petříkov, nevelkým lyžařským střediskem, se tok stáčí k jihu a údolí poněkud otevírá. Z levé strany se přes Ramzovské sedlo k Branné přimykají železniční trať 292 Krnov - Šumperk a silnice II/369, které pak sledují celý zbývající běh říčky až k ústí.\n\nBranná protéká obcí Ostružná, kde na vyvýšenině po pravém břehu stojí nepřehlédnutelný soubor stožárů větrné elektrárny, přibírá zprava potok Ostružinku a následuje úsek chráněný jako přírodní rezervace Niva Branné (8,9 ha). Údolí říčky v těchto místech tvoří nejen pomyslné rozhraní mezi Hanušovickou vrchovinou na západě a Hrubým Jeseníkem na východě, ale přepažuje je též linie předválečného československého opevnění. Nedokončený atypický pěchotní srub \"StM-S 50 \"U Trati\"\", který měl postřelovat silnici a železnici v údolí Branné, prochází v posledních letech rekonstrukcí a po domluvě může být zpřístupněn. Poblíž se zleva vlévá Klepáčský potok, následuje sevřená skalnatá soutěska a zprava ústí Brusný potok. Nad soutokem se vypíná hrad Kolštejn v obci Branná.\n\nDalší kilometry plyne říčka úzkým hlubokým údolím k jihu, u osady Františkov se zleva přidává Hučava, níže v Nových Losinách ze stejné strany přibývá Novolosinský potok a směr se mění na jihozápadní. Branná protéká obcí Jindřichov, před níž zleva přijímá potok Sklená voda a za ní zprava potok Staříč (na ostrohu nad soutokem se nacházejí pozůstatky hradu Pleče). V Jindřichově je též pro Brannou situována vodoměrná stanice. Následujícím levým přítokem je Pekařovský potok a ve stejnojmenné osadě Potůčník. Tok se ještě na dva kilometry obrací k západu, přijímá zprava Hanušovický potok a nakonec uprostřed města Hanušovice zleva ústí do řeky Moravy ve výšce zhruba 395 metrů nad mořem.\n\n\"(L=levý, P=pravý)\"\n\nPrůměrný průtok u ústí činí 1,69 m³/s.\n\nHlásný profil:\n"}
{"id": "738769", "url": "https://cs.wikipedia.org/wiki?curid=738769", "title": "Seznam rozhleden ve Zlínském kraji", "text": "Seznam rozhleden ve Zlínském kraji\n\nSeznam rozhleden ve Zlínském kraji představuje výčet rozhleden a vyhlídkových věží, které se nachází ve Zlínském kraji.\n\nVzhledem k nejednoznačné definici rozhleden a stále přibývajících staveb tohoto druhu je pravděpodobné, že seznam nebude úplný.\n\n"}
{"id": "738771", "url": "https://cs.wikipedia.org/wiki?curid=738771", "title": "Jindřich Trnobranský", "text": "Jindřich Trnobranský\n\nJindřich Trnobranský (12. května 1883 Paříž – 9. října 1945 Praha) byl československý politik, poslanec a senátor Národního shromáždění republiky Československé za Československou stranu národně socialistickou, později za Ligu proti vázaným kandidátním listinám a Národní sjednocení.\n\nPo vzniku republiky měl v rámci strany pozdějších národních socialistů blízko k anarchistům. Během první světové války totiž ve vězení navázal styky s představiteli anarchistického hnutí. Později byl zčásti pod vlivem Bohuslava Vrbenského, ale nenásledoval ho v jeho posunu doleva, mimo stranu.\n\nPo parlamentních volbách v roce 1920 získal poslanecké křeslo v Národním shromáždění za národní socialisty (tehdy pod jménem \"Československá strana socialistická\"). Mandát v parlamentních volbách v roce 1925 obhájil. Během volebního období se ale se svou stranou rozešel a v říjnu 1926 vystoupil z jejího poslaneckého klubu (v září 1926 byl na sjezdu strany vyloučen). Byl pak nezařazeným poslancem. V roce 1928 byl mandátu zbaven a jeho křeslo zaujal jako náhradník Karel Vlček.\n\nJiž v roce 1926 se spojil s Jiřím Stříbrným, dalším odpadlíkem od národních socialistů, a založili stranu nazvanou Slovanská strana národně socialistická. Ta se později začlenila do formace Liga proti vázaným kandidátním listinám (později zvaná Národní liga), za kterou Trnobranský pronikl po parlamentních volbách v roce 1929 do Národního shromáždění jako senátor. Na sjezdu Národní ligy v roce 1929 byl zvolen za člena výkonného výboru.\n\nPodle údajů k roku 1925 byl povoláním předsedou Sdružení spotřebních družstev v Praze na Žižkově.\n\nVe 30. letech přešel do formace Národní sjednocení. Zde se roku 1935 stal místopředsedou. V parlamentních volbách v roce 1935 byl za tuto stranu opětovně zvolen senátorem Národního shromáždění. Ve funkci místopředsedy byl potvrzen na sjezdu roku 1937, a to i přes to, že jeho bývalý spojenec Jiří Stříbrný byl mezitím ze strany vytlačen. V senátu setrval do jeho zrušení roku 1939, přičemž ještě krátce předtím, v prosinci 1938, přešel do nově vzniklé Strany národní jednoty.\n\n"}
{"id": "738773", "url": "https://cs.wikipedia.org/wiki?curid=738773", "title": "Libertariánský municipalismus", "text": "Libertariánský municipalismus\n\nLibertariánský municipalismus je označení systému, kde libertariánsko-socialistické instituce převedou moc do rukou všemu lidu.\n\nTento systém směřuje k znovuotevření veřejné sféry, která by stála v ostrém protikladu vůči státní moci a dávala prostor co největší demokracii (participativní demokracie). Jestliže si zpočátku tuto perspektivu bude možno osvojit pouze v omezeném měřítku v rámci čistě morálně zmocněných shromáždění, budeme tu i přesto mít formu lidové moci, která se může časem začít šířit nejenom z místa na místo, ale i přes hranice geograficky rozsáhlých oblastí.\n\nTento pojem poprvé použil liberálně socialistický teoretik Murray Bookchin. Bookchin vyzývá k intervenci v místních orgánech ve snaze o jejich přeměnu v nástroj vůle lidí a řešení problémů zdola.\n\n\n"}
{"id": "738776", "url": "https://cs.wikipedia.org/wiki?curid=738776", "title": "Karjala Cup 2011", "text": "Karjala Cup 2011\n\nKarjala Cup 2011 je turnaj v rámci série Euro Hockey Tour 2011/2012, který byl hrán od 10. do 13. listopadu 2011.\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty; POZ = Pozice\"\nZdroj: Swehockey\n\n\"ČNL = Čas na ledě (minuty:sekundy); OG = Obdržené góly; POG = Průměr obdržených gólů; %ChS = Procentuální úspěšnost chycených střel; ČK = Čistá konta\"\n"}
{"id": "738777", "url": "https://cs.wikipedia.org/wiki?curid=738777", "title": "Zelený municipalismus", "text": "Zelený municipalismus\n\nZelený municipalismus se zaměřuje na environmentalistické otázky především z místní a obecní úrovně spíš než z pohledu národního a nadnárodního. Poprvé tento termín použil Brian Milani v jeho knize \"Designing the Green Economy\" z roku 2000. \n\n\n"}
{"id": "738778", "url": "https://cs.wikipedia.org/wiki?curid=738778", "title": "Euro Hockey Tour 2011/2012", "text": "Euro Hockey Tour 2011/2012\n\nEuro Hockey Tour 2011/2012 byl 16. ročník hokejových turnajů Euro Hockey Tour.\n\nTurnaj se hrál od 10. do 13. listopadu 2011.\n\nTurnaj se hrál od 15. do 18. prosince 2011.\n\nTurnaj se hrál od 9. do 12. února 2012.\n\nTurnaj se hrál od 26. do 29. dubna 2012.\n\n"}
{"id": "738779", "url": "https://cs.wikipedia.org/wiki?curid=738779", "title": "Americké centrum", "text": "Americké centrum\n\nAmerické centrum v Praze je americké kulturní středisko Velvyslanectví USA v Praze. Od roku 2006 sídlí v budově Vratislavského paláce na Malá Straně, v ulici Tržiště 13 (v těsném sousedství Schönbornského paláce, ve kterém sídlí americké velvyslanectví).\n\nČinnost Centra je financována Ministerstvem zahraničí USA a spočívá ve zprostředkovávání informací o Spojených státech amerických, a to prostřednictvím knihovny, obsahující více než tisíc titulů o amerických dějinách, současné domácí politice, zahraniční politice, ekonomice, společnosti, právu apod., a studovny, v níž jsou veřejnosti k dispozici americké noviny a časopisy (i odborné) a online databáze amerických informačních zdrojů.\n\nPravidelně organizuje přednášky amerických akademiků a umělců, kulaté stoly, panelové diskuse, semináře a konference věnované americké historii, politice, vědě, technice i přírodním krásám USA. K pravidelným kulturním programům patří promítání amerických filmů a výstavy umělců spjatých se Spojenými státy. Centrum rovněž tak pořádá rovněž speciální programy pro školy a populárně-naučné programy ve spolupráci s Akademií věd ČR — v roce 2011 \"Do kosmu s Krtkem\" a v roce 2013 \"Na řadě je Mars\".\n\nAmerické centrum poskytuje přístup do virtuální knihovny eLibraryUSA, která zpřístupňuje 20 online databází zaměřených především na výuku angličtiny, studium, historii, kulturu, vědu, technologie, cestování a podnikání ve Spojených státech (např. English Language Learner, Encyclopædia Britannica, the Gale Virtual Reference Library, ebrary, Literature Resource Center nebo Filmakers Library Online).\n\n"}
{"id": "738782", "url": "https://cs.wikipedia.org/wiki?curid=738782", "title": "Philipsburg", "text": "Philipsburg\n\nPhilipsburg je hlavní město Sint Maartenu - jedné z konstitučních zemí Nizozemského království. Rozkládá se na jihu ostrova Svatý Martin na úzké pevninské šíji mezi Karibským mořem a lagunou Zoutmeer van de Grote Baai. V roce 2006 zde žilo 1 338 obyvatel. V blízkosti města se nachází mezinárodní letiště princezny Juliany.\n"}
{"id": "738788", "url": "https://cs.wikipedia.org/wiki?curid=738788", "title": "Drahomíra (Šebor)", "text": "Drahomíra (Šebor)\n\nDrahomíra je velká romantická opera o čtyřech jednáních s baletem českého skladatele Karla Šebora z roku 1867 na libreto Jindřicha Böhma podle stejnojmenného dramatu spisovatele Františka Šíra. Premiéru měla v pražském Prozatímním divadle dne 20. září 1867.\n\nKarel Šebor napsal svou druhou operu \"Drahomíra\" bezprostředně po úspěchu své operní prvotiny \"Templáři na Moravě\" (premiéra 1865), která mu přinesla také místo druhého (od roku 1866 třetího) kapelníka a sbormistra Prozatímního divadla v Praze. Látkově i stylově navázal na \"Templáře\" již opětovnou volbou námětu z dávné české historie a formou divadelně účinné velké opery, více se však projevily vliv italské, zejména v dramatickém soustředění k hlavní postavě, vykreslené jako fanatická pohanka, „kouzelnice podobná Médei“. Hlavní postava patří navíc do oboru dramatické koloratury, který byl v české opeře nezvyklý, a je psána pro vysoký mezzosoprán.\n\nZnámou legendární látku z počátku českých dějin, příběh vraždy svatořečeného knížete Václava, zpracoval libretista Jindřich Böhm (1836-1916) podle předlohy spisovatele a národního buditele Františka Šíra. Jejich pojetí ještě bez nuancí přebírá barokní legendu s jednoznačně negativním zpodobením Drahomíry a českého pohanství, což i soudobá kritika vytýkala. Například Karel Jaromír Erben byl zcel nehistorickým vystupováním kněžny Drahomíry jako čarodějnice v černém hábitu s čarodějnou hůlkou, kterou vyvolává duchy temnot, značně pohoršen. Fabule je značně podobná opeře \"Drahomíra\" Františka Škroupa, o dvě dekády starší. Libreto však poskytovalo řadu efektů (příležitosti pro křesťanské i pohanské obřady, sbory, balet, alegorický sen i závěrečný kontrast scén nanebevzetí svatého Václava a propadu Drahomíry do pekel), jasně charakterizované postavy a srozumitelný dramatický děj.\n\nObecenstvo přijalo \"Drahomíru\" velmi příznivě, „bouřlivým potleskem a četným vyvoláváním“ skladatele.\n\nKritika Šeborovu hudbu přivítala vcelku příznivě, uznávala značný pokrok od \"Templářů\", zejména ve větší hudebně-dramatické jednotnosti opery, jakož i zdařilejší charakterizaci postav, zejména titulní. Nepochybný byl jeho „pokročilý smysl pro efektní uspořádání divadelní“, ale rovněž melodická invence a zejména „čilý a bohatý rytmický život“, v němž byl spatřován Šeborův zvláštní talent. Poukazovalo se však na strukturní jednotvárnost a šablonovitost uzavřených čísel (italizující stretty, unisona) a na obtížnost a nezpěvnost sólových partií. V instrumentaci kritika (např. Jan Ludevít Procházka) Šeborovi přiznávala „značnou obratnost“, avšak sklon k hlučnosti a lomoznosti, a doporučovala její odlehčení. Z hlediska melodie a celé faktury mu byla vytýkána nepůvodnost a závislost na vzorech (Meyerbeer, Wagner, Glinka a zejména Verdi), jakož i nedostatek uměleckého ideálu. Z jednotlivých míst byl vyzdvižen part Slavíny, jak sóla (modlitba), tak její duety s Milínem a Krůvojem, vstupní sbor, kvartet a cappella ve finále 2. dějství a také baletní hudba. Celkově však byla opera považována za příliš dlouhou a kritika radila k důkladným škrtům.\n\n\"Drahomíra\" byla po první inscenaci z roku 1867 zařazena opět na hrací plán Prozatímního divadla v roce 1874; celkem dosáhla 20 představení. Od té doby již nebyla nikdy inscenována. Libreto bylo vydáno roku 1867.\n\n(Svatoháj v rozkošné krajině na Boleslavsku) V posvátném háji poblíž hradu knížete Boleslava, mladšího bratra panujícího knížete Václava, se koná pohanský obřad, který vede Krůvoj, příchylník ovdovělé kněžny-matky Drahomíry (sbor \"Vděkem duše rozjařených plesá lidu tvého dav\"). Jeden z pohanů, Týra, předvádí vetřelce: je to křesťanský bojovník a Václavův družiník jménem Milín. Ten vystupuje povýšeně, ale na ochranu před hněvem přítomných pohanů se dovolává svého práva jakožto hosta u knížete Boleslava. Krůvojově dceři Slavíně Milínův hrdinný zjev imponuje a ihned se do něj zamiluje. Rozzuřený dav, který žádá křesťanskou oběť, se jí a jejímu otci podaří společnými silami uklidnit a poukazem na to, že posvátné místo nesmí být poskvrněno krveprolitím (scéna \"Kdo ruší poklidný ten radovánek?\" se zpěvem Milína \"Jsem věrný sluha svého pána\", sborem \"Ha – ten zrádce, svatokrádce\", zpěvem Milína \"Knížete jsem doprovodil ku hostinám\", sborem \"Potupná poslyšte slova\" a ansámblem \"Ustaňte již od hněvu, zlosti\"). Milín děkuje Slavíně za záchranu a vzápětí si oba vyznávají lásku, ač si jsou vědomi překážek (duet \"Můj strážný anděli! o děvo z roje víl… Dej mi zříti v oko tvé\"). Oba se vytratí, když svaté místo navštíví osamělá kněžna Drahomíra. Touží po slávě a vládě a přišla se zeptat bohů, co jí stojí v cestě. Dozvídá se, že její přání budou plněna, dokud se proti ní nepostaví vlastní krev. Drahomíra se na základě toho rozhoduje zbavit se svého staršího syna Václava (arioso \"Již déle nemohu ji nésti\", melodram \"Tvá než vlastní proti tobě\" a árie \"Vrženy jsou kostky mé\"). Vyzývá pohany k podpoře knížete Boleslava.\n\n(Velká klenba sloupová na hradě knížecím) Slavína se vzbudila se zlou předtuchou a viděla dva biřice spěchat z komnaty knížete Václava. Přikvapí k ní Milín a utěšuje ji: kdo věří v pravého boha, nemusí se obávat (recitativ \"Ach, spánek prchá z oka mého!\" a duet \"Proč by zbožný bál se duch\"). Opět se uryjí, tentokráte aby vyslechli rozhněvaného knížete Boleslava. Ten dal nařídit vraždu svého bratra, ale nyní má pochyby a svaluje zločin na matku. Přichází jeho zbrojnoš Hněvsa a vypráví mu, že útok n Václava se nezdařil: jen na něho s Týrou vztáhli ruku, zazněl hromový varovný hlas a zbraň jim poklesla. Boleslav se dozvídá, že bratr se vydal ke hradní kapli, a běží vykonat svůj původní záměr (scéna \"Strach a hrůza z uhlů všech\"). Milín se loučí se Slavínou a spěchá na pomoc svému pánovi (duetino \"Bratrova kde láska vraždu káže\"). Po jeho odchodu se Slavína modlí za šíření křesťanství, má však vidění Václavovy smrti (modlitba \"Slunce boha velikého všecko budiž k živosti\" a scéna vidění). Drahomíra posílá Slavínu pryč a čeká na Boleslava. Ten se vrací a zpravuje matku o Václavově smrti. Zatímco Drahomíra se raduje, Boleslav cítí vinu a proklíná svůj zločin i svou matku, jež ho naváděla (duet \"Nuž, pověz, synu… Rozkoš popohání krev mi ku plesání\").\n\nJe slyšet půtka, pohanští zbrojenci v čele s Krůvojem a děvice přinášejí kněžně a knížeti zprávu, že Václavovi věrní vedení Milínem se pustili do boje (ansámbl \"Kopí a meče kruté do seče\"). Krůvoj chce Milína porazit a potrestat, Slavína doufá v jeho záchranu, Drahomíra věří, že Boleslav v boji setřese vzpomínky na vraždu, a kníže chce po boji ukončit rozkol a napravit svůj zločin (kvartet \"Zde palmy nechci dobývati… Vítězství a slávu přejte bozi nám\").\n\n(Velká síň korunní na hradě knížecím) Lid vítá zpět vítězného Boleslava, matka mu podává vavřín a uvádí jej na knížecí přestol (sbor \"Ať chvála, čest a vítězosláva\"). Boleslav se pevně ujímá vlády; dává najevo, že bude pokračovat v díle svého bratra a rozšiřovat říši, pro matku však ve vládě nebude mít místo (zpěv Boleslava \"K vladařskému nastolení\"). Drahomíra je zaražena. Krůvoj jí radí, aby bohům na usmíření dala lidskou oběť – vězně Milína (scéna \"Hle, to pyšné počínání: výhost matce dává syn\"). Slavína se poté snaží otce zadržet a přiznává se mu, že Milína miluje, dostane se jí však jen otcových výčitek. Krůvoj navíc určuje, že oběť musí vykonat právě ona (duet \"Ach, můj milý otče drahý, zapuď zlobu hněvivou\").\n\n(Proměna – Temná prostora lesní) Připravuje se pohanský obětní obřad (tanec kopiníků a sbor \"Točte se kolem, strání a dolem\"). Krůvoj přivléká Slavínu, ta však odmítá oběť uskutečnit a místo toho Milína objímá. Na rozkaz Krůvoje a poté i Drahomíry má být tedy obětována i ona. V tom však přichází Boleslav v průvodu vojínů a křesťanů; obrátil se nyní zcela na křesťanskou stranu, obřad ruší a Milína osvobozuje. Drahomíra, Krůvoj a ostatní pohané jsou rozezleni a obě strany se hotoví k rozhodnému boji (Boleslavův recitativ \"Ustaňte! Nezvratná mi v duši víra se vzňala\" a tercet se sborem \"Soud, kde já pronáším nad životem\").\n\n(Letní krajina blíže Prahy) Poražený Krůvoj přísahá Boleslavovi boj a chce pomoci nastolit Drahomířinu přímou vládu (recitativ \"Dostáti musím pomstě své co bojovník\" a árie \"Svítej, svítek, slunko milé\"). Přichází satební průvod (sbor \"Zazpívejme, zaplesejme, přišel radovánku čas\" a balet). Kníže Boleslav doufá v mír v Čechách a odevzdává Slavínu za ženu Milínovi (Boleslavův zpěv \"Bůh pomozi naší píli\", tercet \"Mé požehnání budiž vám\" a sbor \"Jeden věčný bože sám!... Hospodine, pomiluj ny\"). Naposledy se objevuje Drahomíra, odhodlána bojovat o trůn a za zničení křesťanství; před Krůvojovýma očima se však i se svým vozem propadne do země (Drahomířin recitativ a árie \"Ha! bezpoklidný můj je světem strašný hon… Slyšte, bozi! mé to plémě\").\n\nZ opery byla dosud nahrána předehra, a to v Československém rozhlase Plzeň roku 1956, Plzeňský rozhlasový orchestr řídí Karel Vašata; a baletní hudba natočení tamtéž roku 1985. Obě nahrávky osud nebyly vydány.\n\n"}
{"id": "738791", "url": "https://cs.wikipedia.org/wiki?curid=738791", "title": "Channel One Cup 2011", "text": "Channel One Cup 2011\n\nChannel One Cup 2011, turnaj ze série Euro Hockey Tour byl hrán od 15. do 18. prosince 2011.\n\n\"Z = Odehrané zápasy; V = Výhry; VP = Výhry v prodloužení/nájezdech; PP = Prohry v prodloužení/nájezdech; VG = vstřelené góly; OG = obdržené góly; B = Body\"\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty; POZ = Pozice\"\nZdroj:\n\n\"ČNL = Čas na ledě (minuty:sekundy); OG = Obdržené góly; POG = Průměr obdržených gólů; %ChS = Procentuální úspěšnost chycených střel; ČK = Čistá konta\"\nZdroj:\n\nVybráni direktoriátem turnaje.\n"}
{"id": "738797", "url": "https://cs.wikipedia.org/wiki?curid=738797", "title": "Strategické bombardování", "text": "Strategické bombardování\n\nStrategické bombardování je vzdušný útok proti vojenským i civilním cílům hluboko v týlu nepřítele. Jeho účelem je narušení či úplná likvidace nepřátelského průmyslu a komunikací a také podlamování morálky obyvatelstva. Může být prováděno letadly (strategický bombardér), nebo raketami. Je součástí vedení totální války.\n\nStrategické bombardování bylo v malé míře prováděno už za 1. světové války, ale teoreticky jej rozpracoval až těsně po ní Giulio Douhet. Po něm se otázce věnovala řada dalších teoretiků a široce se uplatnilo až ve 2. světové válce. \n\nStrategické bombardování zůstalo součástí vojenských strategií dodnes.\n"}
{"id": "738799", "url": "https://cs.wikipedia.org/wiki?curid=738799", "title": "Giulio Douhet", "text": "Giulio Douhet\n\nGiulio Douhet (30. května 1869 – 15. února 1930) byl italský generál a průkopnický teoretik vedení vzdušného boje. Byl především významným propagátorem strategického bombardování, byl současníkem zastánců letecké války, kterými ve dvacátých letech byli Walther Wever, Billy Mitchell a Hugh Trenchard.\n"}
{"id": "738816", "url": "https://cs.wikipedia.org/wiki?curid=738816", "title": "Liao-čcheng", "text": "Liao-čcheng\n\nLiao-čcheng ( , pchin-jinem \"Liáochéng\") je městská prefektura v Čínské lidové republice. Leží v provincii Šan-tung.\n\nCelá prefektura má rozlohu 8 715 čtverečních kilometrů a v roce 2004 v ní žilo pět a půl milionu obyvatel.\n\nLiao-čcheng leží na východním okraji provincie Šan-tung. Hraničí na jihovýchodě s hlavním městem provincie, Ťi-nanem, na severovýchodě s Te-čou, na jihu s Tchaj-anem a na západě s provinciemi Che-pej a Che-nan.\n\nStředem Liao-čchengu vede Velký kanál.\n\n\n"}
{"id": "738822", "url": "https://cs.wikipedia.org/wiki?curid=738822", "title": "Seznam památných stromů v okrese Mladá Boleslav", "text": "Seznam památných stromů v okrese Mladá Boleslav\n\nToto je seznam památných stromů v okrese Mladá Boleslav, v němž jsou uvedeny památné stromy na území okresu Mladá Boleslav.\n\n"}
{"id": "738827", "url": "https://cs.wikipedia.org/wiki?curid=738827", "title": "Doyle's Delight", "text": "Doyle's Delight\n\nDoyle's Delight je se svojí nadmořskou výškou 1124 metrů nad mořem nejvyšším bodem Belize. Nachází se v pohoří Maya Mountains na pomezí distriktů Cayo a Toledo. Jeho pojmenování odkazuje na anglického spisovatele Arthura Conana Doyla.\n\nDlouhou dobu se považoval za nejvyšší bod Belize vrchol Victoria Peak, ale díky nejnovějším měřením bylo prvenství přiřčeno právě vrcholku Doyle's Delight.\n"}
{"id": "738834", "url": "https://cs.wikipedia.org/wiki?curid=738834", "title": "Václav Kučera", "text": "Václav Kučera\n\nVáclav Kučera (29. dubna 1929 Praha – 22. dubna 2017 Praha) český muzikolog, hudební skladatel a pedagog.\n\nMaturoval na reálném gymnáziu v Praze. Na Filozofické fakultě University Karlovy pak studoval hudební vědu a estetiku na a soukromě se učil hře na klavír u Františka Maxiána a skladbě u Miroslava Krejčího. Po třech letech v Praze pokračoval na Moskevské státní konzervatoři P. I. Čajkovského ve studiu skladby (profesor Vissarion Jakovlevič Šebalin) a hudební vědy. Absolventskou skladbou byl balet Zbojnický oheň a diplomovou práci z hudební vědy zpracoval na téma Leoš Janáček a moravská lidová hudební kultura.\n\nV roce 1956 se vrátil do Prahy a pracoval jako redaktor hlavní redakce hudebního vysílání Československého rozhlasu. Od roku 1959 jako vědecký tajemník Kabinetu pro studium soudobé hudby při Svazu československých skladatelů. V roce 1962 byl založen při Československé akademii věd Ústav pro hudební vědu a Kučera se stal jeho vědeckým pracovníkem V roce 1965 získal titul kandidáta věd obhajobou práce Umělecký obraz v hudbě. Ontologická, gnozeologická a estetická problematika na příkladu české symfonické tvorby poválečného období a byl mu přiznán titul PhDr. V letech 1969–1983 byl také vedoucím tajemníkem Svazu českých skladatelů a koncertních umělců. Od roku 1973 vyučoval na katedře skladby Hudební fakulty Akademie múzických umění novodobé kompoziční principy. V roce 1975 se habilitoval jako docent se zaměřením na novodobé skladebné směry a hudební estetiku. Krátce přednášel ve Spojených státech na New York University a na Boston University na téma Principy soudobé hudební tvorby v Československu. Skladba \"Tabu à Due Boemi\" byla hrána také v Lucerně 20.5.1978 na 6. Pražských jazzových dnech Jazzové sekce Svazu hudebníků ČSR. \n\nV roce 1988 byl na HAMU jmenován profesorem pro obor hudební skladba. Po čtyři roky působil i ve funkci proděkana. Od roku 1997 učil externě také na katedře muzikologie Filozofické fakulty Univerzity Palackého v Olomouci.\n\nByl činný organizačně v mnoha našich i mezinárodních uměleckých a vědeckých společnostech, např. byl členem předsednictva Mezinárodní společnosti pro soudobou hudbu ISCM (International Society for Contemporary Music). Často působil v uměleckých porotách hudebních soutěží a vedl mistrovské kurzy skladby doma i v zahraničí (Německo, Rakousko). Jeho muzikologické dílo je zaměřeno na ruskou a sovětskou hudbu. Byl činný i při propagaci soudobé hudby (nejen české) pro širší veřejnost mnoha států světa. Připravil řadu přednášek a přednáškových cyklů pro Československý rozhlas i pro Československou televizi. Vyučoval i v Univerzitě třetího věku.\n\nJeho skladatelská a organizační činnost byla oceněna řadou našich i zahraničních cen.\n\n\n\n\n\n\n\n\n\nDále je autorem řady článků a recenzí v odborném tisku, rozhlasových vzdělávacích pořadů a příspěvků na mezinárodních konferencích a seminářích doma i v zahraničí.\n\n\n"}
