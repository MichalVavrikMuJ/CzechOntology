{"id": "655834", "url": "https://cs.wikipedia.org/wiki?curid=655834", "title": "Meridian (Star Trek: Stanice Deep Space Nine)", "text": "Meridian (Star Trek: Stanice Deep Space Nine)\n\n„Meridian“ (v originále „Meridian“) je v pořadí osmá epizoda třetí sezóny seriálu \"\".\n\nI přes hrozbu Dominionu pokračuje zkoumání Gamma kvadrantu. V systému Trialus narazí \"Defiant\" na gravimetrickou poruchu, ze které se po chvíli stane planeta Meridian. Ta zde byla předtím nebyla, protože je spojená s jinou dimenzí, do které se vrací na 60 pozemských let. V naší dimenzi bude pouze 12 dní a její obyvatelé pozvou posádku \"Defiantu\" na oběd. Deral, vědec zkoumající tuto planetu, se sblíží s Jadzií. Nejprve je rozhodnut planetu opustit a vrátit se s Jadzií do Alfa kvadrantu, ale nakonec převládne pocit odpovědnosti ke svým lidem. Protože ho Jadzia nechce opustit, žádá o zproštění služby na 60 let.\n\nPro přechod mezi dimenzemi upraví doktor Bashir Jadziinu molekulární strukturu, ale její přechod se stejně nezdaří. Navíc její přítomnost na planetě působí jako kotva a destabilizuje matrici, takže Meridianu hrozí roztrhání. O'Brien na poslední chvíli transportuje Jadzii z planety, takže není vystavena vakuu. Planeta i její obyvatelé mizí.\n\nV druhém příběhu začne Tiron nadbíhat Kiře a protože ta jeho zájem neopětuje, chce vytvořit od Quarka za tučnou odměnu speciální osobní holoprogram. Quark se snaží různými způsoby pořídit Kiřiny holofotky, což se nedaří, a tak v zoufalém pokusu ukradne data z její složky. Odo si toho všimne a s pomocí Kiry připraví odvetu. Když Tiron vejde do slíbeného holoprogramu, čeká v něm tělo Kiry s Quarkovou hlavou. Tiron je rozezlen a slibuje Quarkovi strašlivou pomstu.\n"}
{"id": "655836", "url": "https://cs.wikipedia.org/wiki?curid=655836", "title": "Ja'akov Peri", "text": "Ja'akov Peri\n\nJa'akov Peri ( , narozen 20. února 1944 Tel Aviv) je izraelský politik a poslanec Knesetu za stranu Ješ atid. V letech 1988 až 1994 zastával funkci ředitele zpravodajské služby Šin bet a v letech 2013 až 2014 byl ministrem vědy a technologie izraelské vlády. V roce 2005 byl v internetové soutěži 200 největších Izraelců zvolen 125. největším Izraelcem všech dob.\n\nNarodil se v Tel Avivu ještě za dob britské mandátní Palestiny a po absolvování povinné vojenské služby v Izraelských obranných silách vystudoval Hebrejskou a Telavivskou univerzitu. V roce 1966 začal pracovat pro izraelskou kontrarozvědku Šin bet a v letech 1988 až 1994 byl jejím ředitelem. Z pozice ředitele zavedl v Šin bet strukturální změny, aby byla služba schopná vypořádat se s problémy vzešlými z první intifády a novou situací v Izraeli v důsledku dohod z Osla. Po odchodu z Šin bet v roce 1995 se začal věnovat obchodu a v letech 1995 až 2003 byl výkonným generálním ředitelem firmy Cellcom. Koncem roku 2010 vstoupil do strany Kadima.\n\nV lednu 2013 byl v předčasných parlamentních volbách zvolen poslancem Knesetu za stranu Ješ atid. Následně zastával post ministra vědy a technologie ve třetí vládě Benjamina Netanjahua. Na svou funkci rezignoval v prosinci 2014 poté, co premiér odvolal ministra financí Ja'ira Lapida, toho času rovněž předsedu Ješ atid.\n\nPoslanecký mandát obhájil ve volbách v roce 2015.\n\n\n"}
{"id": "655840", "url": "https://cs.wikipedia.org/wiki?curid=655840", "title": "Maxim Vylegžanin", "text": "Maxim Vylegžanin\n\nMaxim Michajlovič Vylegžanin ( ; * 18. října 1982 Šarkan) je ruský reprezentant v běhu na lyžích, jeho nejsilnější disciplinou jsou střední a dlouhé vzdálenosti klasickou i volnou technikou.\n\nV prosinci 2016 mu podle oznámení šéfky ruského běžeckého lyžování Jeleny Vjalbeové a reprezentačního trenér Olega Perevozčikova pozastavila FIS činnost a nemohl se tak zúčastnit Tour de Ski 2016/17 kvůli podezření na doping v průběhu zimních olympijských her z roku 2014. Oficiálně byl diskvalifikován 9. listopadu 2017. Po úspěšném odvolání k Mezinárodní sportovní arbitráži byly začátkem roku 2018 jeho výsledky ze ZOH 2014 potvrzeny.\n\n\n"}
{"id": "655846", "url": "https://cs.wikipedia.org/wiki?curid=655846", "title": "Rubik", "text": "Rubik\n\nPříjmení Rubik nebo Rubík nosí více různých osobností:\n\n\n\n"}
{"id": "655861", "url": "https://cs.wikipedia.org/wiki?curid=655861", "title": "Geomys", "text": "Geomys\n\nGeomys (česky pytlonoš) je rod středně velkých hlodavců z čeledi pytlonošovitých (Geomyidae). Žijí v Severní Americe v USA, Kanadě a Mexiku.\n\nPytlonoši jsou 13–24 cm dlouzí zavalití hlodavci s krátkým ocasem. Prakticky celý život prožijí pod zemí, kde si staví systémy nor. Konzumují kořínky, oddenky a hlízy, na obdělávaných půdách i sladké brambory nebo např. cukrovou třtinu.\n\nPytlonoši se vyskytují na území USA na západě, středozápadě a na jihu. Jednotlivé druhy zasahují i do Manitoby v Kanadě nebo do příhraničních oblastí Mexika.\n\nŽijí na otevřených a řídce zalesněných plochách. Preferují lehčí písčité půdy.\n\nTento rod pytlonošů vytváří 9 druhů:\n\nNěkteří biologové (Heaney a Timm, 1983) považují poddruh \"Geomys bursarius lutescens\" za samostatný druh \"Geomys lutescens\". Většina odborníků ale tento názor nesdílí.\n\nPro jednotlivé rody čeledi pytlonošovitých (\"Crategeomys\", \"Geomys\", \"Orthogeomys\", \"Pappogeomys\", \"Thomomys\" a \"Zygogeomys\") nemáme jedinečný český název, a proto je všechny označujeme jako pytlonoše. Pro přesné určení druhu je tedy třeba použít i mezinárodní rodové jméno (v tomto případě \"Geomys\"), případně u konkrétního druhu binomické jméno.\n\nVšechny druhy tohoto rodu mají zavalité tělo, velkou hlavu, lícní torby až do dna porostlé srstí, horní pysk také pokrytý srstí a nerozpolcený. Srst je krátká, podle druhu světle šedá až téměř černá. Břicho mají obvykle světlejší.\n\nMěří 13–24 cm, ocas pak 5–12 cm. Váží 300–450 g, přičemž samci jsou o něco těžší. Končetiny jsou krátké (zvláště zadní) a mají po pěti prstech; na předních končetinách jsou prsty opatřeny drápy mnohem delšími, než na zadních. Ocas bývá krátký, osrstěný, s lysým koncem.\n\nHorní řezáky mají podélnou rýhu a žvýkací plochy stoliček jsou rovné.\n\nPytlonoši žijí většinu svého života pod zemí. Preferují lehčí písčité půdy (což je dáno zřejmě uspořádáním jejich předních nohou) na otevřených a řídce zalesněných plochách.\n\nBudují si rozvětvený systém chodeb které spojují hlavní hnízdo, spižírny a několik místností k ukládání exkrementů. Např. u druhu \"Geomys breviceps\" byly zjištěny celkem chodby o celkové délce až 30 m umístěné 10–20 cm pod zemí. Sbíhaly se v hlavní místnosti o rozměrech 28×23 cm, která byla vystlaná 25mm vrstvou jemně natrhaného rostlinného materiálu. Systém měl 6 místností na exkrementy a 11 vchodů.\n\nPytlonoši jsou samotářská zvířata – každý jedinec si buduje svůj systém chodeb. Pokud se dva jedinci dostanou k sobě, prudce spolu bojují. V období páření se někdy samci prohrabou svými tunely až k samicím; většinou však vylézají na povrch a vyhledávají samičí nory.\n\nPytlonoši jsou aktivnější v létě, i když v zimě neupadají stejně jako většina hlodavců do zimního spánku. Při nebezpečí nebo vyrušení syčí.\n\nPotrava se skládá hlavně z podzemních kořínků, oddenků a hlíz. Některé druhy konzumují i nadzemní vegetaci, kterou najdou v okolí svých nor. Vhodnou potravu si ukládají do spižíren, kde si vytvářejí zásoby na zimu.\n\nPokud se pytlonoši dostanou na obdělávanou půdu, působí zde škody. Mezi jejich oblíbenou potravu patří sladké brambory, cukrová třtina, hrách a také různé ovocné stromy. Jejich tunely působí také erozi půdy, ale na druhou stranu přispívají k jejímu provzdušňování.\n\nPytlonoši s obvykle páří od března do května. Některé druhy, zejména v jižnějších oblastech, se páří i 2× ročně.\n\nPočet mláďat ve vrhu je rozdílný a závisí na druhu, ale obvykle rodí samice 3–4 mláďata (maximální rozmezí 1–8 mláďat). Při narození jsou obvykle 5 g těžká, oči se jim otvírají po 22–23 dnech a kojena jsou průměrně jeden měsíc. Matku opouštějí v 7 týdnech a sexuální dospělosti dosahují po 4–6 měsících (druh \"Geomys bursarius\"). Nejvyšší doložený věk u tohoto druhu byl 7 let a 2 měsíce.\n\nVětšina druhů tohoto rodu není ohrožena a v červeném seznamu druhů jsou vyhodnoceny jako málo dotčený druh.\n\n"}
{"id": "655862", "url": "https://cs.wikipedia.org/wiki?curid=655862", "title": "Chengdu J-10", "text": "Chengdu J-10\n\nChengdu J-10 ( 殲-10, Čcheng-tu J-10) je čínský víceúčelový jednomotorový lehký stíhací letoun čtvrté generace. Je zkonstruován k ničení vzdušných a pozemních cílů za každého počasí. Výrobcem letounu je společnost Chengdu Aircraft Corporation (CAC). Letectvo čínské lidové republiky stroj přijalo do operační služby roku 2003. Jako exportní název jsou uváděna označení F-10 Vanguard či Vigorous Dragon. Z možných zahraničních uživatelů stroj zatím v počtu 36 kusů objednal Pákistán.\n\nTyp J-10 vyvinul letecký výrobce Chengdu (známý též jako Letecký institut 611). Vývoj začal v roce 1988, přičemž Číňané zřejmě z Izraele získali informace ze zdejšího zrušeného zbrojního programu IAI Lavi. Slavnostní rollout nového letounu proběhl v roce 1997 a dne 23. března 1998 proběhl první let. Do zkoušek se zapojilo šest prototypů. V roce 2003 začala sériová výroba. Námořnictvo Čínské lidové republiky začalo tyto letouny přebírat v roce 2010. Pro čínské ozbrojené síly bude vyrobeno okolo 300 strojů tohoto typu. Ve službě budou doplňovat těžké stroje J-11.\n\nTechnologicky je letoun, v porovnání se stroji ze západu, na úrovni poloviny 90. let. Letoun nese jeden 23mm kanón a další výzbroj na 11 závěsných bodech. Letoun pohání ruský proudový motor AL-31FN s tahem 122,5 kN (výhledově je plánována montáž vyvíjených motorů čínské konstrukce).\n\n\n\n\n\n"}
{"id": "655863", "url": "https://cs.wikipedia.org/wiki?curid=655863", "title": "Daria Klimentová", "text": "Daria Klimentová\n\nDaria Klimentová (* 23. června 1971 Praha) je česká taneční pedagožka, bývalá tanečnice a fotografka.\n\nPo absolutoriu na Taneční konzervatoři v Praze (1989) se stala na tři roky sólistkou baletu Národního divadla.\n\nOd roku 1991 působila ve všech angažmá jako primabalerína. V roce 1992 přijala angažmá v městském baletním souboru Kapského Města, od sezóny 1993 tančila ve Skotském baletu a od roku 1996 byla první sólistkou Anglického národního baletu. Do roku 2010 odtancovala přes tisíc představení. Vyhrála několik mezinárodních soutěží.\n\nV červnu 2014 ukončila své působení v Anglickém národním baletu. Následně začala vyučovat klasický balet na Royal Ballet School při Royal Opera House v Londýně.\n\nProvdala se za světelného designéra Iana Comera, se kterým má dceru Sabinu.\n\n\n"}
{"id": "655865", "url": "https://cs.wikipedia.org/wiki?curid=655865", "title": "Frank Hurley", "text": "Frank Hurley\n\nJames Francis „Frank“ Hurley, OBE (15. října 1885 – 16. ledna 1962) byl australský fotograf a dobrodruh. Podílel se na řadě expedic do Antarktidy a sloužil jako oficiální fotograf australských vojenských sil během obou světových válek. Jeho umělecký styl se zapsal do mnoha nezapomenutelných obrazů, v některých případech scény aranžoval a manipuloval, za což byl kritizován z důvodu, že se zmenšila dokumentární hodnota jeho díla.\n\nNarodil se jako třetí z pěti dětí rodičům Edwardu a Margaretě Hurleyovým a vyrostl v australském předměstí Sydney Glebe, New South Wales. Z domova utekl ve třinácti letech a šel pracovat do ocelárny Lithgow, domů se vrátil o dva roky později, studoval na místní odborné škole a účastnil se přednášek na univerzitě v Sydney. Když mu bylo 17 let, koupil si svůj první fotoaparát Kodak Brownie za 15 šilinků, které splácel jeden šilink za týden. \n\nUmění fotografie se učil sám, sám se také uchytil v podnikání s pohlednicemi. Během fotografování úžasných snímků nebezpečně riskoval, například při zachycení blížícího se vlaku.\n\nVe svých 23. letech, v roce 1908, se Hurley dozvěděl o plánované expedici do Antarktidy australského cestovatele Douglase Mawsona. Jeho kolega Henri Mallard doporučil v roce 1911 Hurleyho na pozici oficiálního fotografa na Mawsonově australsko-asijské antarktické expedice (angl. \"Australasian Antarctic Expedition\") místo sebe! Expedice trvala od roku 1911 až do roku 1914. \n\nHurley byl také oficiálním fotografem na expedici Imperial Trans-Antarctic Expedition Ernesta Shackletona, která se uskutečnila v roce 1914 a trvala až do srpna 1916. Na ní Hurley pořídil celou řadu průkopnických barevných fotografií s využitím procesu paget. Později zkompiloval své záznamy v dokumentárním filmu \"Jih\" (angl. \"South\") v roce 1919. Jeho záznam byl také použit v roce 2001 ve filmu \"Shackleton's Antarctic Adventure\".\n\nV roce 1917 se Hurley připojil k Australské Imperial Force (AIF) jako čestný kapitán a zachytil mnoho scén bojiště během bitvu u Passchendaele. V souladu s jeho dobrodružným duchem podstupoval při práci značná rizika. Jeho spolupráce s AIF skončila v březnu 1918. Hurley také sloužil jako válečný fotograf během druhé světové války. \n\nHurleyho fotografie z Antarktidy jsou v majetku řady institucí. Jsou obsaženy ve sbírkách jako například: Australian War Memorial, Canberra, Národní australská knihovna, Canberra, Scott Polar Research Institute, Cambridge, Royal Geographical Society, Londýn a South Australian Museum, Adelaide.\n\nNárodní australská knihovna\nSbírka obsahuje 10 999 skleněných negativů, plastové negativy, barevné diapozitivy a stereofotografie, které byly plně katalogizovány a digitalizovány. Jsou v ní fotografie cest Hurleyho do Antarktidy, pak díla kdy pracoval jako oficiální fotograf během první světové války 1914–1918, později cestoval na Blízký východ a Egypt, jako oficiální fotograf během druhé světové války 1939–1945, Papua-Nová Guinea, australské scenérie, průmysl a společenský život a zvyky. \n\nSouvisející fotografické tisky lze nalézt ve sbírce \"Hurley Collection of Photographic Prints\".\nSbírka obsahuje 1000 fotografických tisků, 44 z nich bylo katalogizováno a digitalizováno. \nToto fotografické album obsahuje 60 Hurleyho bromostříbrných fotografií, z nichž všechny byly katalogizovány a digitalizovány. \n\n\n\n\n"}
{"id": "655876", "url": "https://cs.wikipedia.org/wiki?curid=655876", "title": "Paul Fierlinger", "text": "Paul Fierlinger\n\nPaul Fierlinger, (* 15. března 1936 v japonském Ashiya jako Pavel Fierlinger) je tvůrce animovaných filmů a dokumentů.\n\nJe současně synem československého diplomata Jana Fierlingera a synovcem někdejšího sociálně demokratického premiéra a poté komunisty Zdeňka Fierlingera. V japonském Ashiya se narodil v době, kdy zde jeho rodiče byli vysláni na československé velvyslanectví. Válku jeho rodina strávila v USA. Po návratu do ČSR rodina žila v letenském Molochově. Pavel byl drobný světlovlasý kluk s ohromným výtvarným nadáním, který fascinoval svým suverénním svobodomyslným chováním. Po dobu, kdy jeho rodiče pobývali v ČSR, chodil do gymnázia na Štrossmayerově náměstí.\n\nPavel Fierlinger vystudoval umění v roce 1955 v jihočeské Bechyni a po vojenské službě pracoval na volné noze v Praze. V roce 1967 emigroval do Nizozemska a poté do Francie a Německa. V bavorském Mnichově si vzal za ženu českou fotografku Helenu Strakovou. V roce 1968 odešel do USA.\n\nPavel Fierlinger je autorem následujících filmů.\n\n"}
{"id": "655893", "url": "https://cs.wikipedia.org/wiki?curid=655893", "title": "František Gregora", "text": "František Gregora\n\nFrantišek Gregora (9. ledna 1819, Netolice – 27. ledna 1887, Písek) byl český hudební skladatel.\n\nFrantišek Gregora se narodil 9. ledna 1819 v jihočeských Netolicích do rodiny chudého obuvníka. Jeho rod zde byl uváděn již od konce 18. století. Právě v Netolicích se Gregorovi dostalo prvního hudebního vzdělání. Pod vedením tamějšího kantora Josefa Nuska se zde učil hře na varhany, klavír, housle a různé dechové nástroje. To mu umožnilo spoluúčinkovat v různých komorních a orchestrálních souborech, často také zpíval na bohoslužbách v netolickém kostele.\nGregorův rodný dům se nacházel ve Lhenické ulici, avšak byl zbořen a na jeho místě byl postaven dům nový. Ten od roku 1927 nese pamětní desku s nápisem: „Zde se narodil 9/1 1819 František Gregora, hudební skladatel“. Ulice byla na jeho počest přejmenována na Gregorovu a toto jméno nese dodnes.\nI přes zřejmý hudební talent chtěl však otec, aby syn kráčel v jeho stopách a aby se stal také obuvníkem. Synova záliba v hudbě ho netěšila a odmítal ho v ní jakkoliv podporovat. Podporu ovšem mladý František nacházel z matčiny strany, která mu údajně i přes otcovu nevoli tajně pořídila housle, aby na ně mohl cvičit i doma.\nV šestnácti letech se Gregora na přímluvu své matky a na doporučení svého učitele odebral do Českých Budějovic, kde začal studovat na učitelském ústavu (tehdy ještě německém). Láska k hudbě, které věnoval všechny své volné chvíle však byla silnější než chuť ke studiu. Brzy byl Gregora znám po celém městě a byl zván na všechny významné hudební produkce.\nI přes uznání, kterého se mladému a nadějnému Gregorovi dostávalo, nebyl hudebník spokojen. Studoval díla velkých hudebních mistrů a sám se již pokoušel komponovat své první skladby, což ho vedlo k zásadnímu rozhodnutí.\n\nTouha po hlubším teoretickém hudebním vzdělání jej vedla k tomu, že opustil učitelský ústav a bez hmotných prostředků, dokonce prý i bez vědomí rodičů, se pěšky odebral do Vídně, kulturního a hudebního centra Evropy 19. století. Přijetí na proslulou vídeňskou konzervatoř mu však zpočátku bylo znemožněno, protože již překročil předepsaný věk řádného posluchače. Ujal se ho však profesor varhanické školy Josef Drechsler , který Gregoru vyučoval hře na varhany a po čase jej doporučil jako učitele hudby a klavíristu do několika zámožných vídeňských rodin. To Gregorovi značně pomohlo po finanční stránce, protože po příchodu do Vídně byl takřka bez prostředků a potýkal se s hmotnou nouzí. Působením v nejvyšších kruzích tehdejší vídeňské společnosti získal velmi cenné kontakty.\nDíky své píli a nadání brzy dosáhl i svého vytouženého cíle – v pětadvaceti letech byl ředitelem Gottfriedem Preyerem mimořádně přijat na konzervatoř. Tam nejprve studoval harmonii a kontrapunkt a roku 1843 se stal řádným posluchačem profesora Antonína Slámy, u něhož studoval hru na kontrabas a pozoun.\n\nMimořádná vytrvalost a nadání přinesly ovoce, a tak Gregora roku 1847 s výborným prospěchem dokončil studium na konzervatoři a získal velkou stříbrnou Beethovenovu medaili. Ředitel konzervatoře dokonce před shromážděnou šlechtou prohlásil, že konzervatoř dosud tak výborného žáka neměla.\n\nV revolučním roce 1848 se Gregora účastnil bojů na barikádách, a tak byl nucen opustit Vídeň a musel se opět uchýlit do Českých Budějovic. Krátce působil v Kaplici a zanedlouho se stal ředitelem chrámové hudby v nedalekých Vodňanech. Po dvouletém působení byl jmenován ředitelem kůru (regenschorim) při děkanském chrámu v Písku, kde setrval až do své smrti roku 1887.\n\nPůsobení v Písku bylo značně ovlivněno právě probíhajícím Českým národním obrozením. Vlastenecké tendence se plně projevovaly i v jeho tvorbě. Přestože nejprve vycházel z klasických vzorů, přiklonil se brzy k českému národnímu a lidovému slohu, což se nejvíce promítlo v jeho světských skladbách.\nNadšený Gregora se brzy stal hlavním iniciátorem veškerého hudebního dění ve městě. Za podpory svých spolupracovníků a dalších významných píseckých osobností značně přispěl ke kulturnímu rozvoji v Písku. Přátelské styky navázal například s Adolfem Heydukem, který do Písku přišel roku 1860 a působil na tamní reálce jako profesor kreslení. Díky tomuto přátelství a společným zájmům ve veřejném životě se Heyduk jako autor textů podílel na několika Gregorových vokálních skladbách. Vedle svých povinností v chrámu se věnoval i pedagogické činnosti vyučoval zpěv na obou píseckých středních školách a založil dokonce i vlastní hudební školu, kde kromě zpěvu vyučoval i základy hudební teorie a hru na různé hudební nástroje. Vychoval tak nespočet hudebníků a pěvců jak pro chrámový sbor, tak pro pěvecký soubor Otavan, založený roku 1860. Obě tato hudební tělesa patřila ve své době k nejvýznamnějším v tehdejším prácheňském kraji. Jeho pedagogické činnost vyvrcholila roku 1876 vydáním „Nauky o harmonii“, která je prvním tištěným dílem tohoto druhu u nás. Po mnoho let se jednalo o vůbec nejlepší učebnici hudební harmonie.\n\nGregora nezanedbával ani svou vlastní koncertní činnost, při níž velmi často a s nadšením vystupoval v Písku a řadě dalších jihočeských měst jako virtuóz na kontrabas.\n\nKdyž se počátkem šedesátých let začaly na celém území Čech pod heslem „Zpěvem k srdci – srdcem k vlasti“ zakládat vlastenecky zaměřené pěvecké spolky (nejvýznamnějším byl pražský Hlahol), neváhal Gregora a s několika přáteli založil v Písku spolek vlastní. Nazval jej \"Otavan\" a stal se jeho duchovním otcem. Otavan byl nejvýznamnějším pěveckým spolkem v jižních Čechách. Doslova do posledních let Gregorova života tvořili převážnou část dorostu sboru jeho žáci.\n\nPočátkem roku 1887, kdy byl Děkanský chrám v Písku opravován, bylo vyhověno skladatelovu dávnému přání. Přes třicet let totiž usiloval o to, aby se stroj varhan posunul tak, aby se do kůru chrámu vešel větší počet zpěváků a hudebníků. Stalo se tak dne 19. ledna 1887. František Gregora, který toho času již dlouhou dobu stonal se těšil, že v chrámu bude moci předvést některé ze svých velkých skladeb s kompletním sborem. Bohužel se toho však již nedočkal. Po převzetí nově upravených varhan dne 22. ledna ještě konal své obvyklé povinnosti a dokonce vyučoval. Den nato však ulehl a 27. ledna 1887 ve věku 68 let zemřel.\nZpráva o úmrtí mistra Gregory všeobecně překvapila a mnohé české časopisy zveřejnily vzpomínky na zesnulého. Například hudební časopis Dalibor z 5. února 1887 uvedl: \n\"Česká hudba ztrácí jednoho z nejryzejších a nejvážnějších svých pěstitelů se skromným ředitelem kůru, jenž se v Písku dne 27. ledna rozloučil se životem. Jím klesá v hrob přední chlouba a ozdoba královského města Písku, požehnaný umělec, vzor ředitele hudby chrámové, výborný učitel, ryzí český charakter zlatého srdce.\" \nFrantišek Gregora je pochován na západní straně hřbitova u Nejsvětější Trojice v Písku. Nad hrobem se tyčí žulový jehlan zdobený bronzovým medailonem a podobiznou skladatele.\n\nKomponoval hlavně chrámovou hudbu a koncertní skladby pro kontrabas. Kontrabas, do té doby odsouzený k vedlejší roli v orchestru, povýšil na sólový nástroj. Dochovalo se 17 koncertů pro kontrabas a orchestr. Stejně vynikal i jako virtuóz na pozoun a na flétnu.\n\nJeho dílo zůstalo z velké části nedoceněno. Jedním z důvodů, proč tomu tak bylo, je fakt, že jazykem církve, v jejíchž službách jako regenschori Gregora byl, byla stále ještě latina. Vlastenectví a láska k češtině však vedly Gregoru k tomu, že všechny své skladby, světské i církevní, opatřoval českými texty. To zapříčinilo, že skladby byly církevní konzistoří mnohdy odmítány. Jednou se dokonce stalo, že konzistoř skladbu po umělecké stránce ocenila, ale pro český text ji odmítla schválit pro liturgické účely. Gregora v tomto ohledu nikdy neustoupil, přestože se tím sám hmotně poškozoval.\n\nV dnešní době se lze se jménem Františka Gregory setkat především v Jižních Čechách. V Písku a v Netolicích jsou po něm pojmenované ulice a na jeho rodném domě je umístěna pamětní deska. Na informační tabuli u vstupu do pietního parku u Nejsvětější Trojice v Písku, kde se nachází jeho náhrobek, je Gregora uveden jako významná písecká osobnost.\nV neposlední řadě je Františku Gregorovi věnována část expozice v Prácheňském muzeu v Písku. Ve druhém patře věnovaném významným osobnostem spojeným s kulturou v regionu, lze nalézt originál Gregorovy kytary a polnice, několik jeho portrétů a velké množství dalších drobností z pozůstalosti.\n\n\n\n\n\n\nBRANDEJS, Bedřich. \"František Gregora, hudební skladatel český\". \"V upomínku na desáté výročí jeho úmrtí.\" Písek: Knihtiskárna V. Šimka, 1897.\n\nDr. O. H.. \"Fr. Gregora. V upomínku na 25té výročí jeho úmrtí.\" Písek: Knihtiskárna Jana Hrušky, 1912.\n\nGAJDOŠ, Miloslav. \"František Gregora – český kontrabasista a skladatel\". Kroměříž: Bass club Kroměříž, 1985.\n\nGREGORA, Otakar: \"Systematický seznam skladeb a prací Františka Gregory (1819-1887)\". Praha: kopie strojopisu, 1977.\n\nKRETSCHMANN, Theobald. \"Tempi passati. Aus der Erinneungen eines Musikanten, sv. I\", Wien - Leipzig, K. Prochaska, 1910. (německy)\n\nMÁCHA, Jaroslav. \"Hudba v Písku do roku 1865. Příspěvek k hudebnímu obrazu města\". Písek: Oblastní muzeum v Písku, 1971.\n\nPROCHÁZKA, Luboš: \"František Gregora\". Absolventská práce. České Budějovice: Konzervatoř České Budějovice, 2005. 82 s.\n\nProcházka, Luboš: \"František Gregora Skladatel, pedagog a organizátor hudebního života na jihu Čech 19. století\". \nDiplomová práce. Praha: Ústav hudební vědy FF Univerzity Karlovy, 2014. 104 s. + přílohy - Systematický soupis děl.\n\nVOKROJ, Milan. \"František Gregora\". Písek: Okresní knihovna v Písku, 1982.\n\nANONYM. František Gregora. Artuš Rektorys (ed.), \"Dalibor. Hudební listy\", roč. XXX, 1908, č. 41, 13. 8., s. 320.\n\nANONYM. Frt Gregory netištěné skladby církevní. V. V. Zelený (ed.), \"Dalibor. Hudební listy\", Drobné zprávy, roč. IX, 1887, č. 18, 30. 4., s. 141.\n\n[BORECKÝ, Jaromír]: Gregora František. Rudolf Dvořák (ed.), \"Ottův slovník naučný. Ilustrovaná encyklopedie obecných vědomostí\", sv. 10, Praha, J. Otto, 1895, s. 456.\n\nDVOŘÁKOVÁ, Pavla. Před 200 lety se narodil skladatel František Gregora. \"Písecké postřehy\", 2019, č. 3.\n\nKALENSkÝ, Boleslav: František Gregora. Vzpomínka na čtvrtstoletí jeho skonu. Rudolf Zamrzla (ed.), \"Dalibor. Hudební listy\", roč. XXXIV, 1912, č. 13 – 14, 27. 1., s. 97 – 98.\n\nNEBUŠKA, Otakar. Fr. Gregora. (K 25. výročí smrti.). Karel Hoffmeister (ed.), \"Hudební revue\", roč. V., 1912, č. 5 - 6, březen, s. 230-232.\n\nPOLESNÝ, Karel. Po stopách Gregorovy památky. \"Písecké listy\", 1947, č. 26, 25. 6.\n\nŠTĚDROŇ, Bohumír: Gregora, František. \"Československý hudební slovník osob a institucí\", sv. 1, Praha, Státní hudební vydavatelství, 1963, s. 375.\n\nVARVAŽOVSKÝ, František. František Gregora. Životopisný náčrtek. \"Dalibor. Časopis pro všecky obory umění hudebního\", roč. I, 1879, č. 22, 1. 8., 172 – 174, č. 23, 10. 8, č. 23, s. 182.\n\n"}
{"id": "655904", "url": "https://cs.wikipedia.org/wiki?curid=655904", "title": "Bukowski ve vaně", "text": "Bukowski ve vaně\n\nBukowski ve vaně (anglicky \"Bukowski in the Bathtub\") je nepříliš rozsáhlá kniha rozhovorů mezi Charlesem Bukowským, Johnem Thomasem a jeho manželkou Philomenou Longovou. Charles Bukowski se s Johnem Thomasem často stýkal v letech 1965 až 1971 - v době, kdy pracoval noční směny na poště a prožíval krušné období. Řekl o něm: \"\"...udělal místo když / tam žádné nebylo / místo kam jít když všechno / bylo zavřené...poskytoval ohleduplnou / spásonosnou / přirozenou / laskavost...\"\" (citát ze \"Silného muže\" - básně o Johnu Thomasovi otištěné v Black Ace/Temple of Man) .\n\nMateriály ke knize shromáždila a připravila k vydání Philomena Longová. Titul vyšel v roce 1997, je rozdělen do 19 kapitol a podává Charlese Bukowského v trochu jiném světle, než jakého jej znají čtenáři z jeho autobiografických próz. John Thomas s Philomenou vzpomínají, proč Bukowski rád trávil spoustu času ve vaně, jeho stavy po požití marihuany, DMT a LSD, jeho představy o sobě a mnoho dalších perliček.\nZajímavá je historka o strážcích zákona, Bukowski policisty nenáviděl - s výjimkou dopravních policistů na motorkách. V knize je vysvětleno proč.\n\nČesky knihu vydalo nakladatelství Volvox Globator v roce 1999 .\n\n1. Kypící hrnec, kypící kartonové krabice (str. 7)\nPhilomene Longová popisuje okolnosti, za jakých byly ztracené básně, magnetofonové pásky, kresby od Bukowského a fotografie objeveny.\n\n2. Čím byl cítit Bukowski? (str. 10)\nBukowski, málo známé intimní detaily: jeho vůně, jeho podivná vášeň pro nohy.\n\n3. Jeho obličej, jeho nádherné nohy, jeho zajímavé oči, jeho svaly (str. 14)\nVíce o kráterovitém obličeji a bizarním narcismu básníka.\n\n4. Malá špinavá a nic v lednici (str. 17)\nPrvní setkání Charlese Bukowského a Johna Thomase.\n\n5. Dej čtenáři něco sexy, na co se může těšit (str. 27)\nTři žertovné Bukowského příběhy. Domácí nuda.\n\n6. Bojující Bukowski (str. 34)\nVzpomínky na rvačky. Boxování na DeLongpre: (tajný) impozantní souboj Thomas/Bukowski.\n\n7. Plešoun! (str. 40)\nBizarní sexuální zkušenost... dokonce i pro Bukowského.\n\n8. Použil Bukowski někdy tvoji vanu? (str. 44)\nPodrobnosti o Bukowského koupání.\n\n9. Domácí léčebné prostředky (str. 47)\nBukowského první LSD trip.\n\n10. Zpátky k bustám (str. 53)\nVymodelované busty. Ložnicové triky. Sex jako v mraveništi.\n\n11. Co jsi nevěděl? (str. 61)\nBukowského první čtení poezie: co se dělo kolem.\n\n12. Jsem Charles Bukowski, bejby! (str. 64)\nBukowski a někteří z jeho přátel a nepřátel.\n\n13. Musíš v týhle hře švindlovat (str. 71)\nBukowski s Johnem Thomasem hovoří o tom, jak básník lže a píše.\n\n14. Jediný, co znám, je jejich sexuální život (str. 78)\nBukowski a jeho ženy. Jak jednu z nich pohřbil.\n\n15. Nejlepší prokletej básník ve městě (str. 84)\nEsej napsaná pro L. A. Free Press o Bukowského poezii, 3. března, 1967.\n\n16. Co je to muž? (str. 99)\nBukowského představa mužnosti.\n\n17. Jakým typem ženy by Bukowski byl? (str. 103)\nPřemítání o Bukowském a ženách. Jak psal o ženách. Jak psal o Thomasovi.\n\n18. Opilecká fantazie nakonec realizována (str. 106)\nArabské noci ve východním Hollywoodu.\n\n19. Dlouhá koupel (str. 109)\nKonec Bukowského života.\n\n"}
{"id": "655913", "url": "https://cs.wikipedia.org/wiki?curid=655913", "title": "Zuzana Susová", "text": "Zuzana Susová\n\nZuzana Susová (* 6. února 1977, Praha) je česká tanečnice a od roku 2003 první sólistka Národního divadla v Praze.\n\nOd dětství se věnovala sportovní gymnastice. Po absolutoriu na Taneční konzervatoři v Praze (1995) se v roce 1996 stala sólistkou baletu Národního divadla. Za provedení role \"Marie\" v \"Louskáčkovi\" byla nominována na Cenu Thálie, kterou poté obdržela roku 2005 za ztvárnění hlavní představitelky v baletu \"Giselle\". Třetí místo obsadila v brněnské Celostátní baletní soutěži (1995) a vyhrála Philip Morris Ballet Flower Award pro nejlepšího tanečníka (1997) za provedení \"Julie\" v \"Romeu a Julii.\"\n\nJe vdaná, má dceru Ellu (* 2007).\n\n"}
{"id": "655914", "url": "https://cs.wikipedia.org/wiki?curid=655914", "title": "Kloké", "text": "Kloké\n\nKloké (z franc.: \"bublina, puchýř\") je tkanina se zvráštělou strukturou a (případně) s kapsovitými dutinami.\n\nSpecifická struktura tkaniny se dá vytvořit různými vazebními technikami, spojením dvou tkanin chemickými prostředky nebo ražením profilovaných vzorů do tkaniny. \n\nS označením kloké se vyrábí také pleteniny s podobnou strukturou.\nKloké se vyrábí z bavlny, vlny, hedvábí i z umělých vláken. Tkaniny o váze 100-250 g/m² jsou poměrně nemačkavé, charakteristická struktura zůstává i po vyprání. \nPoužití: Halenky a šatovky (často s elegantním střihem)\n\n\nPletené kloké se vyrábí jako dvouvrstvá zátažná pletenina s obchodním označením \"jersey cloqué\". Používá se na elegantní blejzry a šaty. \n"}
{"id": "655915", "url": "https://cs.wikipedia.org/wiki?curid=655915", "title": "Martin Kámen", "text": "Martin Kámen\n\nMartin Kámen (* 15. prosince 1982, České Budějovice) je český fotograf.\n\nAbsolvoval Akademii výtvarných umění v Praze (2008). Ve své práci se zaměřuje především na komponované umělecké fotografie a mužské akty. Svá díla představil na dvou desítkách výstav v Česku, ale také ve Velké Británii a Polsku. Působí také jako kurátor. V roce 2008 zakládal v Praze galerii The Chemistry gallery, od roku 2009 je art directorem galerie v design hotelu The ICON.\nKromě fotografie v minulosti tvořil například také kostýmní návrhy či byl spolutvůrcem pořadu České televize \"Q\". Věnuje se také práci v oblasti prevence HIV/AIDS v občanském sdružení Art for Life, jehož je spoluzakladatelem.\n\n\n\n"}
{"id": "655917", "url": "https://cs.wikipedia.org/wiki?curid=655917", "title": "Buolkalach", "text": "Buolkalach\n\nBuolkalach ( , ) je řeka v Jakutské republice v Rusku. Je 305 km dlouhá. Povodí má rozlohu 8780 km².\n\nPramení na jihu Severosibiřské nížiny. Je to levý přítok řeky Oleňok, do něhož se vlévá nedaleko jeho ústí do moře Laptěvů.\n\nZdrojem vody jsou sněhové a dešťové srážky.\n"}
{"id": "655931", "url": "https://cs.wikipedia.org/wiki?curid=655931", "title": "Poštovní tiskárna cenin Praha", "text": "Poštovní tiskárna cenin Praha\n\nPoštovní tiskárna cenin Praha a. s. (registrovaná zkratka PTC Praha a. s.) se sídlem i výrobní provozovnou v Praze-Holešovicích, u Ortenova náměstí 16/542 a ulice Přívozní 1, je je český polygrafický podnik patřící mezi největší výrobce poštovních cenin ve střední Evropě a řadí se mezi nejlepší specializované polygrafické podniky na světě. Hlavní objem výroby představují poštovní známky pro českou, slovenskou a slovinskou poštu a další ceniny a tiskopisy pro zákazníky převážně z Evropy. Výhodou je relativní stálost zákazníků, dlouho předem známé emisní plány a dobrá platební morálka státních pošt. Svým zákazníkům poskytuje profesionální služby od roku 1992, kdy společnost navázala na čtyřicetiletou tradici poštovní tiskárny pro tisk známek a bezmála pětatřicetiletou tiskovou tradici jejích předchůdců.\n\nVznikla 1. května 1992 privatizací bývalého závodu Československé pošty. Tiskárna je držitelem ceninové licence od Ministerstva financí ČR.\n\nHistorie sahá až do roku 1919, kdy byla zřízena Poštovní hospodářská ústředna v Michli, do které bylo mimo jiné začleněno také oddělení poštovních cenin a tiskopisů. Roku 1951 byla výroba přesunuta pod státní správu zastoupenou ministerstvem pošt, které bylo následně přejmenováno na ministerstvo spojů. Poštovní hospodářská ústředna byla následně zrušena a nahrazena několika „podniky“, mezi něž patřila také Tiskárna a rozmnožovna spojů v Praze. Roku 1952 byla Tiskárna a rozmnožovna spojů pověřena tiskem poštovních známek a tiskem, případně rozmnožováním tiskopisů, předpisů a jiných pomůcek pro spojový provoz. O několik let později vznikl z Tiskárny a rozmnožovny spojů závod 03 se sídlem v Praze – Holešovicích, pověřený tiskem poštovních známek, cenin a speciálních tiskopisů. V roce 1968 byla předána svému účelu nová budova tiskárny. Závod 03 byl v roce 1969 vybaven moderním rotačním strojem na čtyřbarevný tisk známek. Roku 1976 byl tomuto závodu předán nový ocelotiskový stroj Heim pro tisk známek z plochy. V roce 1979 byla pro tiskárnu rozšířena rampa s hydraulickým plošinovým zvedákem a r. 1982 zahájil závod 03 přípravu investiční akce dovozu a uvedení do provozu rotačního stroje WIFAG III pro pětibarevný tisk známek.\n\nPoužívá technologie rotačního ocelotisku kombinovaného s hlubotiskem, archového ocelotisku, knihtisku, bezpečnostních prvků, ofsetového tisku a digitálního tisku. V roce 2009 byla zmíněna jako jediná tiskárna v Evropě, která užívá speciální technologií archového ocelotisku po jednotlivých barvách na strojích s ručním nakládáním a vykládáním aršíků. Díky této tiskárně Česká pošta vydává zhruba 90 % známek tištěných kombinací rotačního hlubotisku a ocelotisku a pouze zbývajících 10 % archovým ofsetem, zatímco v jiných zemích je archový ofset zastoupen mnohem více. Nejpodstatnějším strojem celého podniku je čtyřbarvový rotační stroj WIFAG v kombinaci ocelotiskových válců spolu s hlubotiskovými válci, které jsou potaženy Ballardovou slupkou.\n\nKromě samotného tisku nabízí rovněž služby grafického studia spolu s technologií CTP, která je schopna docílit vysokého rozlišení (až 650 dpi) za pomoci tzv. hybridního rastru. Pro potřeby reprodukce fotografických či výtvarných předloh má k dispozici reprodukční kameru Jupiter Orion, která dokáže převést vektorový obraz na negativní film pomocí osvitu bez nutnosti převodu dat do elektronické podoby či měřit barevné hustoty odrazem i průsvitem a předávat je k elektronickému výpočtu expozičních dob. Pro potřeby rytců také zhotovuje tzv. „bledé kopie“. Poskytuje také rytecké práce a zpracování kovů ve spolupráci s předními výtvarníky.\n\nTiskárna získala řadu mezinárodních ocenění, z nichž si nejvíce cení diplomů „Award of Excellence“ z roku 1996 z Berlína a z roku 1998 z Washingtonu za nejlepší ocelotiskové známky období 1996–1997. Ostatní ocenění se týkají převážně jednotlivých námětů známek, roku 1994 byla oceněna fondem Universum za nejkrásnější cenný papír v České republice, roku 1996 získala 1. místo v ceně Industrial Award 95 jako nejlépe řízený podnik v odvětví Papírenství a polygrafie za rok 1995 a v roce 2004 Ocenění s čestné uznání v Číně, za nejkrásnější aršík známek „akvarijní rybičky“. \n\n\n"}
{"id": "655933", "url": "https://cs.wikipedia.org/wiki?curid=655933", "title": "Ehud Manor", "text": "Ehud Manor\n\nEhud Manor (: אהוד מנור, rodným jménem Ehud Weiner; 13. července 1941 – 12. dubna 2005) byl izraelský autor písní, překladatel a rozhlasová a televizní osobnost.\n\nNarodil se v mošavu Binjamina ještě za dob britské mandátní Palestiny a měl dva bratry (Cviho a Jehudu). Po absolvování povinné vojenské služby v Izraelských obranných silách vystudoval literaturu na Hebrejské univerzitě v Jeruzalémě a komunikaci v New Yorku. Během studií v New Yorku se seznámil se svou budoucí manželkou Ofrou Fuchsovou a dva měsíce po seznámení se s ní oženil. Společně měli tři děti: Gali, Libi a Jehudu.\n\nV 60. letech začal pracovat v rozhlasu jako hudební redaktor a v té době si hebraizoval své příjmení z Weinera na Manora. Během své kariéry napsal přes 1250 písní, včetně \"Ejn li erec acheret\", \"Brit olam\", \"ba-Šana ha-ba'ah\", \"Zo jalduti ha-šnija\" či \"Achi ha-ca'ir Jehuda\". Poslední zmíněnou napsal na památku svého bratra Jehudy, který zahynul během opotřebovací války v roce 1968. Byl autorem textů řady izraelských písní, které usilovaly o vítězství v soutěži Eurovision Song Contest, včetně vítězné písně \"Abanibi\" z roku 1978 a písní \"Chaj\" z roku 1983, \"Ze Rak Sport\" z roku 1992, \"Le-ha-amin\" z roku 2004 a \"Zman\" z roku 2005. Během svého života přeložil do hebrejštiny na 630 děl (např. od Shakespeara, Molièra), muzikálů (např. Vlasy) a písní.\n\nZemřel ve svém domě v Binjamině na srdeční zástavu. O několik let dříve se úspěšně vyléčil z rakoviny plic.\n\nV roce 1998 mu byla udělena Izraelská cena za hebrejskou hudbu. Týden před jeho smrtí oznámila Bar-Ilanova univerzita záměr udělit Manorovi čestný doktorát. V roce 2005 byl v internetové soutěži 200 největších Izraelců zvolen 3. největším Izraelcem všech dob.\n\n"}
{"id": "655935", "url": "https://cs.wikipedia.org/wiki?curid=655935", "title": "Adžedábíja", "text": "Adžedábíja\n\nAdžedábíja ( , ) je město v severovýchodní Libyi v okrese Al Wáhát. Leží přibližně 160 kilometrů na jih od Benghází, 12 kilometrů východně od pobřeží a 87 kilometrů na severovýchod od přístavu Marsá al-Briga.\n\nV roce 2006 mělo přibližně 140 tisíc obyvatel.\n"}
{"id": "655938", "url": "https://cs.wikipedia.org/wiki?curid=655938", "title": "Basídž", "text": "Basídž\n\nBasídž-e Mostazafín ( , ) nebo celým názvem \"Nírú-je Muqáwamat-e Basídž\" ( , ) je polovojenská organizace založená Ajatolláhem Chomejním v době íránsko-irácké války. Organizace je pod přímým velením Íránských revolučních gard a je také pod kontrolou nejvyššího vůdce Íránu Sajjida Alího Chameneího.\nRekruti se skládají z chlapců do 18 let, z mužů středního věku nad 45 let a žen všech věkových kategorií. Velitelem této polovojenské organizace je brigádní generál Mohammad Rezá Naqdí.\n\nPo islámské revoluci v Íránu v roce 1979 se k moci dostal Ajatolláh Chomejní. V zemi zavládl chaos, kterého využil diktátor Saddám Husajn a dne 22. září 1980 na Írán zaútočil. Cílem této války byla snaha Iráku ovládnout bohatá ropná naleziště v íránské provincii Chúzistán. Zároveň by také došlo k hospodářskému a politickému zhroucení nového režimu, což se zamlouvalo hlavně Spojeným státům. Spojené státy v této válce viděly hlavně příležitost ke znovuovládnutí Íránu. Z počátku irácká mašinérie slavila úspěch, avšak válečné štěstí se začalo brzy obracet ve prospěch Íránu. Írán si uvědomoval, že má nedostatek zkušených vojáků a nemůže je ztrácet ve vyčerpávající válce. (Většina schopných vojáků původně sloužila předešlému režimu a po revoluci byli tito vojáci popraveni nebo uvězněni.) Z toho důvodu Ajatolláh Chomejní ve svém projevu 20. března 1982 nastínil vytvoření polovojenských oddílů tvořených malými chlapci ve věku od 12 let. Výsledkem této výzvy byly tisíce dobrovolníků, kteří byli odváděni přímo na frontu. V roce 1983 již Revoluční gardy vycvičily 2 400 000 dobrovolníků, z nichž 450 000 bylo posláno na frontu. Basídžové se zaměřili hlavně na likvidaci minových polí, kterými procházeli za zpěvu náboženských písní, které oslavovaly hrdinství a mučednickou smrt imáma Husajna v bitvě u města Karbalá.\n\nPo skončení íránsko-irácké války se milice Basídž staly jedním z hlavních pilířů režimu, který se podílí na vnitřní bezpečnosti státu. Milice také působí v případě krize a živelních katastrof.\n"}
{"id": "655954", "url": "https://cs.wikipedia.org/wiki?curid=655954", "title": "Dokořán", "text": "Dokořán\n\nDokořán je české nakladatelství se zaměřením zejména na populárně-naučnou a odbornou literaturu s výběrovými přesahy do kvalitní beletrie a poezie. Společnost s ručením omezeným sídlí v Praze na Smíchově. Roku 2001 ji založili Zdeněk Kárník ml. a Marek Pečenka.\n\nZa 10 let existence nakladatelství vydalo přes 400 knih. Mezi autory nakladatelství patří Václav Cílek, Václav Klaus, Stanislav Komárek, Ludvík Vaculík, John D. Barrow, Niall Ferguson, Malcolm Gladwell, Stephen Hawking, Bjørn Lomborg, Simon Schama, Christian Norberg-Schulz, Mariusz Szczygieł, Jeremy Clarkson, Michio Kaku, Mario Livio a další.\n\nKnihy jím vydané získaly řadu významných ocenění (Cena Toma Stopparda, Cena VIZE 97, Cena Miroslava Ivanova aj.). Kniha Mariusza Szczygła \"Gottland\", reportážně-esejistickým způsobem mapující posledních sto let české historie, byla – vedle řady jiných ocenění – vyhlášena Evropskou knihou roku 2009.\n\nPopulárně-naučné řady \"Aliter\" a \"Zip\" (ve spolupráci s nakladatelstvím Argo), \"Zlom\", \"„Politicky nekorektní“ knihovnička\", \"Průvodce pro každého\", dále odborně zaměřené \"Bod\" a \"Dvanáct\", výtvarně orientovaná \"Pergamen\", vybraná poezie \"Mocca\", imaginativní \"Neviditelná knihovna\", výtvarně vypravené drobné prózy \"Netopýr\" ad.\n\n"}
{"id": "655958", "url": "https://cs.wikipedia.org/wiki?curid=655958", "title": "Dennis Wheatley", "text": "Dennis Wheatley\n\nDennis Yates Wheatley (8. ledna 1897, Londýn, Velká Británie – 10. listopadu 1977) byl britský spisovatel.\n\n\n\n"}
{"id": "655960", "url": "https://cs.wikipedia.org/wiki?curid=655960", "title": "Have a Nice Day", "text": "Have a Nice Day\n\nV angličtině vyjadřuje fráze Have a nice day zdvořilostní pozdrav na rozloučenou (v překladu Hezký den!), typický hlavně v komunikaci mezi zákazníky a zaměstnanci služeb.\n\n\nNázev 'Have A Nice Day má více alb a písní:\n"}
{"id": "655961", "url": "https://cs.wikipedia.org/wiki?curid=655961", "title": "Jan Frolík", "text": "Jan Frolík\n\nJan Frolík je jméno více známých osobností: \n\n"}
{"id": "655965", "url": "https://cs.wikipedia.org/wiki?curid=655965", "title": "Pouta", "text": "Pouta\n\nPouta mohou být:\n\n\n\n"}
{"id": "655966", "url": "https://cs.wikipedia.org/wiki?curid=655966", "title": "Flexibilita", "text": "Flexibilita\n\nFlexibilita (česky pružnost nebo ohebnost) se dá vysvětlit jako pružnost nebo dokonalé přizpůsobení se. Termín se používá pro označení sportovní činnosti či pracovního nasazení.\n\nPro sport hraje tělesná flexibilita důležitou roli. Uplatňuje se při protahování po zahřátí na počátku sportovní činnosti a při strečinku po ukončení sportovní činnosti. Flexibility nejvíce využívají sporty jako je aerobik, gymnastika či balet – na závodní úrovni totiž v těchto sportech hraje flexibilita významnou roli při hodnocení soutěžní sestavy. Flexibilita je důležitá i pro různá bojová umění, například karate.\n\nNejčastěji se jedná o flexibilitu mezi zaměstnavatelem a pracovníkem, tedy přizpůsobení se situaci a úkonům, které pracovníkovi zaměstnavatel předložil. Flexibilita je považována za měkkou dovednost (kompetenci). Každý člověk je méně či více flexibilní v různých oblastech, proto se mu dle posudku nadřízeného udělují úkony, které odpovídají jeho schopnostem přizpůsobení se.\n\nFlexibilita se dále vyskytuje ve spojitosti s flexibilní pracovní dobou, která je výhodná pro osoby na mateřské dovolené či osoby, které jsou pracovně vytížené druhým zaměstnáním. Jako flexibilní pracovní doba se označuje doba práce a hodina nástupu do práce, na kterou se podřízený se svým zaměstnavatelem dohodne. Flexibilní pracovní dobou lze rozumět i práci z domova, kde si zaměstnanec může libovolně určit, zda v určitý čas bude pracovat či ne – dodržet musí pouze termín odevzdání práce.\n\n\n\n"}
{"id": "655981", "url": "https://cs.wikipedia.org/wiki?curid=655981", "title": "Civilní obrana (Star Trek: Stanice Deep Space Nine)", "text": "Civilní obrana (Star Trek: Stanice Deep Space Nine)\n\n„Civilní obrana“ (v originále „Civil Defense“) je v pořadí sedmá epizoda třetí sezóny seriálu \"\".\n\nNáčelník O'Brien, Jake a komandér Sisko při čištění pracovních prostor stanice Deep Space Nine aktivují obranný program, který vytvořil její bývalý velitel gul Dukat, aby zabránil případnému povstání bajorských dělníků. Trojice je uzavřena v prostorách na zpracování rudy, a protože počítač nepřijme jejich kapitulaci, jsou nuceni utéct před nervovým plynem zaplavujícím komoru. Program to bere jako útěk dělníků a spouští druhý stupeň ochrany: vypne komunikaci na stanici a všechny vnitřní prostory zatarasí silovými poli. Do odříznutého velína přichází Garak, který jako Cardassian může díky bezpečnostním kódům silovými poli procházet a snaží se program ukončit, ale i přes veškerou opatrnost spustí autodestrukci stanice.\n\nPřekvapivě se na stanici objevuje gul Dukat, který zachytil nouzový signál. Za zrušení autodestrukce chce od Kiry svolení k transportu svých vojáků na stanici a legalizaci jejich pobytu. Když se chce transportovat zpět na svou loď, program to vyhodnotí jako kolaboraci s nepřítelem a zablokuje přesun. Dukat samozřejmě nechce na stanici zemřít a pomůže vyřadit silová pole. Sisko tak sice nemá čas na odstavení reaktoru, ale alespoň přesměruje energetické výboje, které mají stanici zničit, do jejích štítů.\n\n"}
{"id": "655982", "url": "https://cs.wikipedia.org/wiki?curid=655982", "title": "Martin Bína", "text": "Martin Bína\n\nMartin Bína (* 21. května 1983, Pelhřimov) je český cyklokrosař, juniorský mistr světa, vítěz Světového poháru, několikanásobný vítěz Českého poháru a mistr České republiky.\n\nV 8 letech začínal se silniční cyklistikou v TJ Spartak Pelhřimov pod vedením svého otce Josefa, také bývalého cyklisty. S nástupem na střední školu se přestěhoval do Tábora a přestoupil do místního CT Budvar Tábor. Pod vedením trenéra Stanislava Bambuly dosáhl na první úspěchy a stal se juniorským mistrem světa v cyklokrosu (2001).\n\nJeště předtím, než jeho profesionální kariéru poprvé přerušila operace kolene (2006–2008), stal se několikrát vicemistrem České republiky a získal také celkové vítězství v závodech Světového poháru (sezona 2004/2005). Po návratu do sedla cyklokrosového kola dosáhl dvakrát na titul celkového vítěze Českého poháru (sezony 2008/2009, 2009/2010). Na mistrovství světa v Táboře se v roce 2010 zařadil 4. místem mezi nejlepší české cyklokrosaře. Jeho kariéru bohužel znovu na dva roky přerušil úraz a operace kolene (2010–2012).\n\nPo dvou operacích kolene a dvou sezonách mimo závody se k profesionální cyklistice vrátil v sezoně 2012/2013. Ihned opanoval Český cyklokros, stal se celkovým vítězem Českého poháru a vicemistrem České republiky. V závěru takto vydařené návratové sezony pak ještě zvítězil v závodě světového poháru v Hoogerheide.\n\nV sezonách 2013/1014 a 2014/2015 jezdil za belgický tým Corendon-KwadrO (dříve KwadrO-Stannah). V sezoně 2014/2015 oblékal dres mistra České republiky.\n\nPo další vynucené zdravotní pauze, tentokrát v důsledku únavového syndromu, se v sezoně 2017/2018 vrátil rekreačně na závodní tratě v barvách týmu CK Kolokrám. Nominoval se na ME v Táboře a sezonu zakončil 4. místem v seriálu Českého poháru.\n\nV roce 2015 založil vlastní značku sportovní kosmetiky BINA.\n\n\n\n\n"}
{"id": "655983", "url": "https://cs.wikipedia.org/wiki?curid=655983", "title": "Tomáš Paprstka", "text": "Tomáš Paprstka\n\nNa MS 2010 v kategorii juniorů získal zlatou medaili. Zúčastňuje se také soutěží na horských kolech. Na mistrovství ČR v MTB vybojoval několik medailí.\n\nV anketě sportovec roku v r. 2010 obsadil v kategorii juniorů první místo.\n\n"}
{"id": "655985", "url": "https://cs.wikipedia.org/wiki?curid=655985", "title": "Lubomír Petruš", "text": "Lubomír Petruš\n\nLubomír Petruš (Cyklo Team Kolárna) (* 17. červenec 1990 Bruntál) je český cyklokrosař.\n\nMistr Evropy v cyklokrosu (Hittnau 2007).\n\nNa cyklokrosovém mistrovství světa v Trevisu 2008 vybojoval bronzovou medaili a stal se mistrem ČR juniorů v cyklokrosu v r. 2007, v r. získal 2006 stříbro. \n\nVe stejném roce 2006 získal i bronzovou medaili\ntaké na mistrovství ČR v silniční cyklistice. \n\nV r. 2009 na mistrovství ČR v cyklokrosu do 23 let zaznamenal stříbro, o rok později zlato. \n\nMezi nejvýznamnější výsledek v elitní kategorii patří 8.místo na Světovém poháru v belgickém Namuru v r. 2013 \n\nDalší cenné trofeje získal především na závodech v zahraničí Belgii, Francii, Nizozemí aj.\n\nŘadu významných úspěchů zaznamenal také na mezinárodním poli v silniční cyklistice.\n\nMezi jeho hlavní úspěchy patří vítězství etapy na Tour de Liege nebo 2. místo v celkové klasifikaci na etapovém závodě Tour de Alsace, zisk několika trikotů nejlepšího vrchaře.\n\nLubomír působil do roku 2015 v profesionální belgické stáji po boku Nielse Alberta a Matthieua Van Der Poela.\n\nV roce 2016 přerušil profesionální kariéru se zdravotních důvodů a cyklistice se věnoval jen částečně v rámci možností.\n\nV polovině roku 2019 se po pauze vrátil znovu do závodního procesu.\n"}
{"id": "655986", "url": "https://cs.wikipedia.org/wiki?curid=655986", "title": "Jiří Polnický", "text": "Jiří Polnický\n\nJiří Polnický (*16. prosince 1989, Mladá Boleslav) je bývalý český cyklokrosař, bronzový medailista z mistrovství světa juniorů.\n\nNa mistrovství ČR juniorů v cyklokrosu vybojoval v r. 2006 zlato. Nyní se naplno věnuje silniční cyklistice. V letech 2012 – 2015 působil v hradecké stáji Whirlpool Author. Od roku 2016 přešel k profesionálům. Nyní jezdí za polský ProContinentální tým VERVA Activejet Pro Cycling Team. \n\n"}
{"id": "655988", "url": "https://cs.wikipedia.org/wiki?curid=655988", "title": "Filip Kastilský (1327)", "text": "Filip Kastilský (1327)\n\nFilip Kastilský ( \"Felipe de Castilla y Molina\", 28. května 1292, Sevilla – duben 1327, Madrid) byl kastilský infant, pán Cabrera a Ribery, regent království a příznivce templářského řádu.\n\nNarodil se jako nejmladší z mnoha synů kastilského krále Sancha IV. a Marie z Moliny. V listopadu 1315 se oženil s Markétou de la Cerda. Manželství zůstalo bezdětné. Poté co francouzský král Filip Sličný zahájil stíhání templářů a Filipův bratr, král Ferdinand, se ke stíhání váhavě přiklonil, postavili se kastilští příslušníci řádu na odpor proti pronásledování a část svých pevností ponechali pod Filipovou ochranou. Roku 1319 se Filip stal poručníkem nezletilého synovce Alfonse XI. a regentem občanskými nepokoji zmítané Kastilie. Po Alfonsově boku setrval až do své smrti v dubnu 1327.\n"}
{"id": "655990", "url": "https://cs.wikipedia.org/wiki?curid=655990", "title": "Čaja (přítok Obu)", "text": "Čaja (přítok Obu)\n\nČaja ( ) je řeka v Tomské oblasti v Rusku. Je 194 km dlouhá. Povodí má rozlohu 27 200 km².\n\nVzniká soutokem Parbigu a Bakčaru. Ústí zleva do Obu na 2 403 říčním kilometru.\n\nZdroje vody jsou smíšené, přičemž převažují sněhové srážky. Nejvyšších vodních stavů dosahuje od poloviny dubna do začátku července. Průměrný roční průtok vody činí 70 m³/s. Maximální průtok činí 950 m³/s a minimální 20 m³/s. Zamrzá v listopadu a rozmrzá v dubnu.\n\nŘeka je splavná a je na ní možná vodní doprava.\n"}
{"id": "656007", "url": "https://cs.wikipedia.org/wiki?curid=656007", "title": "Bellinghamské výtržnosti", "text": "Bellinghamské výtržnosti\n\nBellinghamské výtržnosti se udály 4. září 1907 v Bellinghamu, v americkém státě Washington. Davy čtyř až pěti set bílých mužů, převážně členů Asiatic Exclusion League, skupiny, která bojovala za zákaz imigrace z Asie, napadly domovy indických přistěhovalců se záměrem vyloučit je z pracovní síly zdejších pil. Indové byli většinou Sikhové, ale tehdejší média je mylně označovala za Hindy. Dav vyhnal přistěhovalce do ulic, zbil je a sebral jim cenné věci. Úřady spolupracovaly s výtržníky a odnášely zbité přistěhovalce do radnice, zdánlivě pro jejich bezpečí. Šest Indů bylo hospitalizováno a 410 jich bylo drženo ve věznici, oficiálně v ochranné vazbě. Žádní účastníci výtržností nebyli zažalovaní.\n\nNěkteré oběti výtržností se přestěhovaly do Everettu, kde se ale po dvou měsících dočkaly stejného zacházení. Podobné výtržnosti se v této době udály také ve Vancouveru a v Kalifornii.\n\n"}
{"id": "656009", "url": "https://cs.wikipedia.org/wiki?curid=656009", "title": "Luan-che", "text": "Luan-che\n\nLuan-che () je řeka na území autonomní oblasti Vnitřní Mongolsko a v provincii Che-pej na severovýchodě ČLR. Je 877 km dlouhá. Povodí má rozlohu 44 900 km².\n\nPramení na planině Wej-čchang. Protéká skrze pohoří Že-že, přičemž překonává říční prahy a vytváří peřeje. Ústí do zálivu Po-chaj Žlutého moře.\n\nPrůměrný roční průtok vody poblíž ústí činí 140 m³/s. V létě dochází k záplavám. Unáší velké množství pevných částic (6,3 kg/m³)\n\nNa řece je možná vodní doprava na džunkách.\n"}
{"id": "656015", "url": "https://cs.wikipedia.org/wiki?curid=656015", "title": "Bláznivý život Charlese Bukowského", "text": "Bláznivý život Charlese Bukowského\n\nBláznivý život Charlese Bukowského (anglicky \"Charles Bukowski: Locked in the Arms of Crazy Life\") je životopisná kniha Howarda Sounese, britského novináře a životopisce o americkém spisovateli Charlesi Bukowském. Kniha vyšla v roce 1998 a její anglický název je převzat z Bukowského básně „\"Báseň pro čističe bot\"“ (angl. „\"One For the Shoeshine Man\"“ obsažené ve sbírce \"\").\n\nČesky knihu vydalo nakladatelství Pragma v roce 1999.\n\nV poznámce autor knihy Howard Sounes uvádí, že započal pracovat na rozsáhlém životopise dva roky po smrti Charlese Bukowského a ani jednou se s ním dříve osobně nesetkal. Ve snaze vytvořit ucelené dílo kontaktoval jeho přátele, milenky, bývalé spolupracovníky, kolegy spisovatele, vydavatele a příbuzné, z nichž většina mu byla nápomocna. Taktéž čerpal z hojné a dosud nevydané korespondence.\nŽivotopis obsahuje i řadu dosud nezveřejněných raritních fotografií, které tvoří obrazovou přílohu.\nVe snaze uvést na pravou míru některé mýty o Bukowského životě prošel Sounes mnohé doklady, soudní záznamy, protokoly o přestupcích a trestných činech a jiné materiály. V neposlední řadě prošel četná interview, která se objevila v tisku a TV a samozřejmě spisovatelovu tvorbu.\nNa konci knihy je uveden bohatý výčet pramenů, o něž se opírají tvrzení z jednotlivých kapitol. Dílo je doplněno kromě fotografií i kresbami, jejichž tvůrcem je samotný Charles Bukowski.\n\nŽivotopis je podaný formou poutavého vyprávění a zmiňuje jak všelijaké historky ze života Bukowského, citace z díla tak i názory ostatních lidí na něj a osobní zkušenosti jeho blízkých. Nalezneme zde i vybranou bibliografii Bukowského tvorby.\n\nAutorova poznámka (str. 7)\nProlog (str. 9)\nHistorka o tom, jak dokázal Bukowski vyvádět, když se opil.\n\n1. Kruté dětství (str. 15)\nBukowského rodiče a jeho odpor k nim, přestěhování do Los Angeles, nelehké dětství a dospívání.\n\n2. Léta na barové stoličce (str. 27)\nZáliba ve čtení, opozice ve škole ve snaze šokovat, první cesty po USA, první zaměstnání a nesmělé literární krůčky. Seznámení s Jane Cooney Bakerovou a společný opilecký život.\n\n3. Smrt volá po další smrti (str. 47)\nManželství a rozvod s Barbarou Frye, úmrtí rodičů, Bukowského vztah k penězům, první vydané básnické sbírky, truchlení nad smrtí Jane Cooney Bakerové.\n\n4. Rozhovory v laciných cimrách (str. 64)\nSpory se sousedy v podnájmu, práce na poště, společný život s FrancEyE.\n\n5. Rodinný život na DeLongpre Avenue (str. 77)\nStěhování do domku na DeLongpre Avenue, domácí neshody, narození Mariny Louise Bukowski, rozchod s FrancEyE.\n\n6. Black Sparrow a šedesátá léta (str. 90)\nSeznámení se a následná spolupráce s Johnem Martinem, operace hemoroidů, zážitky s hippies, setkání s Nealem Cassadym, psaní sloupku pro undergroundový časopis Johna Bryana \"Open City\", vzpomínky Harolda Norseho.\n\n7. Poštovní úřad (str. 115)\nOdchod z pošty, román \"Poštovní úřad\", první čtení poezie.\n\n8. Láska, samá láska (str. 126)\nVztah s Lindou Kingovou.\n\n9. Ženy (str. 137)\nVztah s Lizou Williamsovou, vzpomínky Mariny Louise Bukowski na otce, ostré spory s Lindou Kingovou, úsměvná historka ze záchytky, Bukowského podíl na smrti Williama Wantlinga.\n\n10. Rostoucí sláva (str. 155)\nVečírky, známosti, recitace poezie, druhý román \"Faktótum\", povídky pro pornografické časopisy, rozchod s Lindou Kingovou, setkání s Bobem Lindem.\n\n11. Nádherné holky s hárem rudým jak vražedně krvavý západ slunce (str. 173)\nVyznání lásky k Pamele Millerové a jejich vztah, setkání s Amber O´Nealovou.\n\n12. Matička Evropa (str. 190)\nCesty do Evropy, kde byly Bukowského knihy velmi populární, čtení poezie v Markthalle v Hamburku, návštěva rodného města Andernach, trapas ve francouzském pořadu \"Apostrofy\".\n\n13. Chinaski na předměstí (str. 203)\nSetkání s Johnem Fantem, historka z koupě nového BMW, přestěhování se do San Pedra, scénář k filmu \"Štamgast\", vztah s Lindou Lee Beighle, čtvrtý román \"Šunkový nářez\".\n\n14. Hollywood (str. 221)\nDostihy, svatba s Lindou Lee, přátelství s filmovými celebritami.\n\n15. Poslední dostih (str. 238)\nZdravotní problémy v pokročilém věku, výměna psacího stroje za počítač, pozdní tvorba, literární uznání.\n\n16. Konec noci (str. 255)\nPoslední román \"Škvár\", čekání na smrt, pohřeb.\n\nPoděkování (str. 269)\nPrameny (str. 273)\nVybraná bibliografie (str. 308)\n\n\n\n\n"}
{"id": "656020", "url": "https://cs.wikipedia.org/wiki?curid=656020", "title": "Gers", "text": "Gers\n\nGers může znamenat:\n\n"}
{"id": "656021", "url": "https://cs.wikipedia.org/wiki?curid=656021", "title": "Stehová tkanina", "text": "Stehová tkanina\n\nStehová tkanina (angl.:\"backstitch cloth\", něm.: \"Steppgewebe\") je souhrnné označení pro textilie s plastickým, reliéfním povrchem na lícní straně. \n\nTkanina se zhotovuje ze dvou osnov a z jednoho až tří systémů útkových nití. \n\nNapř. u tkaniny se dvěma osnovami a dvěma útky sestává základní tkanina z osnovy a útku protkaných pevně napnutou stehovou osnovou, která spolu s výplňkovým útkem na určitých místech k sobě přitahuje základní tkaninu a tak tvoří zářezy, což jsou zároveň kontury různě tvarovaných vzorů. \n\nHorní, základní tkanina je jemnější, nejčastěji z filamentů v plátnové vazbě, stehová tkanina na rubní straně se někdy počesává. K bohatšímu vzorování stehových tkanin musí být tkací stroje vybaveny listovým nebo žakárovým ústrojím. \n\nKe stehovým tkaninám patří piké (se stehovou osnovou v několika variantách), matlasé (stehový útek) a podle některých odborníků (např. \"Kießling/Matthes\") také kloké.\n\nOznačení \"piké\" se často používá jako souhrnný název všech druhů stehových tkanin, což může vést k záměnám a nedorozuměním.\nPiké, Kloké, Matlasé, Quilt\n"}
{"id": "656029", "url": "https://cs.wikipedia.org/wiki?curid=656029", "title": "Seznam dílů seriálu Čarodějnice školou povinné", "text": "Seznam dílů seriálu Čarodějnice školou povinné\n\nToto je seznam dílů seriálu \"Čarodějnice školou povinné\". Britsko-kanadský televizní seriál \"Čarodějnice školou povinné\" byl vysílán v letech 1998–2001, rozdělen do tří řad po 13 dílech, resp. 14 v případě poslední řady.\n\n<onlyinclude></onlyinclude>\n\n"}
{"id": "656037", "url": "https://cs.wikipedia.org/wiki?curid=656037", "title": "Gers (řeka)", "text": "Gers (řeka)\n\nGers je řeka v jižní Francii (Midi-Pyrénées, Akvitánie). Její celková délka je 178 km. Plocha povodí měří 1700 km².\n\nPramení na planině Lannemezan u úpatí Pyrenejí. Na dolním toku teče po rovině. Ústí zleva do Garonny.\n\nZdrojem vody jsou dešťové a sněhové srážky. Na jaře má nejvíce vody a v létě nejméně.\n\nVodní doprava je možná na dolním toku. Na řece leží město Auch.\n"}
{"id": "656043", "url": "https://cs.wikipedia.org/wiki?curid=656043", "title": "Souvlaki", "text": "Souvlaki\n\nSouvlaki () je oblíbené řecké jídlo sestávající z malých kousků masa a někdy i zeleniny, grilovaných na špízu. Podává se na špejli, ze které se přímo jí, případné v sendviči pita spolu s obložením a omáčkami, anebo na talíři jako příloha k pilafu. V Řecku se souvlaki tradičně dělá z vepřového nebo jehněčího, v poslední době často také z kuřecího masa. V jiných zemích a pro turisty může být souvlaki také z dalších druhů masa, jako například rybího. Souvlaki by se mělo polít vinnou omáčkou.\n\nTerminologie souvlaki a různých jeho variant je matoucí a nestálá. V závislosti od kontextu znamená výraz \"souvlaki\" libovolnou z variant. V mnoha regionech, zejména v Athénach a na jihu Řecka, se sendvič gyros nazývá \"souvlaki\".\n\nSlovo \"souvlaki\" je zdrobnělinou slova \"souvla\" (špejle).\n\n\n"}
{"id": "656045", "url": "https://cs.wikipedia.org/wiki?curid=656045", "title": "Babe Ruth", "text": "Babe Ruth\n\nGeorge Herman „Babe“ Ruth Jr., vlastním jménem \"Georg Hermann Ehrhardt\", (6. února 1895, Baltimore, Maryland, USA - 16. srpna 1948, New York, New York) byl americký baseballový hráč, považovaný za nejlepšího hráče všech dob.\n\nNavštěvoval školu pro chudé děti v Baltimoru, kde zahájil svou baseballovou kariéru jako nadhazovač Baltimore Orioles. Později byl fanouškům znám jako „Babe Ruth“, stal se členem Boston Red Sox a roku 1919 dosáhl za sezonu 29 homerunů. Následující rok hrál za New York Yankees, na své konto si připsal 54 homerunů a stal se tak populárním, že roku 1925 vydělal daleko více peněz než americký prezident. Roku 1927 zvýšil svůj rekord na 60 homerunů za sezonu, a když v roce 1935 odcházel z aktivního sportu, bylo jeho skóre 714 homerunů.\n\nV roce 1991 o něm natočil režisér Mark Tinker životopisný film \"Babe Ruth\" se Stephenem Langem v hlavní roli.\n\nO rok později byl na stejné téma natočen film \"The Babe\" s Johnem Goodmanem. Režisérem byl Arthur Hiller.\n\n"}
{"id": "656046", "url": "https://cs.wikipedia.org/wiki?curid=656046", "title": "Ferdinand Greinecker", "text": "Ferdinand Greinecker\n\nFerdinand Greinecker (28. dubna 1893 Bystřice pod Hostýnem – 15. července 1952 tamtéž) byl český hudební skladatel.\n\nNa housle a klavír hrál od dětství. Vystudoval učitelský ústav v Příboře, kde byl jeho učitelem František Schäfer, otec stejnojmenného klavíristy a skladatele. Stal se učitelem a většinu svého života prožil v Bystřici pod Hostýnem. V roce 1951 odešel do důchodu. \n\nZasloužil se o hudební život v kraji. Byl sbormistrem a od roku 1933 členem smyčcového kvarteta. Skladbu studoval soukromě u Eduarda Treglera. Komponoval převážně komorní hudbu, písně a sbory.\n\n\nVětšina skladeb zůstala v rukopise. Tiskem vyšly pouze \"Obžínky\" a \"Furiant\" pro klavír.\n\n\n"}
{"id": "656048", "url": "https://cs.wikipedia.org/wiki?curid=656048", "title": "John Hicks", "text": "John Hicks\n\nSir John Richard Hicks (8. dubna 1904, Warwick, Spojené království – 20. května 1989, Blockley, Spojené království) byl britský ekonom, jeden z nejvýznamnějších a nejvlivnějších ekonomů dvacátého století. Mezi jeho nejvýznamnější příspěvky ekonomii patří teorie spotřebitele v mikroekonomii a IS-LM model, který shrnuje keynesiánský pohled na makroekonomii.\n\nV roce 1972 spolu s Kennethem Arrowem získal Cenu Švédské národní banky za rozvoj ekonomické vědy na památku Alfreda Nobela za „průkopnické příspěvky k teorii všeobecné rovnováhy a teorii blahobytu“.\n\nJohn Hicks absolvoval bakalářská studia na Oxfordské univerzitě. V letech 1929–1935 vyučoval na Londýnské škole ekonomie a politických věd. V letech 1935–1938 působil na Univerzitě v Cambridgi a v letech 1938–1946 byl profesorem politické ekonomie na Manchesterské univerzitě. V letech 1950–1965 byl profesorem a od roku 1965 do své smrti emeritním profesorem na Oxfordské univerzitě.\nSvou statí \"Mr. Keynes and the Classics\" (Pan Keynes a klasikové, 1937) v časopise \"Econometrica\" přispěl ke vzniku tzv. neoklasické syntézy. V témže článku se poprvé objevuje model IS-LL, později modifikovaný Alvinem Hansenem do podoby učebnicového modelu IS-LM (někdy též \"Hicks-Hansen IS-LM model\").\nNobelovu cenu za ekonomii obdržel v roce 1972 za přínos k rozpracování teorie celkové rovnováhy a k rozvoji ekonomie blahobytu, řešení problému indexních čísel a reinterpretaci pojmu přebytku spotřebitele.\n\n\n"}
{"id": "656054", "url": "https://cs.wikipedia.org/wiki?curid=656054", "title": "Nikolaj Ťutčev", "text": "Nikolaj Ťutčev\n\nNikolaj Sergejevič Ťutčev (, Moskva – 18. ledna 1924 Petrohrad) byl ruský revolucionář a člen strany socialistů-revolucionářů.\n\nV roce 1874 žil Ťutčev s příbuznými v Simbirsku, kde se setkal se skupinou kolem Michaila Bakunina. V roce 1875 byl spolu s Nikolajem Kibalčičem zatčen a propuštěn na kauci 1000 rublů. Kibalčič byl odsouzen na tři roky vězení. V roce 1876 se účastnil demonstrací na pohřbu studenta umučeného ve vězení P. Černyševa.\n\nV letech 1877 - 1878 pracoval jako časoměřič v továrně na munici a tajně řídil propagandu mezi pracovníky – proto byl brzy vyhozen. V té době byl přítelem revolucionáře Alexandra Kvjatkovského a byl policií označen jako jeden z \"nejnebezpečnějších politických zločinců\".\n\nV roce 1878 byl deportován na Sibiř, odkud spolu s Jekatěrinou Breško-Breškovskou a několika dalšími uprchl. V té době se stal zakladatelem skupiny Zemlja i volja a následující léta strávil v Irkutsku.\n\nV roce 1903 se zde spojil se socialistickými revolucionáři. V roce 1905 se vrátil do Petrohradu, kde se stal členem ústředního výboru strany. Podílel se na přípravě atentátu na generálmajora Dmitrije Trepova, velkovévody Vladimira Alexandroviče a dokonce i cara. Po porážce revoluce byl zatčen a roku 1906 emigroval.\n\nŤutčev si dopisoval se známými revolucionáři, jako byli Boris Savinkov, Nikolaj Morozov nebo Eduard Pekarskij.\n\nDo konce první světové války žil v Itálii a Francii, kde se poznal s Jeanem Jaurèsem. Po revoluci se vrátil do Petrohradu a do revolučního hnutí již nezasáhl. Zemřel 31. ledna 1924 na krvácení do mozku.\n\n"}
{"id": "656060", "url": "https://cs.wikipedia.org/wiki?curid=656060", "title": "Vincenzo Iaquinta", "text": "Vincenzo Iaquinta\n\nVincenzo Iaquinta (* 21. listopadu 1979, Crotone, Itálie) je bývalý italský fotbalista, který hrál na postu útočníka například za italské kluby Udinese Calcio a Juventus Turín a též za italskou reprezentaci. S italskou reprezentací získal v roce 2006 zlatou medaili z mistrovství světa. V roce 2013 ukončil svou profesionální kariéru.\n\nKoncem roku 2018 byl při soudu s mafií 'Ndrangheta odsouzen na dva roky za ilegální držení zbraní.\n\nSvůj první zápas za italskou reprezentaci odehrál 30. března 2005. Jednalo se o přátelský duel s Islandem. Byl součástí národního týmu, který zvítězil na mistrovství světa 2006 v Německu. Hrál ve všech třech utkáních Itálie na Konfederačním poháru o tři roky později, ale nevstřelil žádný gól a Itálie vypadla z turnaje už po skupinové fázi. Následující rok byl opět nominován do reprezentace pro mistrovství světa v Jihoafrické republice. Nicméně ani zde nedokázala Itálie postoupit ze skupiny.\n\n\n\n"}
{"id": "656061", "url": "https://cs.wikipedia.org/wiki?curid=656061", "title": "Čin (časopis)", "text": "Čin (časopis)\n\nČin (s podtitulem „týdeník pro veřejné a kulturní otázky“) byl časopis, který vycházel v letech 1929–1938. Jeho vydavatelem bylo Tiskové a nakladatelské družstvo Československých legionářů v Praze II, Dittrichova 13. Tiskl Pokrok v Praze II, Revoluční VI.\n\nPrvní číslo vyšlo v říjnu 1929 a poslední v roce 1939. Do roka vycházelo dvacet čísel. Vedoucí redaktorkou tohoto týdeníku byla Marie Majerová. Redakční kruh se skládal z Marie Majerové, Františka Fajfra, Josefa Kopty a Bohuslava Koutníka. Od roku 1937 týdeník řídil Bohuslav Přikryl. Do Činu přispívala velká část předválečné československé umělecké obce. Z básníků to byli např. František Halas, František Hrubín, Jindřich Hořejší. O výtvarném umění a výstavách psal Jindřich Chalupecký. Knižním referátem se zabýval Břetislav Koutník (šifra Ktk). Jednotlivými články přispívali Ivan Olbracht, Josef Kopta, Josef Čapek, Jan Beneš, Pavel Eisner. O divadelní tvorbě psal Jiří Frejka, divadelní reference psala Marie Majerová (šifra M. M). Od ročníku IV. divadelní rubriku vedl Jiří Trager (šifra tge). Značný důraz byl kladen i na oblast filmové tvorby, týdeník měl v letech 1932–1933 a 1933–1934 své filmové referenty: Vladimíra Kolátora a později Josefa Trojana.\n"}
{"id": "656065", "url": "https://cs.wikipedia.org/wiki?curid=656065", "title": "Grogrén", "text": "Grogrén\n\nGrogrén (z fr. \"gros-grain\" – hrubého charakteru) je těžká hedvábná tkanina s rypsovou vazbou, která se používá především na kostýmy a dámské šaty. Z názvu tkaniny vzniklo patrně pojmenování alkoholického nápoje grogu, za jehož objevitele je považován britský admirál Edward Vernon, přezdívaný „Old Grog“ podle svého oblíbeného oblečení z grogrénu.\n\nV části odborné literatury (např. Talavášek aj.) se sice stále ještě uvádí původní účel použití. Podle mnohých definicí se však za hlavní účel použití považují stuhy (viz také \"přiložené snímky\"). Stuhy se vyrábí na speciálních strojích na úzké tkaniny většinou z umělých vláken a z bavlny. V posledních letech se v obchodě jen ojediněle najdou nabídky sukní , kabelek nebo obuvních svršků z grogrénu tkaného na standardních strojích.\n\n"}
{"id": "656076", "url": "https://cs.wikipedia.org/wiki?curid=656076", "title": "Torri Higginsonová", "text": "Torri Higginsonová\n\nTorri Higginsonová (\"Higginson\", * 6. prosince 1969, Burlington, Ontario, Kanada) je kanadská herečka.\n\nProslavila ji role Beth Kittridge v seriálu \"TekWar\".\n\n\n"}
{"id": "656094", "url": "https://cs.wikipedia.org/wiki?curid=656094", "title": "Kryštof Josef Hollandt", "text": "Kryštof Josef Hollandt\n\nProf. Jur. Dr. Kryštof Josef Hollandt (? – 1713) byl moravský právník, profesor práva na Olomoucké univerzitě a autor původního komentáře k Institucím.\n\nKryštof Josef Holandt vystudoval Filosofickou fakultu Olomoucké univerzity a Právnickou fakultu ve Vídni a v Praze \n\nHollandt se stal profesorem práva Olomoucké univerzity v roce 1695. Zatímco jeho předchůdci vyučovali pouze veřejné právo (\"ius civile\"), on začal vyučovat i právo církevní (\"ius canonicum\"). Jezuité, kteří tehdy byli v čele univerzity, považovali výuku kanonického práva za svou doménu, a podali proti činnosti Hollandta protest. V reakci na to v roce 1696 vydal císař Leopold I. dekret, kterým potvrdil Hollandtovu výuku obojího práva (vyučování se však týkalo pouze studentů práva, studenti teologie měli stále výuku kanonického práva odděleně na Teologické fakultě, až do roku 1771).\n\nV roce 1707 musel opustit post profesora v důsledku duševní nemoci. I přesto však v roce 1711 v Olomouci vydal vlastní komentář k Institucím pod názvem \"Examen iuridicum\".\n\n"}
{"id": "656151", "url": "https://cs.wikipedia.org/wiki?curid=656151", "title": "GO", "text": "GO\n\nSpojení písmen G a O může mít různé významy:\n\n"}
{"id": "656155", "url": "https://cs.wikipedia.org/wiki?curid=656155", "title": "Marc Andreessen", "text": "Marc Andreessen\n\nMarc Andreessen (* 9. července 1971) je americký podnikatel, investor, softwarový inženýr a multimilionář známý především jako spoluautor Mosaicu, prvního široce rozšířeného webového prohlížeče, a spoluzakladatel Netscape Communications Corporation. Založil a později prodal softwarovou firmu Opsware.\nMarc Andreessen je také spoluzakladatel Ning, společnosti, která poskytuje platformu pro sociální sítě. Je členem představenstva Facebooku, eBay a HP. Andreessen je také častým hostem a hlavním řečníkem na konferencích v Silicon Valley.\n\nNarodil se v Cedar Falls v Iowě a vyrůstal v New Lisabon ve Wisconsinu. Byl přijat na bakalářské studium počítačových věd na University of Illinois. Ještě jako vysokoškolák byl zaměstnán u IBM v texaském Austinu.\n\nAndreessen během studií také pracoval v Národním centru pro superpočítačové aplikace (NCSA), kde se seznámil s Timem Berners-Leem a se standardy pro World Wide Web. Společně s na plný úvazek placeným spolupracovníkem Ericem Binou pracovali na vytvoření uživatelsky příjemého prohlížeče s integrovanou grafikou, která by fungovala na široké škále počítačů. Výsledkem byl webový prohlížeč Mosaic. Později oba opustili NCSA a založili Netscape Communications Corporation.\n\nPo absolvování univerzity v roce 1993 se přestěhoval do Kalifornie a začal pracovat v Enterprise Integration Technologies.\n\nPozděli se setkal s Jimem Clarkem, zakladatelem Silicon Graphics. Clark věřil, že prohlížeč Mosaic bude mít velké obchodní možnosti a navrhl zahájení internetového softwaru. Brzy poté založil spolu s Andreessenem jako spoluzakladatelem a viceprezidentem pro technologie Mosaic Communications Corporation (Mountain View, Kalifornie). University of Illinois se ale nelíbilo užívání názvu Mosaic, takže Mosaic Communications, změnila svůj název na Netscape Communications a jeho vlajkovou lodí se stal webový prohlížeč Netscape Navigator.\n\nNetscape se v roce 1995 dostal do povědomí veřejnosti. Byl uveden na titulní straně časopisu Time a dalších publikací.\n\nÚspěch Netscape přilákal pozornost Microsoftu, který rozpoznal jeho potenciál a chtěl, aby se dostal do čela probíhající internetové revoluce. Microsoft sebral zdrojový kód Mosaic z Spyglass, Inc, odnož z University of Illinois, a změnil jej na Internet Explorer. Výsledná bitva mezi oběma společnostmi se stala známá jako válka prohlížečů.\n\nNetscape byl odkoupen v roce 1999 za 4,2 miliardy amerických dolarů společností AOL, kde on sám pracoval jako technický ředitel.\n\nSpoluzaložil Ning a je investorem sociální zpravodajské internetové stránky digg a několika dalších technologických firem, jako je Plazes, Netvibes, CastTV a Twitter. Jeho dalším projektem byl prohlížeč RockMelt (2009).\n\n5. července 2009 oznámil spolu se svým dlouholetým obchodním partnerem Benem Horowitzem založení firmy rizikového kapitálu Andreessen Horowitz, která se věnuje odvětví informačních technologií.\n\nHorowitz získal většinový podíl ve Skype Limited. V roce 2010 investorská skupina včetně Andreessena a Horowitze investovala 46 mil. dolarů do Kno Inc., digitální platformy společného vzdělání.\n\nV roce 2006 se oženil s Laurou Arrillaga. Laura Arrillaga je zakladatelkou Silicon Valley Venture fund, a dcera miliardáře Johna Arrillaga.\n\n"}
{"id": "656178", "url": "https://cs.wikipedia.org/wiki?curid=656178", "title": "Harold Holt", "text": "Harold Holt\n\nHarold Edvard Holt (4. srpna 1908, Sydney, Austrálie – 17. prosince 1967, nedaleko Portsea, Victoria) byl australský politik, premiér v letech 1966–1967.\n\nČlen Liberální strany Austrálie (LPA). V době kdy byl premiérem, se stal blízkým spojencem USA a prezidenta Lyndona B. Johnsona. Výrazně posílil účast Austrálie ve válce ve Vietnamu. Americký prezident Johnson tuto pomoc ocenil a v roce 1966 jako první americký prezident navštívil Austrálii.\n\nDne 17. prosince 1967 při koupání v moři zmizel ve vysokých vlnách. Po bezvýsledném pátrání byl prohlášen za mrtvého. Jeho nástupcem byl jmenován John McEwen jako nový premiér Austrálie.\n"}
{"id": "656179", "url": "https://cs.wikipedia.org/wiki?curid=656179", "title": "Philippe de Monte", "text": "Philippe de Monte\n\nPhilippe de Monte, též \"Philippus de Monte\" či \"Filip de Monte\" (1521, Mechelen – 4. července 1603, Praha), byl vlámský hudební skladatel pozdní renesance, který na sklonku svého života působil na dvoře Rudolfa II. v Praze.\n\nNarodil se roku 1521 ve vlámském městě Mechelen (dnešní Belgie). Jako zpěvák a hudebník cestoval po Evropě (Itálie, Anglie, Španělsko). Později se uchytil na dvoře císaře Maxmiliána II. Habsburského ve Vídni, kde se stal dvorním kapelníkem. Po Maxmiliánově smrti přešel do služeb jeho syna, císaře Rudolfa II., s jehož dvorem pak v roce 1583 přesídlil do Prahy.\n\nByl velice produktivním skladatelem, zkomponoval přes 1200 madrigalů, které byly vydány ve 36 svazcích a vytištěny v nejlepších benátských tiskárnách. Kromě toho zkomponoval asi 40 mší a 50 písní na texty francouzského básníka Pierre de Ronsarda a přibližně 300 motet.\n\nJeho moteta, spolu s motety Palestriny a Gabrieliho tvoří vrchol hudby pozdní renesance.\n\nPhilippe de Monte zemřel 4. července 1603 jakožto \"maestro di cappella\" na pražském císařském dvoře. Pochován byl v kostele sv. Jakuba na Starém Městě pražském.\n\n\n"}
{"id": "656185", "url": "https://cs.wikipedia.org/wiki?curid=656185", "title": "Íránská armáda", "text": "Íránská armáda\n\nÍránská armáda ( , ) je součástí ozbrojených sil Íránské islámské republiky. Spolu s Íránskými revolučními gardami je hlavní vojenskou silou v Íránu. Íránská armáda má 350 000 vojáků z povolání a přibližně 220 000 vojáků základní služby. V případě konfliktu může Írán povolat i velký počet záložníků, protože většina obyvatel absolvovala v průběhu života povinnou dvouletou vojenskou službu.\nV období druhé poloviny sedmdesátých let byly íránské ozbrojené síly bezesporu jedny z nejsilnějších v oblasti. Podle amerického vzoru se dělily na pozemní síly, letectvo a námořnictvo.\n\nZa šáhova režimu se pozemní síly skládaly ze 6 divizí a 4 specializovaných bojových pluků s podporou 500 vrtulníků. Po islámské revoluci se však situace změnila. Politické čistky nového režimu zasáhly výraznou měrou hlavně armádu jako hlavní oporu bývalého šáhova režimu. Stav vojska klesl na 200 000 vojáků. Nové velení rozhodlo rozdělit stávající armádu do osmi divizí a čtyř samostatných brigád, několika nezávislých dělostřeleckých skupin a mnoha týlových a podpůrných jednotek. Největší problém byl se zajištěním logistické podpory. Z důvodů nedostatku zkušených techniků a inženýrů byla většina techniky nepoužitelná což způsobilo nemalé problémy po vypuknutí války. Po vypuknutí války v únoru 1980 byli na rozkaz nejvyššího vůdce Ajatolláha Chomejního propuštěni z vězení někteří bývalí armádní specialisté, kterým bylo slíbeno, že pokud pomůžou novému režimu v boji proti Iráku, dostanou amnestii. Většina z nich z návrhem souhlasila a vrátila se zpět ke svým útvarům. Na začátku války byla íránská armáda vybavena hlavě britskou a americkou technikou. Základ tvořilo 780 britských tanků Chieftain Mk.3/5(P), 460 amerických tanků M-60A1 a 400 starších M-47/48 Patton. Začátkem 70 let bylo dodáno do Íránu i 500 kusů obrněných transportérů BTR 50/60. V 80. Letech pak dodal Sovětský svaz několik bojových vozidel BMP-1, na základě dohody uzavřené v roce 1979. Dalším vybavením byly americké vrtulníky CH-47 C Chinook v počtu 90 kusů. Dalším zdrojem ve válečném období byly dodávky z Číny a KLDR. Jednalo se hlavně čínské kopie sovětské techniky.\n\nPo skončení války se Írán zaměřil na nákup vojenské techniky z Ruska. Zahájil také výrobu vlastní vojenské techniky. Hlavním bitevním tankem je íránský tank Zulfiqar 1, Zulfiqar 2 a Zulfiqar 3 Tento typ tanku je vyroben na základě sovětského T-72 a amerického M-60 Patton. Dále Írán vlastní 480 T-72, 150 M-60A1, 75 T-62, 540 T-54/T-55.\nHlavní útočnou helikoptérou íránské armády je AH-1 SuperCobra. V současné době provozuje íránská armáda 50 strojů a neznámý počet helikoptér Panha 2091, což je Íránem modernizovaná verze AH-1. Podle internetového deníku RIA Novosti plánuje Írán licenční výrobu vrtulníků Ka-32\n\n"}
{"id": "656187", "url": "https://cs.wikipedia.org/wiki?curid=656187", "title": "Klobazam", "text": "Klobazam\n\nKlobazam (INN, systematický název 7-chlor-1-methyl-5-fenyl-1,5-benzodiazepin-2,4(3H)-dion; je znám také pod obchodními názvy Frisium, Urbanol a Onfi) je léčivo ze třídy benzodiazepinů. Byl uveden na trh v roce 1975 jako anxiolytikum, roce 1984 pak jako antikonvulzivum. V Česku je v současné době (2011) registrován pouze jediný léčivý přípravek s klobazamem, a to Frisium 10.\n\nKlobazam se používá pro léčbu akutní a chronické úzkosti, zejména pokud se projevuje strach, napětí, vnitřní neklid, rozčilení, podrážděnost, emočně podmíněné poruchy spánku,\npsychovegetativní a psychosomatické poruchy nebo náladovost. Další oblastí je podpůrná léčba epilepsie u pacientů, kteří nejsou dostatečně stabilizováni základní léčbou.\n\n"}
{"id": "656195", "url": "https://cs.wikipedia.org/wiki?curid=656195", "title": "Oranžový trpaslík", "text": "Oranžový trpaslík\n\nOranžový trpaslík je hvězda hlavní posloupnosti spektrálního typu K. Velikost těchto hvězd je mezi velikostí červených trpaslíků třídy M a žlutých trpaslíků třídy G (například jako Slunce). Jejich hmotnost dosahuje 0,5 – 0,9 hmotnosti Slunce a povrchová teplota 4000 – 5200 stupňů Celsia. \n\nPatří sem například Alfa Centauri B a Epsilon Indi A. \n\nTyto hvězdy jsou zajímavé z hlediska možnosti mimozemského života, protože zůstávají stabilními hvězdami hlavní posloupnosti velmi dlouho, okolo 15 – 30 miliard let, na rozdíl od 10 miliard let v případě Slunce. Pokud se na oběžných drahách kolem nich zformují planety, mohou nastat příznivé podmínky pro vznik a vývoj života.\n"}
{"id": "656197", "url": "https://cs.wikipedia.org/wiki?curid=656197", "title": "Ninet Tajib", "text": "Ninet Tajib\n\nNinet Tajib (: נינט טייב, někdy jen Ninet či Nina, anglickým přepisem Ninet Tayeb; * 21. října 1983) je izraelská rocková zpěvačka, herečka a vítězka prvního ročníku pěvecké soutěže Kochav Nolad (izraelská verze britské soutěže Pop Idol). V roce 2005 byla v internetové soutěži 200 největších Izraelců zvolena 10. největším Izraelcem všech dob. V roce 2007 byla v soutěži Israel Music Awards vyhlášena nejlepší zpěvačkou roku.\n\n\n\n"}
{"id": "656199", "url": "https://cs.wikipedia.org/wiki?curid=656199", "title": "Filip Kastilský", "text": "Filip Kastilský\n\nNositelé jména Filip Kastilský:\n"}
{"id": "656211", "url": "https://cs.wikipedia.org/wiki?curid=656211", "title": "Opuštěný (Star Trek: Stanice Deep Space Nine, 3. řada)", "text": "Opuštěný (Star Trek: Stanice Deep Space Nine, 3. řada)\n\n„Opuštěný“ (v originále „The Abandoned“) je v pořadí šestá epizoda třetí sezóny seriálu \"\".\n\nQuark koupí za výhodnou cenu trosky lodi z Gamma kvadrantu, ve kterých překvapivě najde živé dítě neznámého druhu. Ujme se ho doktor Bashir a pozoruje u něj na lidské poměry neuvěřitelně rychlý vývoj; následujícího dne je z něj už osmiletý kluk. Bashir však zjišťuje, že mu v těle chybí specifický izogenický enzym, který nedokáže vyrobit a jehož nedostatek způsobuje chlapci bolesti. Mladík roste a chová se stále více nepřátelsky a násilnicky. Při útěku z ošetřovny ho zastaví Odo, ze kterého má jako jediného respekt. Podle vzhledu je jasné, že je to mladý Jem'Hadar a má geneticky zakódovanou poslušnost k Tvůrcům, za kterého považuje i Oda.\nVelení Hvězdné flotily by ho samozřejmě rádo prozkoumalo, ale Odo si od komandéra Siska zajistí odklad jeho transportu a nabízí mu i jiné možnosti uplatnění, ne jen válčení. Miles O'Brien najde v troskách lodi ampule s enzymem, který mladík potřebuje. Bashir ho identifikuje jako „ketracel bílý“ a odhalí tak závislost Jem'Hadarů na něm. Snaha o převýchovu se nedaří, mladík chce utéct od lidí do Gamma kvadrantu a Oda vzít s sebou. Ten se ale k němu nechce přidat a poté, co ho vyloží, se vrací zpátky na stanici.\n\nParalelně s tím pozve Benjamin Jakea a jeho přítelkyni Mardah na večeři a při té příležitosti jim chce vztah rozmluvit. Komandér zjišťuje, že toho o svém synovi hodně neví. Navíc na něj Mardah udělá dobrý dojem, takže je nucen přehodnotit své názory.\n\n"}
{"id": "656214", "url": "https://cs.wikipedia.org/wiki?curid=656214", "title": "Johann Heinrich Bösenselle", "text": "Johann Heinrich Bösenselle\n\nJohann Heinrich Bösenselle (latinsky , česky ; ? Vestfálsko – 18. září 1767, Olomouc) byl německý právník, profesor práva a první světský rektor Olomoucké univerzity.\n\nPůvodem z Vestfálska, Johann Heinrich Bösenselle přijal pozici na právnické profesuře Olomoucké univerzity (současně také olomoucké stavovské akademie) v roce 1751. Společně s profesorem Josefem Antonínem Sommerem se snažili pozvednout kvalitu výuky práva v Olomouci. Výuka se rozšířila o mezinárodní, veřejné a přirozené právo, vyučované podle Grotia a Vitoria. Bösenselle také vyučoval historii a státovědu \"Imperii Romano-Germanici\" podle Johanna Jacoba Mascova. V roce 1755 pak došlo k prodloužení výuky práva na tři roky, přičemž probíhala 10 měsíců ročně.\n\nOd padesátých let 18. století probíhal zápas mezi císařovnou Marii Terezií a jezuity o moc nad univerzitou. Jezuité univerzitu kontrolovali od jejího založení v roce 1573 a pozice \"Rectora Magnifica\" automaticky připadala rektorovi jezuitské koleje. Císařovna nejprve rozhodla, že \"Rectora Magnifica\" bude volit akademická obec. Nicméně i volba v roce 1765 vedla k obsazení pozice teologem, načež se císařovna rozhodla vzít celou věc pevně do svých rukou, a v roce 1766 jmenovala nejvyšším hodnostářem univerzity Johanna Heinricha Bösenselleho.\n\n"}
{"id": "656217", "url": "https://cs.wikipedia.org/wiki?curid=656217", "title": "Dunbarovo číslo", "text": "Dunbarovo číslo\n\nDunbarovo číslo je teoretické omezení počtu lidí, se kterými je jedinec schopen udržovat stálé sociální vztahy. Těmi se myslí takové vztahy, v nichž jedinec každého zná a ví, jaký vztah má kterýkoli další jedinec s ostatními.\n\nZastánci tohoto konceptu tvrdí, že při větších počtech osob než představuje toto číslo je pro udržování stabilní soudržné skupiny obecně potřeba více omezujících pravidel, zákonů a vynucených norem. Žádná přesná hodnota Dunbarova čísla zatím nebyla navržena, pouze interval od 100 do 230. Obvykle se používá hodnota 150. Dunbarovo číslo představuje počet lidí, které člověk zná a udržuje s nimi sociální kontakt. Nezahrnuje lidi, známé, se kterými již člověk nemá žádný sociální vztah. V takovém případě by totiž Dunbarovo číslo bylo mnohem větší a záviselo by pravděpodobně na velikosti paměti. \n\nDunbarovo číslo poprvé navrhl britský antropolog Robin Dunbar, který předpokládal, že tento limit je úměrný k poměru velikosti mozkové kůry a zbytku mozku, a proto je to horní hranice velikosti skupiny, se kterou může jedinec udržovat stabilní vztahy. Mimochodem toto číslo zahrnuje také počet kolegů, například spolužáků, se kterými by se člověk chtěl znovu sblížit, pokud by se znovu potkali.\n\n"}
{"id": "656221", "url": "https://cs.wikipedia.org/wiki?curid=656221", "title": "Mistrovství světa v alpském lyžování 2011 – slalom mužů", "text": "Mistrovství světa v alpském lyžování 2011 – slalom mužů\n\nSoutěž ve slalomu mužů na mistrovství světa v alpském lyžování 2011 se konala 20. února jako jedenáctý a poslední závod šampionátu, který začínal prvním kolem v 10:00 hodin místního času, druhé se pak jelo od 13:30 hodin. Zúčastnilo se jej 100 lyžařů z 55 zemí.\n\n"}
{"id": "656222", "url": "https://cs.wikipedia.org/wiki?curid=656222", "title": "Ivan Gabal", "text": "Ivan Gabal\n\nIvan Gabal (* 15. ledna 1951 Praha) je český politik a sociolog, jeden ze zakladatelů Občanského fóra v roce 1989, v letech 2013 až 2017 poslanec Poslanecké sněmovny PČR za KDU-ČSL.\n\nVystudoval sociologii na Filozofické fakultě Univerzity Karlovy v Praze. V letech 1976–1990 pracoval v Ústavu pro filosofii a sociologii ČSAV. V létě 1989 patřil k zakládajícím členům Kruhu nezávislé inteligence. Během sametové revoluce v listopadu 1989 se stal jedním ze zakladatelů Občanského fóra. Později byl členem rady OF a v roce 1990 vedoucím volební kampaně OF. V letech 1991–1992 pracoval jako vedoucí oddělení politické analýzy Kanceláře prezidenta republiky. V roce 1992 byl vedoucím volební kampaně Občanského hnutí. V letech 2003 až 2013 byl jednatelem společnosti GAC spol. s.r.o. prezentující se na webových stránkách jako Gabal Analysis Consulting, která navázala na dřívější živnost provozovanou od roku 1990. Společnost se zabývá zakázkami z regionálního a sociálního rozvoje, čerpání dotací, sociologickými, komunikačními, mediálními i politickými analýzami a podstatnou část klientely tvoří státní správa. Jeho manželkou je česká politička a diplomatka Jana Hybášková.\n\nV roce 2012 kandidoval do Senátu Parlamentu ČR za volební obvod č. 17 Praha 12 jako nezávislý kandidát s podporou KDU-ČSL a Strany zelených. Získal 14,06 % hlasů a nedostal se do druhého kola.\n\nVe volbách do Poslanecké sněmovny PČR v roce 2013 kandidoval ve Středočeském kraji jako lídr KDU-ČSL a byl zvolen poslancem. Ve volbách do Poslanecké sněmovny PČR v roce 2017 byl opět z pozice nestraníka za KDU-ČSL lídrem kandidátky ve Středočeském kraji. Tentokrát však neuspěl a mandát poslance neobhájil.\n\nVe volbách do Senátu PČR v roce 2018 kandidoval jako nestraník za Zelené v obvodu č. 26 – Praha 2. Se ziskem 5,37 % hlasů skončil na 6. místě.\n\n"}
{"id": "656226", "url": "https://cs.wikipedia.org/wiki?curid=656226", "title": "Benjamin Tuček", "text": "Benjamin Tuček\n\nBenjamin Tuček (* 15. července 1972 Brno) je český scenárista, filmový režisér a spisovatel. Studoval žurnalistickou fotografii na Fakultě sociálních věd a scenáristiku a dramaturgii na FAMU. Jako asistent režie a vedoucí castingu pracoval u filmu \"Návrat idiota\", jeho celovečerním autorským debutem byl film \"Děvčátko\" (2002). Často spolupracuje s Markem Najbrtem a Robertem Geislerem. Vydal také sbírku povídek \"VKV (Velmi krátké vlny)\" a hraje na klávesy ve skupině The Ritchie Success.\n\n\n\n\n\n"}
{"id": "656236", "url": "https://cs.wikipedia.org/wiki?curid=656236", "title": "Seznam křížů v Dukovanech", "text": "Seznam křížů v Dukovanech\n\nKříže na katastru obce Dukovany, Lipňany u Skryjí a Skryje nad Jihlavou \n\nByl původně umístěn na Oulehlově poli. Nyní je přemístěn jižně od kostela svatého Václava. Jedná se o pískovcový kříž. Rok založení 1818, na podstavci je čitelná spodní strana, tedy polovina nápisu: “ ….UMUČENÍ PANNE = ŠTĚPÁN KADLEC = BEVALÍ DOMKÁŘ = V DOKOVANECH“ jak uvádí Prof. Dr. František Dvorský ve vlastivědě pro hrotovský okres.\nByl umístěn v lokalitě nazvané \"U KAMENNÉHO KŘÍŽE\". Dnes je tam vystavěn nový Kříž – brána. (2010). Dříve se také říkalo na poli Oulehlových tzv. Oulehlův kříž. Několikrát byl povalen a opraven OÚ. Přesunut na nynější místo byl v roce 2005, kdy byl zároveň i velmi dobře zrekonstruován.\n\nJedná se o pískovcový kříž vysoký okolo 3,5 m. Na kříži je nápis: „\"Tento kříž gest k wetssi Cti a Slawě Boží wnowě Založen Znáklady Janna Zelniczka Prachaře a geho manželky Anna W Roce 1825\"“. Tento kříž pochází z Práchovny. Majitel ho před smrti odkázal obci.\nJde o vysoký kříž s pískovcovou spodní částí a litinovým korpusem. Postaven byl na náklady Bedřicha Tkaného– dukovanského mlynáře. Na přední straně je později vytesán nápis: ” \"Blahoslavení kteří v Pánu umírají\"”. Pod tímto nápisem je starý nápis začínající: ” \"Nákladem...\"\" dále nečitelné. Na zadní straně kříže je pozdější nápis: \"\"Nákl. B. Tkanýho 1864\"\", oprava 1922, oprava 1953.\n\nNachází se na odbočce z hlavní cesty směrem k elektrárně Havránek. Je umístěn na poli zvaném Vinohrádky. Spodní část kříže je kamenná, korpus je litinový. Pod Kristem je oválná litinová tabulka na které je nápis :” Já jsem cesta pravda a život.” Kříž nechali postavit manželé Čurdovi. Bylo to v roce 1869, když se manželům Čurdovým ,Martinu a jeho ženě roz. Hudečkové M. z Lukova, narodil syn Václav. Kříž byl několikrát shozen, ale vždy opraven.\n\nNachází se na cestě směrem k meteostanici. Je to kříž s kamenným podstavcem a litinovým křížem. V současnosti je příliš blízko oboráván, hrozí jeho povalení.\nKříž má kamenný podstavec. Vrchní část kříže je z litiny.\n\nKamenný kříž s litinovým korpusem. Pod tělem Krista je litinová tabulka s nápisem :” Já jsem cesta pravda a život”. Tento kříž nechala dle kroniky zbudovat slečna Marie Slámová. Na spodku podstavce je však těžko čitelný nápis budovatelů pomníku – Rodina Veselova rok 1881. Kdo tedy kříž opravdu nechal zbudovat, není jasné.\nNa cestě k Lipňanské kapličce je umístěn kříž, jehož spodní část je z pískovce s litinovým korpusem. U tohoto kříže se obyvatelé Skryjí loučili se svými zemřelými\n\nPoblíž posledního domu Dukovanech, téměř na konci vesnice směrem na EDU. Kříž podle kroniky dala postavit paní Nečasová. Na podstavci je rok 1883. Na litinové tabulce je nečitelný nápis. Na podstavci byl v cementu nápis, po kterém zůstal jen konec :” Fil 2.9...a to smrti kříže”. (asi dopis sv. Pavla Filipínským)\n\nNa fotografii z roku 1964 byl ještě kříž celý. Dnes chybí vrchní část. Je umístěn na skále. Sokl je vytesán z kamene a podstava na soklu je z bílého mramoru. Původní mramorový kříž byl uražen. Na podstavě je německý nápis :” Unserem unvergesslichen Kinde HENRIETTE Gizela Coudenhove 1885”. Našemu nezapomenutelnému dítěti HENRIETTE Gizele Coudenhove 1885\n\nKříž je vytesaný celý z pískovce. Zvláštností je, že podstavec je ze všech stran popsaný. Nápisy jsou těžko čitelné. Kříž je zbudovaný na náklady Josefa Tkaného. Na spodku podstavce je zobrazen bývalý železný most a uvedeno jméno budovatele: Josef Tkaný mlynář z mohelského mlýna.\nV současné době (2011) je kříž ve velmi špatném stavu. Hlava Krista a část rukou chybí. Pravá horizontální část kříže je pravděpodobně zlomená. Také na jiných místech je kříž ve špatném stavu– dochází k odpadávání částí. Problémy vznikly díky výběru špatného kusu pískovce, mechanickému poškození a také zanedbáním pravidelných oprav. Kříž je nutno rekonstruovat– odborně restaurovat.\n\nKříž stojí vedle zelené turistické trasy na Rabštejn. Jde o celokamenný kříž s litinovým korpusem Krista.\n\nKříž je bez nápisu, umístěn na křižovatce směr Rešice u železniční vlečky. Na poli zvaném Soudné, také se mu říkalo Cabejškůj.\n\nPůvodně na kříži bývala plechová silueta s malovanou a zlacenou postavou ukřižovaného Krista. Ta pravděpodobně roku 2007 upadla a byla ukradena. Dnes je na kříži nevzhledná nerezová silueta. Kříž nechali opravit v roce 1960 Blahovi, Jan a Marie z Dukovan (čp. 12). Kříž je v současnosti nevhodně upraven.\nJedná se o betonový teracový kříž. Stojí u cesty směrem z Lipňan na Rouchovany. Nápisy na kříži: “ O MŮJ JEŽÍŠI NEBUDIŽ MÝM SOUDCEM NÝBRŽ SPASITELEM. KE CTI A CHVÁLE BOŽÍ, PAMÁTCE ZEMŘELÝCH RODIČŮ VĚNUJÍ JAN A FRANTIŠKA KLÍMOVI Z LIPŇAN\". Kříž je nedávno velmi dobře a vkusně restaurován.\n\nTeracový kříž. Původně tento kříž býval na mlýnské cestě z Dukovan do dukovanského mlýna – nyní zatopeno a kříž přemístěn. Nápisy na kříži: „Pochválen buď Pán Ježíš Kristus Co prospěje člověku byť celý svět získal a na své duši zkázu utrpěl” Ke cti a chvále Boží věnovali manželé Antonín a Marie Sedláčkovi majitelé mlýna. L.P. 1934\nTeracový kříž je nevhodně natřen oranžovou barvou. Autor nátěru by se měl poučit z kvalitní rekonstrukce podobného kříže číslo 15.\nŘíká se mu misijní kříž. Misijní proto, že jsou na něm uvedeny roky misií 1921,1936. Je zavěšen na fasádě po pravé straně u hlavního vchodu do kostela.\n\nUmístěn u odbočky k Lavkám. Vyroben z teraca, rozbitý kristus je z porcelánu. Postavit jej nechali Salákovi. Nápis na kříži :” Pozdraven buď kříži svatý, Ó jak krásný jest tvůj kmen, skvít se budeš na obloze, až Pán příjde v soudný den. Věnují ke cti a chvále Boží František a Hilda Salákovi z Dukovan č.6. LP 1948”.\n\nVše o kříži je uvedeno na stránce: www.ivopavlik.cz\npodle Fibicha (1908)\n\n\n"}
{"id": "656244", "url": "https://cs.wikipedia.org/wiki?curid=656244", "title": "Sdružení rodičů a přátel RoPy", "text": "Sdružení rodičů a přátel RoPy\n\nSdružení rodičů a přátel RoPy, zkráceně též SRPR či RoPa (podle křestních jmen obou zakladatelů kapely) je česká hudební skupina. Její styl bývá označován jako \"post-punk\".\n\nSkupinu založili v roce 1993 textař a zpěvák Roman Neruda a klávesista Pavel Tic; zpočátku se jednalo spíše o doprovod k literárnímu čtení s doprovodem hudby, později převládla hudební složka. Po několika demonahrávkách vydala skupina v roce 2003 své debutové album s názvem \"...je mi nádherně\". Následovala alba \"Září\" (2006) a \"Dlask\" (2009). V roce 2009 vyšlo DVD se záznamem \"Ropfestu\" - festivalu fiktivních kapel, které hrály písně SRPR jako parodie na různé hudební styly; tyto skupiny byly tvořeny členy SRPR. \n\n17. prosince 2013 vyšlo nové album SRPR, nazvané \"7777\". \nObčas bývá součástí koncertů SRPR čtení Nerudových povídek, zpravidla za doprovodu hudby. Do roku 2010 členové skupiny pořádali literární večery, které nesly název \"Ropátek\".\n\nPrvní nahrávky jsou čistě punkové s post-punkovým zvukem. Postupně do hudby pronikají elementy art rocku, avantgardního rocku a elektroniky. Doprovodnou kytaru nahradil saxofon a klávesy. Tempo zpomaluje a kapela experimentuje s lichými takty. Texty potemněly. Roman Neruda také začal experimentovat se zvukovými efekty (např. vocoder).\n\nHudební publicista Antonín Kocábek charakterizoval styl skupiny takto: \"\"U nové nahrávky šlo depresivní vyznění ještě dál: pokud zrovna nereflektuje stav ne nepodobný myšlenkám sebevraha pár minut před definitivním skutkem, podobá se ze všeho nejvíc sarkastickému a cynickému šklebu. Často z toho mrazí. Jestliže mnohá hudba může být svého druhu terapií na černé myšlenky, tahle je pro ten účel zcela nevhodná. Vedle výrazných textů trochu ustupuje mimo hlavní pozornost hudební složka. Místy sama sebe degraduje až na úlohu v melodramatu - podbarvuje, dodává atmosféru i sílu celkovému vyznění sdělení. A pokud budeme přirovnávat k filmu, pak jasným žánrem je tu psychologický horror. [...] Mozaika zvuků analogových kláves, na nahrávce spíš nenápadné kytary a jediného energického prvku v podobě saxofonu, je však důmyslně propracovaná do až detailů. A když už se objeví optimistický, posluchačsky vstřícný hudební motiv, spolehlivě ho \"zabije\" sice funkční, ale nemilosrdně surový vulgarismus.\"\"\n\n\n\nVšechny nosiče vydala kapela vlastním nákladem.\n\n\n"}
{"id": "656245", "url": "https://cs.wikipedia.org/wiki?curid=656245", "title": "Kenneth Arrow", "text": "Kenneth Arrow\n\nKenneth Joseph Arrow (23. srpna 1921 New York – 21. února 2017, Palo Alto, Kalifornie) byl americký ekonom, matematik, spisovatel a politický teoretik, který v roce 1972 spolu s Johnem Hicksem získal Cenu Švédské národní banky za rozvoj ekonomické vědy na památku Alfreda Nobela. Ve svých 51 letech byl nejmladším člověkem, který tuto cenu získal, a tato hranice ještě nebyla překonána.\n\nJe považován za výraznou postavu neoklasické ekonomie. Mnoho jeho studentů také získalo Nobelovu cenu za ekonomii. Nejvýznamněji přispěl do teorie veřejné volby, a to formulováním Arrowova teorému nemožnosti, a do teorie celkové rovnováhy. Mimo jiné se zabýval i teorií endogenního růstu a informační asymetrií.\n\nArrow se narodil 23. srpna 1921 v New Yorku do rodiny rumunských Židů. Arrowova matka, Lilian (Greenberg), pocházela z Iasi v Rumunsku a jeho otec Harry Arrow pocházel z nedalekého Podu Iloaiei. Rodina Arrow byla rumunští Židé. Jeho rodina velmi podporovala jeho vzdělání. Vyrůstal během Velké hospodářské krize a ve své mládí přijal socialismus. Později se přestěhoval od socialismu, a jeho názory si ponechaly levicovou filozofii.\n\nVystudoval střední školu Townsend Harris a poté v roce 1940 získal bakalářský titul na City College v New Yorku v matematice, kde byl členem Sigma Phi Epsilon. Pro postgraduální studium navštěvoval Columbia University. Zatímco tam, on studoval pod Haroldem Hotelling, a byl jím velmi ovlivnovněn. V roce 1941 získal magisterský titul. Od roku 1942 do roku 1946 působil jako důstojník počasí v armádních silách Spojených států.\n\nOd roku 1946 do roku 1949 strávil Arrow, částečně jako postgraduální student, v Columbii a částečně jako výzkumný spolupracovník v Cowlesově komisi pro výzkum v ekonomii na University of Chicago. V té době taký působil na University of Chicago v oboru ekonomický asistent a pracoval v RAND Corporation v Kalifornii. Opustil Chicago, kde nastoupil na pozici úřadujícího asistenta profesora ekonomiky a statistiky na Stanfordově univerzitě. V roce 1951 získal titul Ph. D. z Columbie. V 60. letech působil ve vládě u zaměstnanců Rady ekonomických poradců u Roberta Solowa. V roce 1968 odešel ze Stanfordu a stal se profesorem ekonomie na Harvardově univerzitě. To bylo během jeho držby tam, že on dostal Nobelovu cenu v ekonomii.\n\nArrow se vrátil do Stanfordu v roce 1979 a stal se Joan Kenney profesorem ekonomiky a profesorem operačního výzkumu. V roce 1991 odešel do důchodu. Jako Fullbrightův předseda katedry vyučoval v roce 1995 ekonomii na univerzitě v Sieně. Byl také zakládajícím členem Papežské akademie sociálních věd a členem vědecké rady Institutu Santa Fe. V různých fázích své kariéry byl Fellow of Churchill College v Cambridge.\n\nPět z jeho bývalých studentů se stalo držiteli Nobelovy ceny. Patří mezi ně Eric Maskin, John Harsanyi, Michael Spence a Roger Myerson. Sbírka Arrowých papírů je umístěna v knihovně Rubensteina na Duke University. \n\nArrowova monografie Social Choice and Individual Values vychází z jeho 1951 Ph.D. teze.Vyloučíme-li možnost mezilidských srovnání užitečnosti, pak jediné metody přechodu z individuálního vkusu na sociální preference, které budou uspokojivé a které budou definovány pro širokou škálu souborů jednotlivých uspořádání budou buďto vnucené, nebo diktátorské.V tom, co pojmenoval Všeobecnou větou o nemožnosti, teoretizoval, že by bylo nemožné formulovat společenské preferenční uspořádání, které splní všechny následující podmínky:\n\nVěta má důsledky na ekonomiku blahobytu a teorie spravedlnosti. Amartya Senem ji rozšířil na liberální paradox, který argumentuje, že za stavu “minimální svobody” není žádného způsobu, jak zajistit Paretovo optimum, ani se vyhnout problému společenské volby neutrálních ale nerovných výsledků.\n\nPráce Arrowa a Gérarda Debreu a souběžná práce Lionela McKenzieho poskytly první pevné důkazy existence všeobecné rovnováhy trhu \"(Market clearing equilibrium\"\").\" Z tuto práci a jiné zásluhy dostal Debreu v roce 1983 Nobelovu cenu v ekonomii. Arrow pokračoval v rozvíjení modelu a jeho analýze, aby zahrnul nejistoty stability. Jeho příspěvky k teorii všeobecné rovnováhy byly silně ovlivněny \"Pojednáním o podstatě a původu bohatství národů\" od Adama Smitha. \"Bohatství národů\" zkoumá ekonomický růst, přinesený rozdělením práce zajištěném vzájemnou souvislostí jedinců ve společnosti. \n\nRoku 1974 vydala Americká asociace ekonomů \"(American Economic Association)\" článek Kennetha Arrowa: \"General Economic Equilibrium: Purpose, Analytic Techniques, Collective Choice\", kde prohlašuje:Od časů sepsání Smithova \"Bohatství národů\" z roku 1776 bylo jedno rekurentní téma ekonomické analýzy pozoruhodný stupeň soudržnosti mezi obrovským počtem individuálních a zdánlivě oddělených rozhodnutí o nákupu a prodeji komodit. V každodenní běžné praxi existuje něco jako rovnováha mezi množstvím zboží a služeb, které někteří jednotlivci chtějí dodávat, a množstvím, které jiní jednotlivci chtějí prodat. Budoucí kupci obvykle počítají správně s tím, že budou schopni uskutečnit své záměry a budoucí prodejci si obvykle neprodukují tak velké množství zboží, jaké by nemohli prodat. Tato zkušenost rovnováhy je tak rozšířená, že mezi laiky nevyvolává žádné intelektuální znepokojení; berou za samozřejmost, že nepotřebují chápat mechanismus, jehož prostřednictvím k němu dochází.\n\nV roce 1951 Arrow představil první a druhý teorém ekonomie blahobytu a jejich důkazy bez potřeby rozlišení užitečnosti, spotřeby nebo technologie a včetně rohových řešení. \n\nArrow byl jedním z předchůdců teorie endogenního růstu, která se snaží vysvětlit zdroj technické změny, která je klíčovým prvkem ekonomického růstu. Dokud tato teorie nenabyla na význačnosti, předpokládalo se, že technická změna nastává z vnějšku – předpokládalo se, že se objevuje mimo ekonomické aktivity (exogenně) a nebyla zahrnuta ve známých ekonomických modelech. Současně nebylo ani žádného ekonomického vysvětlení, proč se objevovala. Teorie endogenního růstu poskytla standardní ekonomické důvody, proč firmy inovují. Dovedla ekonomy ke smýšlení o inovacích a technické změně jako o determinovaných ekonomickými subjekty.\n\nTeorie endogenního růstu začala článkem Paula Romera z roku 1986, kde si Romer vypůjčil od Arrowa \"learning-by-doing\" model, který představoval mechanismus k eliminaci snižujících se výnosů v celkové produkci. Literatura k této teorii byla zpracována dodatečně k jeho práci.\n\nV jednom z dalších výzkumů se věnoval problému tzv. asymetrické informace na trhu. Problém spočívá v tom, že jedna ze stran při obchodu (většinou prodávající) má více informací, než druhá strana (tedy kupující). Toto jde demonstrovat například na prodeji aut, kdy prodávající ví o jeho historii, opravách, atd., kdežto kupující ví jen to, co vidí a co se dozví od prodejce. Kupující si myslí, že má auto vyšší cenu než by mělo skutečně mít, protože nemá dostatečné informace o autě. Asymetrická informace je podnětem ze strany s více informacemi k podvádění strany druhé tj. té s méně informacemi. V důsledku tohoto se vyvinula řada tržních struktur a to včetně záruk a autentizace třetí strany, které umožňují fungování trhu s asymetrickými informacemi. Arrow tento problém analyzoval pro lékařskou péči a napsal o tom v roce 1963 článek pro časopis American Economic Review s názvem “\"Nejistota a sociální ekonomie zdravotnictví v lékařské péči\"“. Pozdější výzkumy se zaměřovali také na další trhy, zejména na již použité zboží, neboli zboží z druhé ruky, online aukce a pojištění.\n\nRoku 1957 byla Arrowovi udělena Medaile Johna Batese Clarka. V roce 1972 získal Nobelovu cenu za ekonomii společně s Johnem Hicksem za „\"Průkopnické příspěvky k teorii všeobecné rovnováhy a teorii blahobytu\"“. O 14 let později, v roce 1986 získal cenu . V roce 2004 se stal laureátem Národního vyznamenání za vědu v kategorii Behaviorální a sociální vědy. Byla mu udělena prezidentem Georgem W. Bushem za jeho práci o rizicích a rozhodování na základě nedokonalých informací a výzkum o nesení rizika.\n\nZískal také Čestný titul od vybraných univerzit, v roce 1967 od Chicagské univerzity, roku 1971 od Vídeňské univerzity a od Univerzity města New York v roce 1972. Roku 1995 taky od švédské Univerzity v Uppsale. Roku 2006 byl zvolen členem britské Královské společnosti, tedy akademie pro podporu věd se sídlem v Londýně. \n\nArrowa sestra byla ekonomka Anita Summers, její manžel Robert Summers byl rovněž ekonomem, a stejně tak jejich syn Larry Summers (synovec Arrowa), který se v letech 2001 – 2006 stal prezidentem Harvardovy univerzity, mezi lety 2009 – 2010 dokonce zastával post ředitele americké Národní ekonomické rady. V roce 1947 se Arrow oženil se Selmou Schweitzer, která vystudovala ekonomii na Chicagské univerzitě. Měli spolu dvě děti, herce Davida Michaela (nar. 1962) a Andrewa Setha (nar. 1964). Selma Schweitzer zemřela v roce 2015.\n\nO Arrowovi by se dalo říci, že byl Renesančním člověkem, protože měl široké znalosti, a to i v oborech velmi vzdálených od ekonomie. Jak popisoval Eric Muskin, laureát Nobelovy ceny za ekonomii, domluvili se s dalšími členy fakulty, že vyzkouší znalosti Kennetha Arrowa tak, že si podrobně nastudují zvyklosti v chování plejtvákovce šedého a pak se o tomto tématu budou v Arrowově přítomnosti bavit. K jejich překvapení se i Arrow zapojil do konverzace na takto nezvyklé téma.\n\nKenneth Arrow zemřel ve svém domě v Kalifornském Palo Alto 21. února roku 2017 ve věku 95 let.\n\n"}
{"id": "656255", "url": "https://cs.wikipedia.org/wiki?curid=656255", "title": "Územní limity těžby hnědého uhlí na Sokolovsku", "text": "Územní limity těžby hnědého uhlí na Sokolovsku\n\nÚzemní limity těžby hnědého uhlí na Sokolovsku jsou závazným usnesením vlády České republiky č. 490 z roku 1991, které bylo přijato na návrh tehdejšího ministra životního prostředí Ivana Dejmala. Definuje dobývací prostory a oblasti, kde jsou zásoby uhlí odepsané.\n\n\nHlavním důvodem jejich stanovení byla ochrana životního prostředí a krajiny v oblasti Sokolovska a lázní Karlovy Vary. Limity slouží jako vládní záruka obcím na Sokolovsku, že se nadále nebude zhoršovat jejich prostředí a že mají dlouhodobou perspektivu své existence (tj. že má cenu zde kupovat nemovitosti, stavět a opravovat domy, rekonstruovat silnice, zakládat podniky aj.).\n\nTyto limity blokují v sokolovské pánvi 217 mil. tun geologických zásob hnědého uhlí.\n\nBěhem 20. století se v oblasti od Habartova až po Nové Sedlo vytěžila území o rozloze mnoha km. Příčinou bylo dobývání hnědého uhlí, jež bylo spáleno v mnohých tepelných elektrárnách a továrnách. V 70. a 80. letech nabyla těžba masových měřítek – kvůli rozšiřování dolů byly bourány rychle celé vesnice; jejich obyvatelé získali nové bydlení v tehdy masivně budovaných panelových sídlištích.\n\nNa rozdíl od severních Čech zde nebyla zatím snaha o prolomení limitů. Jediná potenciální možnost snahy o prolomení by bylo odkoupení podílu Sokolovské uhelné známým uhlobaronem Pavlem Tykačem, který vlastní polovinu Czech Coal a tlačí na prolomení limitů v severních Čechách.\n\nÚzemní limity těžby hnědého uhlí v severních Čechách\n"}
{"id": "656262", "url": "https://cs.wikipedia.org/wiki?curid=656262", "title": "Pohyby", "text": "Pohyby\n\nPohyby je album české hudební skupiny Lucie z roku 1996. Album otvírá coververze písně Jaroslava Ježka Voskovce a Wericha „Klobouk ve křoví“, dále se na něm objevil především starší, do té doby nevydaný materiál.\n\n\n"}
{"id": "656263", "url": "https://cs.wikipedia.org/wiki?curid=656263", "title": "Řád svatého Silvestra", "text": "Řád svatého Silvestra\n\nŘád svatého Silvestra (latinsky \"Ordo Sancti Silvestri Papae\", italsky \"Ordine di San Silvestro Papa\") je papežské vyznamenání za zásluhy o Svatý stolec, určené laikům a to jak katolíkům, tak i pravoslavným, protestantům a dokonce i muslimům a židům. V hierarchii papežských řádů je nejnižší.\n\nZaložil jej roku 1841 papež Řehoř XVI. na základě staršího Řádu zlaté ostruhy, který byl degradován přílišným udílením. Proto omezil počet členů na 150 komandérů a 300 rytířů. Roku 1905 papež Pius X. řád reorganizoval a rozdělil jej do čtyř tříd:\n\nOdznakem řádu je zlatý, bíle emailovaný kříž, na němž je zlatý portrét papeže Silvestra I.. Řádová stuha je černá s třemi červenými proužky. Řádová uniforma je černá.\n\n\n"}
{"id": "656264", "url": "https://cs.wikipedia.org/wiki?curid=656264", "title": "M6 (televizní stanice)", "text": "M6 (televizní stanice)\n\nM6, oficiálním názvem Métropole Télévision S.A., je komerční plnoformátová francouzská televize, která začala vysílat 1. března 1987 v 11:15 SEČ.\nJe volně přístupná ve francouzském analogovém i digitálním pozemním vysílání, na satelitu i v kabelové televizi.\n"}
{"id": "656265", "url": "https://cs.wikipedia.org/wiki?curid=656265", "title": "Franziska von Starhemberg", "text": "Franziska von Starhemberg\n\nFranziska kněžna von Starhemberg, nebo také Fanny Starhemberg, rodným jménem \"Franziska hraběnka von Larisch-Mönnich\", (24. října 1875 Vídeň - 27. dubna 1943 Lázně Darkov) byla rakouská politička která patřila ke Křesťansko-sociální straně (\"Christlichsozialen Partei (CS)\")\n\nNarodila se ve Vídni jako dcera hraběte Eugena von Larisch-Mönnich a jeho manželky Marie roz. Deymové ze Střítěže.\n\nVe 2.polovině 19. století společně se svých otcem Eugenem Larisch-Mönnich utilitárně přestavují svůj zámek v Rychvaldě (\"Reichwaldau\"). V červenci 1898 se provdala za pozdějšího knížete Ernsta Rüdigera von Starhemberg. Měli spolu dceru Sophii a syny, prvorozeného Ernsta Rüdigera, Ferdinanda a George Adama. Ve stáří Franziska přebývala na rychvaldském zámku u nejmladšího syna George Adama a poté v Lázních Darkov kde také v roce 1943 zemřela.\n\nV letech 1920-31 byla členkou Spolkové rady (horní komory rakouského parlamentu). Kromě stranických funkcí měla také v Horních Rakousích čestné postavení jako předsedkyně ženské katolické organizace \"Katholischen Frauenorganisation\" a pomocného sdružení Červeného kříže \"Frauenhilfsverein des Roten Kreuzes\".\n\nV meziválečném období se také stala patronkou nových zvonů, které byly vysvěceny v rychvaldském kostele sv. Anny jako náhrada za zvony které byly za 1. světové války z kostela demontovány a použity pro válečné účely.\n\nKněžna byla po své smrti pochována na hřbitově v Kończycach Wielkich (čes. \"Velké Kunčice\"), kde dodnes spočívá vedle své sestry hraběnky Gabriely von Thun und Hohenstein (1872 - 1957) a jejího muže hraběte Felixe Leopolda von Thun und Hohenstein (1859 - 1941).\n\n"}
{"id": "656268", "url": "https://cs.wikipedia.org/wiki?curid=656268", "title": "Mistrovství Evropy v atletice 1946", "text": "Mistrovství Evropy v atletice 1946\n\n3. mistrovství Evropy v atletice se uskutečnilo ve dnech 22. – 25. srpna 1946 na stadionu Bislett v norském Oslu. Na programu bylo celkově 33 disciplín (24 mužských a 9 ženských).\n\nPoprvé se šampionátu zúčastnili muži i ženy dohromady. Soutěží se nezúčastnili němečtí atleti. Maratonská trať byla kratší, měřila jen 40,1 km.\n\n"}
{"id": "656269", "url": "https://cs.wikipedia.org/wiki?curid=656269", "title": "Ekonomika Litvy", "text": "Ekonomika Litvy\n\nEkonomika Litvy patří i přes značný rozvoj v uplynulém desetiletí mezi pět nejméně vyspělých ekonomik EU. Světová banka ji řadí do skupiny \"Upper-middle-income economies\" (nadprůměrně příjmové ekonomiky). Dle Mezinárodního měnového fondu má Litva HDP na obyvatele v paritě kupní síly 17 733 USD (2007) a je tak čtyřicátášestá na světě. Litva byla jednou z nejrychleji rostoucí ekonomik Evropy díky úspěšným reformám. Pro vysoký růst HDP v letech 2000–2007 byla označována za ekonomického tygra. V současnosti je však litevská ekonomika značně zasažena světovou finanční krizí.\n\nVe 2. polovině 20. století se agrární charakter litevské ekonomiky změnil na průmyslově-agrární. Hlavními odvětvími průmyslu se staly strojírenství, kovozpracující průmysl a chemický průmysl. Avšak ani potravinářský a lehký průmysl neztratily v zemi svůj význam. Vznikly nové průmyslové podniky – závod Baltia na výrobu lodí v Klaipėdě, závod na výrobu obrazovek Ekranas v městě Panevėžys či závod na výrobu televizorů v Šiauliai. Roku 1959 byla vybudována Kaunaská hydroelektrárna a v roce 1983 byl dokončen první blok Ignalinské jaderné elektrárny. \n\nPo vyhlášení nezávislosti v roce 1990 musela Litva velmi rychle liberalizovat ekonomiku, transformovat ji na tržní model a provést privatizaci hospodářských subjektů (první vlna v letech 1991–1995 probíhala systémem kupónové privatizace pomocí investičních voucherů). V letech 1991 až 1993 prožívala Litva (obdobně jako Lotyšsko a Estonsko) obrovskou inflaci – roční inflace v roce 1991 činila 383 %. Ekonomika se začala stabilizovat v roce 1994, tehdy také byla obnovena litevská měna. \n\nStejně jako Lotyšsko a Estonsko zažila i Litva vlnu ekonomického růstu taženou bankovním sektorem a stavebnictvím. Nízké úrokové sazby úvěrů daly podnět k rozmachu obchodu s nemovitostmi. Na začátku krize však šly ceny nemovitostí prudce dolů, výstavba se zastavila a tisíce lidí přišly o práci a o možnost dluhy splácet. \n\nLitevský export je tvořen zejména z minerálních produktů, textilního zboží, potravinářských výrobků, hnojiv, chemické výroby, nábytku, dopravních prostředků (reexport ojetin), strojů a zařízení, televizorů a obrazovek, nápojů, cigaret, elektrické energie, dřeva a dřevěné výroby. \n\nV zemědělství převažuje živočišná produkce nad rostlinnou. Chov prasat, skotu, koní a drůbeže. Produkce masa, mléka a rybích výrobků. Pěstuje se ječmen, pšenice, žito, len, brambory, cukrová řepa a zelenina. \n\nHlavní průmyslová odvětví zde jsou strojírenství a elektrotechnika, potravinářství, chemický průmysl, dřevozpracující a papírenský průmysl, textilní a průmysl stavebních hmot. Největší litevskou firmou je ropná rafinérie AB ORLEN Lietuva v Mažeikiai, která je jedinou rafinérií v pobaltských státech a jejíž význam stále stoupá, vytváří zhruba 10% HDP Litvy, navazuje na ni dalších 8 velkých zpracovatelů ropných produktů. Další významnou firmou je Achema − největší výrobce dusíkatých hnojiv a dalších chemických výrobků v Pobaltí. V potravinářském průmyslu je významným oborem pivovarnictví − největšími pivovary jsou Kalnapilis v Panevėžysu, Švyturys v Klaipedě, Utenos alus v Uteně, Ragutis v Kaunasu, Vilniaus Tauras ve Vilniusu a Gubernija v Šiauliai. Hlavní pivovary produkují asi 50 různých značek piva, světlé a tmavé barvy. Světoznámá je produkce jantaru. Díky slabé surovinové základně ložiska rašeliny je produkce elektrické energie téměř výhradně závislá na jaderné energetice. Ignalinská jaderná elektrárna, která se nachází u města Visaginas, produkovala až 80 % elektrické energie státu, čímž v rámci Evropy Litva zaujímala přední místo v podílu jaderné energetiky. Od 1. ledna 2010 je elektrárna v souladu s přístupovou dohodou k EU odstavena. Připravuje se její nahrazení moderní elektrárnou v tomtéž areálu. Průmysl je soustředěn zejména do větších měst jako jsou Vilnius, Kaunas, Klaipėda a Šiauliai.\n"}
{"id": "656274", "url": "https://cs.wikipedia.org/wiki?curid=656274", "title": "The Headless Children", "text": "The Headless Children\n\nThe Headless Children je čtvrté album skupiny W.A.S.P., které vydala firma EMI / Capitol 15. dubna 1989\n\n"}
{"id": "656300", "url": "https://cs.wikipedia.org/wiki?curid=656300", "title": "Stanislav Kubr", "text": "Stanislav Kubr\n\nStanislav Kubr (9. října 1862 Kněževes – 21. října 1908 Kněževes) byl český sedlák a politik, spoluzakladatel a v letech 1899–1904 předseda České agrární strany, od roku 1901 říšský a zemský poslanec.\n\nProfesí byl statkářem v rodné Kněževsi. Správu rodového hospodářství převzal roku 1887. Předtím studoval gymnázium v Praze.\n\nV domovské obci se ihned zapojil i do veřejného života a byl činný v komunálních a okresních samosprávných sborech. Od roku 1893 působil ve vedení Ústředního hospodářského svazu. Reprezentoval zájmy českých zemědělců proti cukrovarnickým kartelům. Na základě těchto společných zájmů se začalo rodit samostatné agrární hnutí. Roku 1896 takto vznikla \"Selská župa středočeská\" se Stanislavem Kubrem jako předsedou. 2. února 1897 potom Kubr založil spolu s Karlem Práškem a skupinou členů mladočeské strany Sdružení českých zemědělců (oficiálně \"Sdružení českých zemědělců pro království České\") jako celozemskou zájmovou a stavovskou organizací českých rolníků. Kubr se stal jejím předsedou. V této fázi ovšem stále šlo jen o profesní svaz, propojený s mladočeskou stranou. Kubr sám zasedal ve výkonném výboru mladočeské strany (v tomto se jeho skupina odlišovala od dřívějších jihočeských agrárních aktivistů okolo Alfonse Šťastného, kteří se od počátku snažili o nezávislý postup). Teprve v následujících letech došlo k ustavení zcela samostatné politické struktury rodící se agrární strany. Popudem k osamostatnění od mladočeské strany byla i rostoucí nespokojenost s její tehdy provládní politikou. Mladočeský předák Josef Kaizl se koncem století dokonce stal ministrem financí a některé z jeho kroků byly vnímány jako poškozující zájmy českého venkova. 6. ledna 1899 byla na valné hromadě Sdružení českých zemědělců konané v Praze formálně ustavena Česká agrární strana a Kubr byl zvolen jejím předsedou.\n\nVe volbách roku 1901 byl za agrárníky zvolen poslancem Říšské rady (celostátní parlament) za kurii venkovských obcí, obvod Smíchov, Rakovník. V Říšské radě setrval do konce jejího funkčního období, tedy do roku 1907. Od roku 1901 byl rovněž poslancem Českého zemského sněmu.\n\nPoliticky byl orientován na bohaté sedláky a statkáře. Post předsedy agrární strany zastával do roku 1904, ale již předtím ztrácel vliv, protože jeho doménou byla spíše drobná lokální hospodářská politika, zatímco v artikulaci obecnějších politických témat a taktik ho nahrazovali noví předáci jako Antonín Švehla či Josef Žďárský. Právě Žďárský ho roku 1904 vystřídal na předsednickém místě, přičemž strana se roku 1905 sloučila s českými agrárníky na Moravě a ve Slezsku, čímž se přetvořila v Českoslovanskou stranu agrární. Kubr v této době již působil hlavně ve vedení \"Ústřední jednoty řepařů\" a na Českém zemském sněmu. 4. ledna 1908 se stal předsedou českého odboru zemské zemědělské rady, v jehož ústředním výboru zasedal již od roku 1899. V čele zemědělské rady nahradil Karla Práška, jenž se stal ministrem.\n\nByl aktivní i v okresním zastupitelstvu smíchovského okresu, kde zastával funkci okresního místostarosty. Zemským poslancem i předsedou českého odboru zemské zemědělské rady zůstal až do své smrti. Zesnul pozdě v noci 21. října 1908 v důsledku mrtvice. Přitom předchozího dne, v domnění, že jeho zdravotní stav se zlepšil, se vydal na cestu do Prahy. Již cestou vlakem zpět se mu udělalo nevolno a na nádraží v Kněževsi ho museli křísit. Později upadl do spánku a již se neprobudil.\n\n\n"}
{"id": "656306", "url": "https://cs.wikipedia.org/wiki?curid=656306", "title": "Lane", "text": "Lane\n\nPříjmení Lane [\"lejn\"] nosí více různých osobností:\n\n\n\n"}
{"id": "656311", "url": "https://cs.wikipedia.org/wiki?curid=656311", "title": "Michael Hofbauer", "text": "Michael Hofbauer\n\nMichael Hofbauer (6. ledna 1964 Praha – 10. ledna 2013 Praha) byl český filmový herec, který se prosadil hlavně v dětských rolích.\n\nVyučil se prodavačem. Od roku 1989 pracoval v divadle na Vinohradech jako osvětlovač. Zahrál si zde i několik menších rolí.\n\nByl dlouhodobě nemocný, trpěl zhoubným nádorem na krku. V roce 2006 prodělal operaci a poté podstoupil sérii ozařování. Série ozařování však přinesla následky v podobě ztráty chuti, sliny, zubů a byla mu také odebrána polovina sanice. Podstoupil také operaci, při níž mu byla na krk našita kůže z prsu. Zemřel 10. ledna 2013 na selhání plic.\n\n\n"}
{"id": "656316", "url": "https://cs.wikipedia.org/wiki?curid=656316", "title": "Akiva Nof", "text": "Akiva Nof\n\nAkiva Nof (: , narozen 2. prosince 1936) je izraelský politik a bývalý poslanec Knesetu za strany Likud, Ha-Merkaz ha-chofši, Daš, Demokratické hnutí, Achva a opět Likud.\n\nNarodil se v Tel Avivu, kde vystudoval střední školu. Absolvoval pak obor mezinárodní vztahy, blízkovýchodní studia a právo na Hebrejské univerzitě. Získal osvědčení pro výkon profese právníka. Studoval rovněž na škole Institute of Social Studies v Haagu.\n\nByl aktivní v skautském hnutí, předsedal mládežnické organizaci strany Cherut, v roce 1965 opustil Cherut a vstoupil do strany ha-Merkaz ha-Chofši. V letech 1967-1969 byl tajemníkem její frakce v Knesetu a organizačním koordinátorem.\n\nV izraelském parlamentu zasedl poprvé po volbách v roce 1973, do nichž šel za Likud. V průběhu volebního období ale přešel do poslanecké frakce Ha-Merkaz ha-chofši. Byl členem výboru House Committee, výboru státní kontroly, výboru pro veřejné služby a výboru pro záležitosti vnitra a životního prostředí. Mandátu poslance se vzdal předčasně, v lednu 1977. Opětovně byl zvolen ve volbách v roce 1977, tentokrát za stranu Daš (Demokratické hnutí za změnu). V roce 1980 se ale stal členem frakce Demokratické hnutí. Po jejím rozpadu se přidal k formaci Achva. V roce 1981 pak vstoupil zpátky do Likudu. Zastával post člena výboru pro vzdělávání a kulturu, výboru státní kontroly, výboru pro ústavu, právo a spravedlnost, výboru House Committee, výboru finančního a výboru pro zahraniční záležitosti a obranu. Poslanecký mandát obhájil i ve volbách v roce 1981, na kandidátce Likudu. Nastoupil jako člen výboru pro ústavu, právo a spravedlnost, výboru státní kontroly a výboru pro záležitosti vnitra a životního prostředí. Ve volbách v roce 1984 nebyl zvolen.\n\n"}
{"id": "656317", "url": "https://cs.wikipedia.org/wiki?curid=656317", "title": "Cvi Rener", "text": "Cvi Rener\n\nCvi Rener (: צבי רנר, žil 1910 - 31. května 1990) byl izraelský politik a poslanec Knesetu za stranu Likud.\n\nNarodil se v Haliči v tehdejším Rakousku-Uhersku (dnes Polsko). V roce 1933 přesídlil do dnešního Izraele. Vystudoval ješivu.\n\nV mládí se zapojil do činnosti polské odbočky hnutí Všeobecní sionisté. Po přistěhování do dnešního Izraele se usídlil v kibucu Achva poblíž Rechovotu. Pracoval ve stavebnictví a pro samosprávu města Tel Aviv. Od roku 1969 zasedal v telavivské samosprávě. V roce 1980 se stal předsedou odborového svazu napojeného na Liberální stranu, v jejímž sektetariátu a vedení zasedal. Byl také stranickým pokladníkem.\n\nV izraelském parlamentu zasedl po volbách v roce 1981, do nichž šel za Likud. Byl členem výboru finančního, výboru práce a sociálních věcí, výboru pro záležitosti vnitra a životního prostředí a předsedou podvýboru pro zdravotnické instituce. Ve volbách v roce 1984 nebyl zvolen.\n\n"}
{"id": "656329", "url": "https://cs.wikipedia.org/wiki?curid=656329", "title": "Josef Rom", "text": "Josef Rom\n\nJosef Rom (: יוסף רום, rodným jménem Josef Rabinovič, 'יוסף רובינוביץ, žil 2. září 1932 – 19. listopadu 1997) byl izraelský inženýr, politik a poslanec Knesetu za stranu Likud.\n\nNarodil se ve Varšavě v Polsku. V roce 1935 přesídlil do dnešního Izraele. Studoval střední školu v Tel Avivu a mechanické a letecké strojírenství na Illinois Institute of Technology a California Institute of Technology (tam působil v letech 1957–1958 jako výzkumný pracovník). V roce 1958 nastoupil na Technion – Izraelský technologický institut, kde působil v 60. a 70. letech jako děkan fakulty leteckého strojírenství. V roce 1976 mu byla udělena Izraelská cena.\n\nV roce 1976 vstoupil do hnutí Cherut, kde zastával post člena ústředního výboru a vedení. V letech 1976–1977 také předsedal organizaci Cherutu v Haifě. Byl rovněž předsedou mládežnické sekce strany v letech 1977–1981.\n\nV izraelském parlamentu zasedl poprvé po volbách v roce 1977, do nichž šel za Likud. Byl členem výboru pro imigraci a absorpci a výboru pro zahraniční záležitosti a obranu. Předsedal podvýboru pro obranný průmysl, podvýboru pro jadernou energetiku, podvýboru pro židovské komunity žijící v chudobě a podvýboru pro Negev. Ve volbách v roce 1981 obhájil mandát poslance. Nastoupil jako člen do výboru pro imigraci a absorpci a výboru pro zahraniční záležitosti a obranu. Ve volbách v roce 1984 nebyl zvolen.\n\n"}
{"id": "656342", "url": "https://cs.wikipedia.org/wiki?curid=656342", "title": "X-Men (film)", "text": "X-Men (film)\n\nX-Men je americký superhrdinský sci-fi z roku 2000, který natočil režisér Bryan Singer. Vychází ze stejnojmenného komiksu, který je vydáván vydavatelstvím Marvel Comics. Zároveň se jedná o první snímek z filmové série \"X-Men\". Scénář je dílem Davida Haytera, v raných fázích vývoje se na něm podíleli také Andrew Kevin Walker, John Logan, Joss Whedon a Michael Chabon.\n\nFilm měl premiéru v USA 14. července 2000, v Česku byl v kinech promítán od 5. října 2000. Rozpočet snímku činil 75 milionů dolarů, celkové tržby dosáhly částky 296 milionů dolarů (z toho 157 milionů v USA).\n\nSenátor Robert Kelly připravuje v americkém Senátu zákon o registraci mutantů, který je má veřejně odhalit i s jejich schopnostmi. Mladá dívka, která si říká Tulačka, uteče z domova, seznámí se s Rosomákem, avšak oba jsou přepadeni. S pomocí Kyklopa a Bouře jsou osvobozeni a dostanou se do školy mutantů vedené profesorem Xavierem. Magneto, Xavierův protivník, nechá unést senátora Kellyho a úspěšně na něm vyzkouší nový přístroj, který vytvoří z normálních lidí mutanty, čímž se mají počty lidí a mutantů vyrovnat. Kelly uprchne a dostane se do Xavierovy školy, ale změnu své DNA nepřežije. Mutanti však zjistí, co má Magneto v úmyslu. Plánuje pomocí Tulačky, která po doteku jiného mutanta přebírá jeho vlastnosti, změnit významné politické osobnosti celého světa na mutanty. To se mu nepodaří, protože plány mu překazí Rosomák s ostatními. Magneto je nakonec zavřen do vězení z plastu, kde nemůže využít svých magnetických schopností.\n\n"}
{"id": "656356", "url": "https://cs.wikipedia.org/wiki?curid=656356", "title": "Menachem Savidor", "text": "Menachem Savidor\n\nMenachem Savidor (: מנחם סבידור, rodným jménem Menachem Chodorovskij, מנחם חודורובסקי, žil 2. srpna 1917 – 2. listopadu 1988) byl izraelský důstojník, politik a poslanec Knesetu za stranu Likud.\n\nNarodil se ve městě Bachmut v Rusku. V roce 1922 se přestěhoval s rodinou do Białystoku v Polsku. Studoval střední školu v Polsku a Vilniuskou univerzitu. V roce 1941 žil v Japonsku a téhož roku přesídlil do dnešního Izraele. Absolvoval kurzy v managementu, dopravě a ekonomii v britské armádě, ve Francii a Spojených státech. V letech 1941–1946 sloužil v britské armádě, později od roku 1948 v izraelské armádě. Byl zakladatelem a velitelem vojenské školy pro organizaci a řízení, vedl armádní odbor policejní disciplinární. V roce 1953 byl propuštěn z aktivní služby s hodností podplukovníka (Sgan Aluf).\n\nOd roku 1953 byl členem strany Všeobecní sionisté a Liberální strany. Od roku 1953 zastával vysoké úřednické pozice na ministerstvu dopravy, v letech 1954–1964 byl generálním ředitelem Izraelských drah. V letech 1964–1967 řídil podnik \"Vered\", který byl pobočkou stavební společnosti Rassco. V letech 1968–1977 byl generálním ředitelem firmy na export citrusů. Od roku 1976 působil jako místopředseda ústředního výboru Liberální strany a vedoucí jejího analytického oddělení.\n\nV izraelském parlamentu zasedl poprvé po volbách v roce 1977, do nichž šel za Likud. Byl členem výboru pro vzdělávání a kulturu, výboru pro jmenování rabínských soudců, výboru pro ústavu, právo a spravedlnost, výboru pro zahraniční záležitosti a obranu, výboru pro imigraci a absorpci a výboru finančního. Předsedal podvýboru pro energetické zásoby, podvýboru pro marketing potravin živočišného původu, podvýboru pro používání speciálních vlakových vagonů a podvýboru pro daňové úniky v zemědělství. Ve volbách v roce 1981 obhájil mandát poslance. Stal se předsedou Knesetu. Ve volbách v roce 1984 nebyl zvolen. V letech 1985–1986 pak zastával post předsedy \"Veřejného výboru pro ozdravění ekonomiky\" a v roce 1987 se stal předsedou \"Fondu pro bezpečnost Izraele\".\n\n"}
{"id": "656357", "url": "https://cs.wikipedia.org/wiki?curid=656357", "title": "X-Men 2", "text": "X-Men 2\n\nX-Men 2 je americký superhrdinský sci-fi film režiséra Bryana Singera z roku 2003. Byl natočen podle komiksu \"X-Men\", který je vydáván vydavatelstvím Marvel Comics. Jde o druhý díl filmové série \"X-Men\" a pokračování úvodního dílu \"X-Men\".\n\nNightcrawler se pokusí zabít prezidenta USA, ale nepodaří se mu to.\n\nWolverine se vrátí ze své cesty, kde kvůli ztrátě paměti hledal okolnosti svého původu.\n\nXavier navštíví Magneta ve vězení, kde se dozví o tajném vojenském agentovi Williamu Strykerovi, který se pomocí jakýchsi pokusů zasloužil o vytvoření Wolverina. Strykerova armáda napadne školu mutantů, odkud se podaří utéci několika studentům v čele s Wolverinem.\n\nPomocí Mystique uprchne Magneto z vězení.\n\nStryker má v záloze svého syna, Jasona, který umí měnit představy lidí. Při útoku na školu mutantů Stryker unesl Cyclopse a především profesora Xaviera, který má prostřednictvím vyhledávacího zařízení Cerebro a ovlivněný Jasonem najít a posléze telepaticky zabít veškeré mutanty.\n\nDíky utečencům Rogue, Iceman, Wolverine a dalším se podaří obsadit Strykerovu základnu ukrytou v hrázi přehrady jezera Alkali, zachránit Cyclopse a Xaviera, který se mezitím v Cerebru, přinucen Jasonem a Mystique maskovanou za Strykera, chystal zničit místo mutantů všechny lidi. Při útěku ze základny je Stryker zabit Wolverinem, Pyro se přidá k Magnetovi a při záchraně hodných mutantů se obětuje Jean Grey, když zastaví masu vody z protržené přehrady před letadlem X-Jet, ve kterém odlétá Xavierova skupina.\n\n"}
{"id": "656359", "url": "https://cs.wikipedia.org/wiki?curid=656359", "title": "Salpovci", "text": "Salpovci\n\nSalpovci (Salpida, Hemimyaria) jsou jedním ze tří řádů salp (Thaliacea). Salpovci zahrnují jedinou čeleď salpovití (Salpidae). Vyskytují se v mořích celého světa.\n\nřád obsahuje jen jednu čeleď:\n\n"}
{"id": "656366", "url": "https://cs.wikipedia.org/wiki?curid=656366", "title": "David Šifman", "text": "David Šifman\n\nDavid Šifman (: דוד שיפמן, žil 14. dubna 1923 – 18. října 1982) byl izraelský politik a poslanec Knesetu za stranu Likud.\n\nNarodil se ve Varšavě v Polsku. V roce 1924 přesídlil do dnešního Izraele. Vystudoval ješivu v Kfar Chasidim a učitelský seminář v Jeruzalému. Sloužil v izraelské armádě u vojenské policie, kde dosáhl hodnosti majora (Rav Seren).\n\nByl aktivní v mládežnickém hnutí Bnej Akiva. Založil ješivu napojenou na toto hnutí ve vesnici Kfar ha-Ro'e. V letech 1957-1972 byl generálním tajemníkem Izraelské asociace obchodníků. V letech 1968-1974 řídil firmu dodávající pro hotely. V letech 1965-1981 zasedal v samosprávě města Tel Aviv, kde byl v letech 1974-1981 místostarostou a předsedou odboru mládežnického a inženýrského. Byl předsedou správní rady firmy Israel Electric Corporation a Netivej Ajalon. Předsedal ústřednímu výboru Liberální strany.\n\nV izraelském parlamentu zasedl po volbách v roce 1981, do nichž šel za Likud. V letech 1981-1982 zastával post náměstek ministra dopravy. Zemřel během funkčního období. Jeho poslanecké křeslo zaujal Ari'el Weinstein.\n\n"}
{"id": "656367", "url": "https://cs.wikipedia.org/wiki?curid=656367", "title": "Ohnivky", "text": "Ohnivky\n\nOhnivky (Pyrosomida) jsou jedním ze tří řádů salp (Thaliacea). Zahrnují jedinou čeleď ohnivkovití (Pyrosomidae). Vyskytují se v mořích teplého a mírného pásu. Vyznačují se silnou bioluminiscencí.\n\nřád obsahuje jen jednu čeleď a ta jeden rod:\n"}
{"id": "656379", "url": "https://cs.wikipedia.org/wiki?curid=656379", "title": "Jan Vokál", "text": "Jan Vokál\n\nJan Vokál (* 25. září 1958, Hlinsko v Čechách) je český římskokatolický biskup. Od roku 1991 byl vatikánským úředníkem. Dodnes je má i italské státní občanství. Dne 3. března 2011 ho papež Benedikt XVI. jmenoval královéhradeckým biskupem. Biskupské svěcení přijal 7. května 2011 ve vatikánské bazilice sv. Petra z rukou vatikánského státního sekretáře kardinála Tarcisia Bertoneho.\n\nNarodil se a vyrůstal jako druhé ze tří dětí v křesťanské rodině Jana a Anny Vokálových v Hlinsku, první svátosti přijal v tamější farnosti Narození Panny Marie. Vystudoval Střední průmyslovou školu elektrotechnickou v Pardubicích (1974–1978) a poté obor technická kybernetika na Fakultě elektrotechnické ČVUT, kde roku 1983 získal titul inženýra.\n\nV září 1983 emigroval z Československa, když se při výletu do Benátek z dovolené v jugoslávském Umagu nedostavil k odjezdu zpět a namísto toho hned po příjezdu do Benátek vyhledal nádraží a odjel vlakem do Říma. Tam jej v Papežské koleji Nepomucenum přijal Mons. Karel Vrána a po několika měsících získal politický azyl z náboženských důvodů. Už v roce 1983 nastoupil na papežskou kolej Nepomucenum v Římě a studoval filosofii a teologii na Papežské lateránské univerzitě. Během studia se po dobu tříměsíčních letních prázdnin, kdy byla kolej uzavřena, čtyřikrát zdokonaloval ve znalosti angličtiny v americkém Texasu.\n\nDne 5. července 1988 jej v Ellwangenu (diecéze Rottenburg-Stuttgart, Německo) vysvětil biskup Jaroslav Škarvada na jáhna a podle místa původu jej inkardinoval do královéhradecké diecéze. Roční jáhenskou praxi vykonal ve farnosti svatého Dominika v Northfieldu a na Univerzitě svatého Tomáše v arcidiecézi St. Paul-Minneapolis v USA.\n\nDne 28. května 1989 jej papež Jan Pavel II. v bazilice sv. Petra ve Vatikánu vysvětil na kněze. V letech 1989–1990 působil jako farní vikář (kaplan) v kostele Zjevení Páně (Epiphany Church) v diecézi Peoria v USA. Od 1. října 1991 pracoval na Sekci pro obecné záležitosti Státního sekretariátu ve Vatikánu jako minutant (\"koncipista\", tedy ten, kdo připravuje koncepty písemností). V posledním období měl na starosti slovanské státy. V letech 1995, 1997 a 2009 doprovázel papežské pastorační návštěvy v České republice. V letech 1992–2005 byl osobním sekretářem kardinála Corrada Bafileho. Roku 2005 jej papež Benedikt XVI. jmenoval koadjutorem kanovnické kapituly při bazilice Panny Marie Sněžné v Římě, zde vykonával kněžskou službu. Od roku 1997 má titul kaplan Jeho Svatosti a od roku 2007 je prelátem Jeho Svatosti. 28. září 2005 jej královéhradecký biskup Dominik Duka OP jmenoval čestným kanovníkem Katedrální kapituly Svatého Ducha v Hradci Králové.\n\nNa Papežské lateránské univerzitě v Římě vystudoval též práva, v roce 2005 tam získal licenciát a 2008 doktorát (diplom obojího práva, in utroque iure, JU.D.). Obdržel diplom Kongregace pro bohoslužbu a svátosti za studium manželských kauz (1991–1992) a diplom Kongregace pro blahořečení a svatořečení za studium postulátů kauz (2004–2005). Roku 2009 získal na Univerzitě Karlově v Praze v rigorózním řízení titul JUDr. v oboru ústavního práva. Plynně hovoří kromě češtiny anglicky a italsky, pasivně ovládá němčinu, polštinu a ruštinu. Mluvčí České biskupské konference Aleš Pištora neměl k dispozici informaci, zda má Jan Vokál vatikánské občanství, ale iDnes.cz to považuje za pravděpodobné.\n\nDne 3. března 2011 jej papež Benedikt XVI. jmenoval 25. biskupem královéhradeckým. Úřadu se ujal v sobotu 14. května 2011 při slavnostní intronizaci v katedrále Svatého Ducha v Hradci Králové.\n\nZa své biskupské heslo si Jan Vokál zvolil začátek známé mariánské modlitby „Sub tuum praesidium“ (Pod ochranu tvou). Biskupský erb mu navrhl církevní heraldik arcibiskup Andrea kardinál Cordero Lanza di Montezemolo. Štít je rozdělen čtvrcením na pokos do čtyř polí: 1. pole zlaté (místo červeného, znak biskupství v papežských barvách), na něm stříbrná vzlétající holubice Ducha Svatého (podle okna ve svatopetrské basilice a erbu biskupství). Na 2. modrém poli zlatý havajský květ (připomínka vlámského misionáře Damiána de Veustera, Otce malomocných), 3. modré pole se zlatým vidlicovým křížem (připomínka bl. Anny Kateřiny Emmerichové) a ve 4. zlatém poli modré písmeno M jako symbol Panny Marie. Nad štítem je zelený biskupský klobouk se 6 střapci na každé straně.\n\nBiskup Jan Vokál uvedl vysvětlení svého znaku: \"„Celý znak je soukromým vyjádřením mého povolání v symbolech. Majestátní symbol Ducha Svatého je pak v horní části znaku: pod tímto symbolem v okně baziliky sv. Petra ve Vatikánu jsem byl vysvěcen na kněze, na stejném místě přijmu biskupskou konsekraci. A poslání, které mi právě Svatý Otec svěřil, se váže ke katedrále zasvěcené právě Duchu Svatému. Svatý Damián de Veuster stál jednoznačně u zrození mého povolání ke kněžství a bl. Kateřina Emmerichová mi nepochybně nejvíce pomohla v tomto povolání vytrvat.“\"\n\nV roce 2019 se stal členem ekumenického Vojenského a špitálního řádu sv. Lazara Jeruzalémského a po zesnulém kardinálu Miloslavu Vlkovi se ujal funkce hlavního kaplana jeho české jurisdikce.\n\n\n"}
{"id": "656382", "url": "https://cs.wikipedia.org/wiki?curid=656382", "title": "Brusson (Itálie)", "text": "Brusson (Itálie)\n\nBrusson je obec v Itálii v oblasti Valle d'Aosta. Brusson je známé letní i zimní letovisko s dobrými běžkařskými trasami.\n\nPodle statistických údajů měla v roce 2009 obec 862 obyvatel při hustotě zalidnění 15,6 os./km².\n"}
{"id": "656383", "url": "https://cs.wikipedia.org/wiki?curid=656383", "title": "Dennis Muren", "text": "Dennis Muren\n\nDennis Elmer Muren, A.S.C. (* 1. listopadu 1946 Glendale, Kalifornie) je proslulý americký tvůrce speciálních filmových efektů. Spolupracoval na slavných projektech s režiséry Stevenem Spielbergem, Jamesem Cameronem i Georgem Lucasem. Během své dlouholeté kariéry získal celkem 6 oskarů za speciální vizuální efekty.\n\nMuren spojil svoji kariéru s firmou Industrial Light and Magic (ILM), kde vytvářel průkopnické (zejména počítačové) efekty pro filmy Hvězdné války (1977), Dobyvatelé ztracené archy (1981), (1991) a zejména Jurský park (1993). Jeho počítačově vytvoření dinosauři pro poslední zmiňovaný film představovaly ve své době průlomovou technologii a znamenaly zavedení zcela nové epochy filmových triků.\n\nDnes působí Muren především jako konzultant filmových společností a podílí se na tvorbě speciálních efektů pro několik filmů. Je ženatý s britskou dokumentaristkou Zarou Muren, se kterou má dvě děti. Žijí trvale v Kalifornii.\n\n"}
{"id": "656384", "url": "https://cs.wikipedia.org/wiki?curid=656384", "title": "X-Men: Poslední vzdor", "text": "X-Men: Poslední vzdor\n\nX-Men: Poslední vzdor (v anglickém originále X-Men: The Last Stand) je superhrdinský sci-fi film z roku 2006. Byl natočen podle komiksu \"X-Men\", který je vydáván vydavatelstvím Marvel Comics. Jde o třetí díl filmové série \"X-Men\" a pokračování dílu \"X-Men 2\". Po Brianu Singerovi převzal režisérské otěže Brett Ratner.\n\nV jedné farmaceutické společnosti byl vyvinut lék – očkování z krve unikátního dětského mutanta, které potlačuje všechny mutantské geny. Vláda jej chce nabídnout mutantům, aby se díky němu začlenili do společnosti.\n\nNěkteří mutanti toho rádi využijí, ale Magneto uvažuje jinak – obává se, že díky tomuto očkování dojde k vyhlazení mutantů.\n\nCyclops, který je stále zdrcen ztrátou své milované Jean Grey, se vrací na místo její smrti u jezera Alkali. Tam překvapivě objeví Jean živou, ale jak se později ukáže, proměněnou, mnohem silnější a okolí nebezpečnou. Po vzájemném polibku Jean Cyclopse zabije. Jean se pak za pomoci Wolverina a Storm, kteří ji najdou u náhle zmizelého jezera, nechá vyšetřit, ale po potvrzení její nezvladatelné síly profesorem Xavierem později uteče.\n\nMagneto se dozví o vzkříšení Jean, která od nyní nese jméno Phoenix, a najde ji v jejím rodném domě. Ve stejnou dobu sem dorazí i Xavier a oba se snaží získat Phoenix na svou stranu. Xavier jí slibuje „uzdravení“ zpět v původní Jean. Phoenix se ale nenechá přesvědčit, v záchvatu vzteku Xaviera zničí telepatickým rozpadem a přidá se k Magnetovi.\n\nMagnetova armáda napadne ostrov Alcatraz, kde se vyrábí protimutantský lék a kde je ukryt i zdrojový mutant. Do bitvy, a to na straně lidí proti Magnetovi, se zapojí i Xavierovi žáci. Ti nakonec i přes ztráty vyhrají. Beast vpíchne Magnetovi lék a rázem ho tak připraví o jeho schopnosti. Phoenix je zabita Wolverinem, který díky svému okamžitému uzdravování jako jediný odolává její zničující síle.\n\nV epilogu po závěrečných titulcích procitne z kómatu jeden pacient a promluví na ošetřující agentku hlasem profesora Xaviera.\n\n"}
{"id": "656387", "url": "https://cs.wikipedia.org/wiki?curid=656387", "title": "Sula (přítok Mezeně)", "text": "Sula (přítok Mezeně)\n\nSula ( ) je řeka v Archangelské oblasti v Rusku. Je dlouhá 221 km. Plocha povodí měří 2210 km².\n\nPramení na vrchovině Kosminský Kameň v Timanském krjaži. Ústí zprava do Mezeně.\n\nZdrojem vody jsou převážně sněhové srážky. Průměrný roční průtok vody ve vzdálenosti 79 km od ústí činí 13 m³/s. Nejvyšších vodních stavů dosahuje v květnu a v červnu. Zamrzá v říjnu a rozmrzá v květnu.\n"}
{"id": "656395", "url": "https://cs.wikipedia.org/wiki?curid=656395", "title": "Viktor Kalivoda", "text": "Viktor Kalivoda\n\nViktor Kalivoda (11. září 1977 Slaný – 26. září 2010 Věznice Valdice), známý také jako „Lesní vrah“ byl český sériový vrah, který zastřelil tři lidi.\n\nNarodil se ve Slaném, kde studoval na místním gymnáziu. Vynikal v matematice a fyzice. Spolužáci jej popisovali jako zamlklého, uzavřeného samotáře.\n\nV roce 1996 složil maturitu. Poté zkoušel studovat na Fakultě informatiky Masarykovy univerzity v Brně a pedagogickou fakultu Jihočeské univerzity v Českých Budějovicích. Pracoval jako policista v Praze 6. Několikrát se pokusil o sebevraždu, toužil prý skočit z Nuselského mostu.\n\nRoku 2004 vyhrál ve vědomostní soutěži \"Chcete být milionářem?\" 320 000 Kč. Ani zde nedával příliš najevo své emoce.\n\nDva dny po svých 28. narozeninách se rozhodl, že začne vraždit. Dne 13. října 2005 zastřelil v lese u obce Nedvědice starší manželský pár. Oběti byly zasaženy do hrudi a hlav. O tři dny později, 16. října, zastřelil u Malíkovic muže, který byl na procházce se psem.\n\n20. října byl zatčen na základě výpovědí očitých svědků ve Slaném před panelovým domem Vikova 272, kde bydlel. Byla u něho nalezena pistole Glock 34.\n\nSoudní proces začal roku 2006. Svůj motiv během přelíčení nepřiznal, ale řekl, že před trojnásobnou vraždou chtěl střílet v pražském metru, konkrétně na trase C. Několikrát jel v metru s pistolí schovanou za novinami. K činu však nenašel odvahu.\n\nNad svými činy neprojevoval žádnou lítost. Dne 27. června 2006 byl odsouzen k trestu doživotí, možnost resocializace byla podle psychologů nulová. \n\nV dopisech z vězení přiznal inspiraci činem Olgy Hepnarové. \n\nDne 26. září 2010 spáchal ve Valdicích sebevraždu – podřezal si žíly.\n\n"}
{"id": "656401", "url": "https://cs.wikipedia.org/wiki?curid=656401", "title": "STK", "text": "STK\n\nSTK je zkratka s více významy: \n\n"}
{"id": "656406", "url": "https://cs.wikipedia.org/wiki?curid=656406", "title": "Mistrovství Evropy v atletice 1950", "text": "Mistrovství Evropy v atletice 1950\n\n4. mistrovství Evropy v atletice se uskutečnilo ve dnech 23. – 27. srpna 1950 na stadionu krále Baudouina (tehdy Heysel Stadium) v belgickém Bruselu. Na programu bylo celkově 34 disciplín (24 mužských a 10 ženských).\n\nNa tomto šampionátu ženy poprvé absolvovaly pětiboj (80 m přek., vrh koulí, skok daleký, skok do výšky, běh na 200 m).\n\n"}
{"id": "656410", "url": "https://cs.wikipedia.org/wiki?curid=656410", "title": "Jižní provincie (Rwanda)", "text": "Jižní provincie (Rwanda)\n\nJižní provincie ( , , užívaný název je \"Sud Province\" nebo jen zkráceně \"Sud\") je provincie a vyšší územně-správní jednotka ve Rwandě. Provincie vznikla 1. ledna 2006 jako jedna z nově ustanovených územních jednotek. Do konce roku 2005 byla Rwanda členěna na 12 prefektur, ale kvůli stále přetrvávajícím etnickým problémům bylo vytvořeno nové členění sestávající ze čtyř provincií a jednoho města (hlavní město Kigali). Správním centrem provincie je město Nyanza. Počet obyvatel dosahuje 2,2 milionů.\n\nJižní provincie sousedí na západě se Západní provincií, na severu se Severní provincií, na východě s provincií Ville de Kigali a Východní provincií a na jihu s Burundi. Z původního členění země zaujímá především území prefektur Butaré, Gikongoro a Gitarama.\n\nVýchodní provincie se dále člení na osm distriktů, které tvoří nižší územně-správní jednotky:\n\nAž 95% obyvatel se živí zemědělstvím, které je hlavním zdrojem obživy. Pěstuje se především káva a čaj, k jejichž zpracování je v oblasti řada továren. Z živočišné výroby převažuje chov dobytka. Dopravní obslužnost je zajištěna především silnicemi. Mezi hospodářsky nejvýznamnější patří silnice spojující města v provincii s hlavním městem Kigali a Bujumburou, hlavním městem Burundi.\n\n"}
{"id": "656415", "url": "https://cs.wikipedia.org/wiki?curid=656415", "title": "James Franco", "text": "James Franco\n\nJames Edward Franco (* 19. dubna 1978, Palo Alto, Kalifornie, Spojené státy americké) je americký herec, režisér, scenárista, producent, malíř a model.\n\nZačal hrát během poloviny devadesátých let, kdy se objevil v krátkém televizním seriálu \"Freaks and Geeks\" i v několika teenagerských filmech. Mezinárodní uznání se mu dostalo po ztvárnění rolí jako Harryho Osbourna v trilogii Sama Raimiho \"Spider-Man\", drogového dealera Saula Silvera v \"Travičce zelené\" a Arona Ralstona ve filmu \"127 hodin\". Mezi jeho další známé filmy patří \"Milk\", Ginsbergovské \"Kvílení\", \"Zrození Planety opic\", \"Tristan a Isolda\", \"Rytíři nebes\", \"Noční rande\", \"Jíst, meditovat, milovat\". Byl nominován na tři Zlaté glóby a jeden vyhrál. Obdržel i nominaci na Oscara za hlavní roli ve filmu \"127 hodin\".\n\nZnačné kontroverze vzbudil v roce 2014 jeho snímek \"Interview\", jehož premiéru poznamenaly hackerské útoky, vedené údajně ze KLDR a hrozby útoků na premiérová kina v odvetě za vyobrazení plánovaného atentátu na tamního vůdce Kim Čong-una.\n\nNarodil se v Palo Alto v Kalifornii. Jeho matka je rusko-židovského původu, zatímco otec portugalsko-švédského.\n\nV roce 2008 byl jmenován novou tváří pánských parfémů od Gucciho. Pokud jde o jeho světskou výchovu, tak Franco v rozhovoru pro \"The Guardian\" řekl, že se cítí, „jako kdyby přišel o židovské zkušenosti“, ale řekl, že se nemusí bát, když má židovské přátele. Ve stejném rozhovoru řekl, „že se mu líbí myšlenka náboženství jakožto zdroje komunity“. Na otázku zda je věřící odpověděl: „V Boha? Nevím. Ano. Do určité míry. Je to složitá otázka.“\n\nPět let chodil s herečkou Marlou Sokoloff, se kterou se setkal při natáčení filmu \"Ať to stojí, co to stojí\". Poté od roku 2006 chodil s herečkou Ahnou O'Reilly. Potvrdil jejich odloučení v rozhovoru pro Playboy v srpnu 2011 a říká, že problémem byl jeho zájem k učení, který se stavil mezi ně.\n\n"}
{"id": "656416", "url": "https://cs.wikipedia.org/wiki?curid=656416", "title": "Dror Zeigerman", "text": "Dror Zeigerman\n\nDror Zeigerman (: דרור זייגרמן, narozen 15. května 1948) je izraelský politik a bývalý poslanec Knesetu za stranu Likud.\n\nNarodil se ve městě Nes Cijona, kde vystudoval střední školu. Absolvoval obor historie a politologie na Hebrejské univerzitě.\n\nNa Hebrejské univerzitě předsedal studentskému svazu, stal se tajemníkem jeruzalémské pobočky Liberální strany a v letech 1977-1981 předsedou studentské sekce Světové sionistické organizace.\n\nV izraelském parlamentu zasedl po volbách v roce 1981, do nichž šel za Likud. Byl členem výboru pro imigraci a absorpci, výboru pro zahraniční záležitosti a obranu a výboru pro vzdělávání a kulturu. Ve volbách v roce 1984 mandát neobhájil. V letech 1998-2000 zastával post velvyslance ve Spojeném království.\n\n"}
{"id": "656425", "url": "https://cs.wikipedia.org/wiki?curid=656425", "title": "Kevin Karamitros", "text": "Kevin Karamitros\n\nKevin Karamitros je americký rockový bubeník. Mimo jiné hrál také s kalifornskou hard rockovou skupinou Iron Butterfly v letech 1977-1978. V současné době je členem skupiny The Flames.\n"}
{"id": "656439", "url": "https://cs.wikipedia.org/wiki?curid=656439", "title": "Maja (přítok Aldanu)", "text": "Maja (přítok Aldanu)\n\nMaja ( nebo , ) je řeka v Chabarovském kraji a v Jakutské republice v Rusku. Je dlouhá 1053 km. Plocha povodí měří 171 000 km².\n\nVzniká soutokem Pravé a Levé Maji a protéká převážně Judomo-majskou hornatinou. Na horním a středním toku je říční údolí široké a bažinaté, zatímco na dolním toku se zužuje. Ústí zprava do Aldanu (povodí Leny).\n\n\nZdroje vody jsou smíšené. Průměrný roční průtok vody činí 1180 m³/s. Zamrzá ve druhé polovině října a rozmrzá v květnu. Nejvyšších vodních stavů dosahuje od května do září.\n\nVodní doprava je možná v délce 500 km od ústí. Ve druhé polovině 17. století vedla údolím řeky cesta z Jakutska k Ochotskému moři.\n"}
{"id": "656442", "url": "https://cs.wikipedia.org/wiki?curid=656442", "title": "Ludmila Kárníková", "text": "Ludmila Kárníková\n\nProm. hist. Ludmila Kárníková, CSc., roz. Šmilauerová (29. listopadu 1932 Bratislava – 9. srpna 1963 Zbraslav) byla česká historička zabývající se zvláště historickou demografií. \n\nAbsolvovala Filozofickou fakultu Univerzity Karlovy, pracovala v Historickém ústavu ČSAV. Byla manželkou historika Zdeňka Kárníka a dcerou významného českého jazykovědce Vladimíra Šmilauera. Zemřela předčasně při automobilovém neštěstí. \n\nJejím hlavním dílem, dodnes citovaným a uváděným i v západních bibliografiích historické demografie, se stala posmrtně vydaná práce \"Vývoj obyvatelstva v českých zemích 1754–1914\". Dílo vybavené tabulkami, mapami a grafy v textu zachycuje složitý vývoj obyvatelstva v dlouhém a na proměny bohatém období. Neomezuje se na výzkum ryze demografický. Pojímá populační vývoj, jednu stránku vývoje sociálněekonomického, jako výslednici komplikovaného a vzájemně se prolínajícího působení různých složek společenského vývoje na osudy širokých mas obyvatelstva. \n\nO úkolech a smyslu oboru v roce 1962 Ludmila Kárníková napsala: \"Podaří-li se spojit úsilí historiků s historicko-demografickou prací ekonomů a dnešních demografů a bude-li toto promyšlené studium vývoje našeho obyvatelstva zařazeno do širokého rámce vývoje evropského a světového, učiníme podstatný krok k vědeckému objasnění vzájemných a složitých vztahů mezi vývojem materiálního základu společnosti, její sociální strukturou a postojem jednotlivců k otázce budoucích generací. Bez tohoto poznání není možné pochopit a usměrnit ani populační vývoj v současné době.“ (Cit. dle Pavla Horská, \"Poznámky...\", s. 690.)\n\nPublikovala i v oborových periodikách.\n\n\n\n"}
{"id": "656447", "url": "https://cs.wikipedia.org/wiki?curid=656447", "title": "Ohnivka", "text": "Ohnivka\n\nOhnivka může být:\n"}
{"id": "656448", "url": "https://cs.wikipedia.org/wiki?curid=656448", "title": "Brusson", "text": "Brusson\n\nNázev Brusson má více významů:\n"}
{"id": "656452", "url": "https://cs.wikipedia.org/wiki?curid=656452", "title": "Turistická značená trasa 4289", "text": "Turistická značená trasa 4289\n\nPočátek trasy 4289 se nachází u železniční zastávky \"Pardubice-Opočínek\" na trati Kolín - Česká Třebová nedaleko zástavby místní části Pardubic Lánů na Důlku. Trasa zde začíná osamoceně a nenavazuje na žádnou jinou turistickou trasu. Přes časté změny směru je převažujícím směr západní.\n\nTrasa vede nejprve přibližně jihozápadním směrem po silnici Lány na Důlku - Bezděkov do lokality Kokešov, kde se u elektrotechnické továrny nachází upravený pramen Lánského potoka a kaple Panny Marie Bolestné. Trasa pokračuje dále lesem kolem továrny, kříží silnici I/2 a v prostoru vrcholu Bílého kopce silnici Opočínek - Bezděkov. Poté opouští les a klesá po poli k potoku Struha, který přechází. Stáčí se k severu a sleduje v délce asi jednoho kilometru jeho tok. Současně vede prostorem přírodní památky Meandry Struhy. Ten opouští v prostoru zaniklé vsi Lepějovice, kde se u kostela sv. Michala stáčí k západu. Trasa 4289 kříží železniční trať Přelouč - Prachovice, za kterou se nachází rozcestí se zde výchozí červeně značenou trasou 0443 vedoucí do Heřmanova Městce. Trasa 4289 opět vstupuje do lesa, kde kříží silnici II/342, a vede kolem Březinského rybníka do vsi Klenovka. Za ní se krátce přimyká k silnici Veselí - Přelouč, s níž překonává Lipoltický potok. Za ním se odklání k severu a opět lesem pokračuje na okraj města Přelouč. Zde opět křižuje silnici I/2 a vede průmyslovou zástavbou k přeloučskému nádraží, kde končí. Zde na trasu 4289 plynule navazuje rovněž zeleně značená trasa 4290 do Lázní Bohdaneč a červeně značená trasa 0434 vedoucí přes centrum města do Kladrub nad Labem.\n"}
{"id": "656454", "url": "https://cs.wikipedia.org/wiki?curid=656454", "title": "Třída Defiant", "text": "Třída Defiant\n\nTřída \"Defiant\" je třída hvězdných lodí, které se vyskytují ve fiktivním vesmíru Star Treku. Její design vytvořil James Martin pod vedením Hermana Zimmermana a Garyho Hutzela, a v seriálu vystupovala od třetí sezóny.\n\nPodle Martina byla původně zadána designérům tvorba „svalnatého“ runaboutu, jeho první návrhy na základě tohoto pokynu však nebyly přijaty týmem producentů. Martin se vrátil k tradičnímu vzhledu lodí Star Treku, ale Zimmerman mu řekl, že se hledá zcela nový vzhled, který předtím nikdy nebyl k vidění. Nakonec Martin předložil maketu lodě Makistů, kterou vyrobil pro epizodu Makisté, a ukázal ji producentům, kteří ji schválili jako základ pro třídu \"Defiant\". Modelář Tony Meininger poté podle plakátů vozů Ferrari upravil design, aby byl kompaktnější a lépe vytvářel dojem rychlosti. To se povedlo, Herman Zimmerman uvedl, že kompaktní design třídy \"Defiant\" ovlivnil návrh Enterprise (NX-01) pro .\n\nAčkoliv za celou dobu své existence prošla Spojené federace planet mnoha válkami a ozbrojenými konflikty, nikdy neměla její část, Hvězdná flotila, ve svých řadách jednostranně zaměřenou bojovou třídu lodí. Všechna předchozí plavidla byla transportní, vědecká nebo diplomatická, protože Federace se snaží řešit konflikty mírovou cestou. Případnými bojovými operacemi tak byly dlouho pověřovány tyto víceúčelové lodě, což bylo poměrně efektivní řešení do doby, než se na scéně objevila rasa Borgů. S nimi nebylo jakékoliv jednání možné, navíc jejich zbraně byly podstatně silnější než zbraně Federace. Nastal čas pro vznik nové třídy.\n\nÚstředí pokročilého designu hvězdných lodí Hvězdné flotily v oblasti Utopia Planitia začalo práce na projektu \"Defiant\" (v překladu tvrdohlavec) v roce 2366. Cílem bylo postavit loď, která bude ve srovnání s ostatními malá, snadno zkonstruovatelná a silně vyzbrojená. Vedlejším úkolem bylo testování součástí pro další třídy, např. třídu Prometheus.\n\nJediná Borgská krychle zaútočila roku 2367 na Zemi a v Bitvě u Wolf 359 zmasakrovala síly Hvězdné flotily. Nedokončený prototyp \"Defiantu\" se snažil Krychli zastavit, ale ta byla mezitím zničena USS Enterprise-D a \"Defiant\" tak do boje nezasáhl. Postupem času se hrozba Borgů stala méně aktuální, takže byl projekt a vývoj jeho jednotlivých komponent zpomalen na úkor ostatních tříd. Při testování se však u \"Defiantu\" objevily problémy s přetěžováním reaktoru a polem strukturální integrity při nadsvětelné rychlosti, což vedlo k pozastavení výroby.\n\nPři prvním střetnutí s Dominionem roku 2370 byla zničena loď třídy Galaxy \"USS Odyssey\", což byla v té době nejsilnější loď Flotily. Do vzniku prvního \"Sovereignu\" chybělo ještě mnoho času, takže komandér Sisko ze stanice Deep Space Nine požádal o přidělení \"Defiantu\". Loď byla původně pouze pro tuto misi vybavena maskovacím zařízením Romulanů, ale po jejím skončení z neznámých důvodů na lodi zůstalo. První mise byla neúspěšná a \"Defiant\" byl lehce přemožen, ale na vině byla hlavně neschopnost štítů Hvězdné flotily neutralizovat polaronové zbraně Jem'Hadarů. Postupem času se podařilo zlepšit i nedostatečnou strukturální integritu plavidla.\n\nNicméně vedení Flotily se stále zdráhalo spustit výrobu \"Defiantů\" hlavně kvůli tomu, že to byla jednoúčelová bitevní loď. Válka s Dominionem a výborné bojové statistiky však pomohly překonat nedůvěru a lodě třídy \"Defiant\" jsou dnes znovu ve výrobě.\nVzhled lodi není na první pohled příliš hezký, vše je podřízeno maximální jednoduchosti a efektivitě. Namísto tradičního složení primární trup (talířová sekce) + sekundární trup + gondoly warp pohonu jsou \"Defianty\" „létající krabice“. Loď je dlouhá jen 120 metrů, široká 90, vysoká 25 metrů a je uvnitř rozdělená na přední a zadní část. Přední část trupu má čtyři paluby: na horní palubě se samozřejmě nachází můstek a část ubikací. Na palubě jedna jsou ošetřovna, další ubikace a společná jídelna. Na druhé palubě je vepředu senzorové pole, transportní místnost, úložné prostory a palivové nádrže. Na třetí palubě je generátor atmosféry, systémy pro provoz replikátorů, přistávací podvozek, zásobník torpéd a malý hangár. Pro nedostatek prostoru z něj nejsou lodě vypouštěny ve vodorovném směru, ale svisle dolů. Počítačové jádro se nachází uprostřed lodi mezi palubami jedna a dvě. V zadní části trupu jsou maskovací zařízení, warpové jádro, směšovací komora, zásobníky deuteria a další zásobníky torpéd. Úplně vzadu se nachází reaktory impulsního pohonu a jeho trysky.\nAnténa primárního deflektu je na čtvrté palubě, z pohledu lodi úplně vepředu. Po jeho bocích jsou dva odpalovače torpéd namířené dopředu, třetí směrem dozadu. Motory warp pohonu nejsou jako obvykle umístěny na držácích mimo loď, ale jsou po stranách pevnou součástí trupu. To vyžaduje zvýšenou ochranu posádky před radiací a je příčinnou nízké životnosti lodi. Každá gondola se skládá ze čtyř warpových cívek. Warpové jádro třídy 7 zabírá tři patra v zadní části trupu a je určené pro mnohem silnější lodě, takže warpová signatura Defiantů odpovídá větším lodím. Na přední straně gondol jsou čtyři rychlopalné phaserové kanóny, tři standardní phaserové baterie na zbytku lodi spíše jen doplňují výzbroj. Minimálně \"USS Defiant NX-74205\" byl rovněž vybaven ablativním pancéřováním a maskovacím zařízením.\nPrototyp stejnojmenné třídy byl přidělen na stanici Deep Space Nine, ale v roce 2375 byl zničen v systému Chin'Toka loděmi Dominionu. \"USS São Paulo\" byla přejmenována na \"USS Defiant\" (viz epizoda Váleční psi) a znovu přidělena posádce Stanice Deep Space Nine.\nviz USS Defiant\nPoužíván kadety Hvězdné flotily, zničen roku 2374 Dominionem. Jedinými přeživšími byli Jake Sisko, Nog a Dorian Collins.\n\n"}
{"id": "656465", "url": "https://cs.wikipedia.org/wiki?curid=656465", "title": "Budík (rozcestník)", "text": "Budík (rozcestník)\n\nBudík může být:\n\n\n\n"}
{"id": "656500", "url": "https://cs.wikipedia.org/wiki?curid=656500", "title": "Brusson (Francie)", "text": "Brusson (Francie)\n\nBrusson je francouzská obec v departementu Marne regionu Grand Est na severovýchodě Francie. V roce 2006 zde žilo 207 osob.\n\n\n"}
{"id": "656573", "url": "https://cs.wikipedia.org/wiki?curid=656573", "title": "Budíček", "text": "Budíček\n\nBudíček může být:\n\n"}
{"id": "656574", "url": "https://cs.wikipedia.org/wiki?curid=656574", "title": "Naftali Blumenthal", "text": "Naftali Blumenthal\n\nNaftali Blumenthal (: נפתלי בלומנטל, narozen 1. března 1922) je izraelský politik a bývalý poslanec Knesetu za stranu Ma'arach.\n\nNarodil se ve městě Stanislawów v Polsku (dnes Ukrajina). V roce 1934 přesídlil do dnešního Izraele. Ve věku 16 let se zapojil do židovských jednotek Hagana, pak do izraelské armády, v níž působil v Brigádě Karmeli během války za nezávislost. Dosáhl hodnosti kapitána (Seren).\n\nByl aktivní v mládežnickém hnutí Bnej Akiva. Pracoval jako účetní. V roce 1951 přišel do firmy Solel Bone. Byl vedoucím oddělení pro audit a výcvik v průmyslových podnicích. V roce 1965 byl členem vedení společnosti Koor Industries, v 70. letech působil ve společnosti Koor-Trade, která byla pobočkou banky ha-Po'alim. V letech 1977–1982 působil na postu generálního ředitele Koor Industries. V roce 1982 se stal předsedou správní rady. Od roku 1951 byl členem strany Mapaj, stal se stranickým pokladníkem a členem ústředního výboru až do roku 1986.\n\nV izraelském parlamentu zasedl po volbách v roce 1981, do nichž šel za Ma'arach. Byl členem finančního výboru parlamentu. Ve volbách v roce 1984 mandát neobhájil. V roce 1986 nastoupil jako auditor do odborové centrály Histadrut.\n\n"}
{"id": "656605", "url": "https://cs.wikipedia.org/wiki?curid=656605", "title": "Martin Steinegger", "text": "Martin Steinegger\n\nMartin Steinegger (* 15. února 1972 v Bielu) je švýcarský hokejový obránce. Celou svou kariéru odehrál ve švýcarské lize a je mnohonásobným reprezentantem své země.\n\nS profesionálním hokejem začínal v týmu EHC Biel, ve kterém v sezóně 1990/1991 debutoval ve švýcarské nejvyšší lize. V Bielu hrál až do roku\n1995, kdy klub sestoupil do druhé ligy a sám přestoupil do týmu SC Bern. Tam odehrál třináct sezón a slavil dvakrát švýcarský mistrovský titul. Na konci sezóny 2007/2008, poté co jeho tým překvapivě vypadl v prvním kole play-off, na vlastní žádost ukončil smlouvu v Bernu a vrátil se do Bielu, který akorát postoupil do nejvyšší soutěže. Tam hraje i v sezóně 2010/2011.\n\nŠvýcarsko reprezentoval poprvé na vrcholné akci jako junior na mistrovství Evropy do 18 let 1990 a poté na mistrovství světa do 20 let 1992, mezi seniory na mistrovství světa o rok později. Mistrovství světa se účastnil celkem třináctkrát, hrál také na Zimních olympijských hrách 2002. S 219 starty v mezinárodních utkáních je rekordmanem švýcarského národního týmu.\n\n"}
{"id": "656672", "url": "https://cs.wikipedia.org/wiki?curid=656672", "title": "Tamar Ešel", "text": "Tamar Ešel\n\nTamar Ešel (: תמר אשל, narozena 24. července 1920) je izraelská diplomatka, politička a bývalá poslankyně Knesetu za stranu Ma'arach.\n\nNarodila se v Londýně ve Spojeném království do rodiny Ze'eva Šošama a Cily rozené Feinbergové (jejím starším bratrem byl Avšalom Feinberg, zakladatel a vůdce židovské špionážní skupiny Nili). V roce 1923 přesídlila do dnešního Izraele. Vystudovala střední reálnou školu v Haifě a orientální studia na Londýnské univerzitě. Zapojila se do židovských jednotek Hagana a do organizování ilegální židovské imigrace (alija bet). Pak sloužila v britské armádě.\n\nOd roku 1950 působila v diplomatických službách. Byla členkou izraelské delegace při OSN. Předsedala výboru OSN pro status žen. Byla politickou poradkyní starosty Jeruzaléma Teddyho Kolleka a členkou jeruzalémské samosprávy. V letech 1974–1977 zastávala post generální tajemnice organizace Na'amat. Byla rovněž členkou koordinačního výboru odborové centrály Histadrut.\n\nV izraelském parlamentu zasedla poprvé po volbách v roce 1977, do nichž šla za Ma'arach. Byla členkou výboru pro záležitosti vnitra a životního prostředí, výboru House Committee a výboru pro imigraci a absorpci. Opětovně byla zvolena ve volbách v roce 1981, po nichž zastávala funkci členky výboru pro státní kontrolu, výboru pro ekonomické záležitosti a výboru pro záležitosti vnitra a životního prostředí. Předsedala podvýboru pro boj s dopravní nehodovostí a podvýboru pro zprávu ombudsmana. Po volbách v roce 1984 už v parlamentu nezasedala.\n\n"}
{"id": "656675", "url": "https://cs.wikipedia.org/wiki?curid=656675", "title": "Alfred Grünfeld", "text": "Alfred Grünfeld\n\nAlfred Grünfeld (také Gruenfeldt) (4. června 1852 Praha – 4. ledna 1924 Vídeň) byl rakouský klavírista a skladatel.\n\nPocházel z hudební rodiny, židovského původu. Jeho bratr, Heinrich Grünfeld, byl úspěšným virtuózem na violoncello. Měl pověst zázračného dítěte. Již v šesti letech veřejně vystupoval a první samostatný koncert měl ve třinácti letech v \"Konviktu\" (dnes \"Ponrepo-Bio Konvikt\" v Bartolomějské ulici). V téže době mu také byla tiskem vydána jeho první skladba \"Regina-Quadrille\". Studoval na Pražské konzervatoři klavír a skladbu. Krátce byl jeho učitelem i Bedřich Smetana. Ve studiu pokračoval u Theodora Kullaka v Berlíně.\n\nV roce 1873 přesídlil do Vídně a pořádal koncertní turné po celé Evropě a Spojených státech. Ve Vídni získal titul \"Kammervirtuose\". V průběhu své návštěvy Německa byl jmenován dvorním klavíristou císaře Viléma I. Pruského. Za svá koncertní vystoupení obdržel celou řadu titulů, řádů a vyznamenání. V roce 1897 byl jmenován profesorem vídeňské konzervatoře (Universität für Musik und darstellende Kunst Wien).\n\nVelmi často vystupoval na českých pódiích, zejména v Praze a v Brně. Přátelil se s českými hudebníky a často koncertoval s Českým kvartetem. Pořádal koncerty i se svým bratrem.\n\n\n\n\n\n"}
{"id": "656766", "url": "https://cs.wikipedia.org/wiki?curid=656766", "title": "Naftali Feder", "text": "Naftali Feder\n\nNaftali Feder (: נפתלי פדר, žil 4. ledna 1920 – 11. listopadu 2009) byl izraelský politik a poslanec Knesetu za stranu Ma'arach.\n\nNarodil se ve městě Olkusz v Polsku. Za druhé světové války sloužil v Rudé armádě. V roce 1949 přesídlil do Izraele.\n\nV letech 1946–1949 byl ve vedení mládežnické organizace ha-Šomer ha-Ca'ir, v letech 1947–1949 vydával německojazyčný list. Stal se ředitelem agentury UNWRA pro otázky dětských utečenců. V letech 1950–1953 byl tajemníkem radnice ve městě Nešer, později se stal pokladníkem města Beerševa. V letech 1963–1965 ho Židovská agentura vyslala do Brazílie. V letech 1968–1976 byl politickým tajemníkem strany Mapam. Publikoval v listu Al ha-Mišmar.\n\nV izraelském parlamentu zasedl poprvé po volbách v roce 1977, do nichž šel za Ma'arach. Byl členem finančního výboru parlamentu, dále výboru House Committee. Opětovně byl zvolen ve volbách v roce 1981. Zaujal pak post místopředsedy Knesetu a člena finančního výboru. Ve volbách v roce 1984 mandát neobhájil.\n\n"}
{"id": "656789", "url": "https://cs.wikipedia.org/wiki?curid=656789", "title": "Velká Vzinga", "text": "Velká Vzinga\n\nVelká Vzinga ( , nebo , ) je řeka v Komiské republice v Rusku. Je dlouhá 167 km. Povodí řeky je 1970 km².\n\nÚstí zleva do Sysoly (povodí Vyčegdy).\n\nZdroje vody jsou smíšené s převahou sněhových srážek.\n"}
{"id": "656814", "url": "https://cs.wikipedia.org/wiki?curid=656814", "title": "Hamad Chalájla", "text": "Hamad Chalájla\n\nHamad Chalájla ( חמד חלאילה, \"Chamad Chala'jla\", حمد خلايلة, žil 1928 – 13. května 2014) byl izraelský politik a poslanec Knesetu za stranu Ma'arach.\n\nNarodil se v městě Sachnin. Absolvoval střední školu. Patří do komunity izraelských Arabů.\n\nPracoval jako úředník odborové centrály Histadrut. V izraelském parlamentu zasedl po volbách v roce 1981, do nichž šel za Ma'arach. Byl členem výboru pro vzdělávání a kulturu a výboru pro jmenování islámských soudců. Ve volbách v roce 1984 mandát neobhájil.\n\n"}
{"id": "656817", "url": "https://cs.wikipedia.org/wiki?curid=656817", "title": "Václav Vokolek", "text": "Václav Vokolek\n\nVáclav Vokolek (* 1. ledna 1947, Děčín) je český spisovatel a publicista.\n\nNarodil se jako syn katolického literáta a esejisty Vladimíra Vokolka. Po středoškolských a nedokončených vysokoškolských studiích pracoval jako zámecký správce, pracovník muzea a později restaurátor výtvarných děl zejména v severních Čechách; v roce 1975 si zvolil svobodné povolání. Po listopadu 1989 působil i v literárních redakcích, podílel se na založení nakladatelství Triáda, od roku 1995 vyučuje na pražské Vyšší odborné škole publicistiky. Roku 1999 byl jedním ze signatářů monarchistického prohlášení \"Na prahu nového milénia\", které sepsal spisovatel Petr Placák. Editorsky se věnuje literárnímu odkazu svého otce a kulturní historii českých zemí z pohledu duchovna. Intenzivně se věnuje také výtvarné tvorbě. Žije v Milovicích.\n\n\n\nMikoláš Chadima, Milan Jakobec, Petr Piňos a Zuzana Dumková, (DVD Očarované kameny, autor Jan Maroušek ) \n\nJakub Pech a David Peltán (CD Tao vody a tuše) \n\nJakub Pech (DVD Očarovaný les, autor Jan Maroušek) \n\nSlunovrat (grafickou partituru realizovala Dagmar Civišová) \n\nDefinice revoluce (grafickou partituru realizoval Mikoláš Chadima a spol.)\n\n\nPravidelná spolupráce s ČRo – Vltava (vlastní pořad Neznámé Čechy, Psáno kurzívou, ranní úvahy) a se stanicí Čro 6 (pravidelné noční úvahy, hodinové Schůzky s literaturou, atd.)\n\nČesko jedna báseň (2005)\n\nUchem jehly (2012)\n\nrozhovory\n\nSváteční slovo (čtyři pořady)\n\nProjekt Mezi nebem a zemí – sedmidílný seriál (2013)\n\nKrajina v nás – dílo Václava Vokolka (2010), režie Jan Maroušek\n\nOčarovaný les (2011), režie Jan Maroušek\n\nVnitřní místo (2012), režie Jan Maroušek\n\nSólo pro Island na texty z Očarovaných kamenů (2012), režie Alena Krejčová\n\nHost, Souvislosti, Literární noviny, Tvar, Ateliér, Moderní analfabet, Proglas, Humus, Neon, Aluze, Regenerace, A2, Listy aj.\n\nRedaktorem časopisu Host a šéfredaktorem Souvislostí\n\n1968 Litvínov, 1969 Gelsenkirchen, 1977 Praha, Blansko, 1978 Brno, 1979 Wrocław, Olesnica, 1980 Budapest, 1981 Wałbrzych, 1984 Bremen, 1984 Olomouc, 1985 Praha, 1987 Kostelec nad Č. Lesy, 1990 Roztoky u Prahy, 1991 Děčín, 1995 Plzeň, 1998 Praha, 2003 Olomouc, Děčín, 2004 Plzeň (retrospektiva), 2005 Praha, Pardubice, 2008 Ústí nad Labem, 2009 Pardubice, 2015 Písek, 2017 Kladsko.\n\n1987 Zeď z písmen v Galerii H, Kostelec nad Č. Lesy\n\n1998 Ocelové haiku, Londýn\n\n2000 Das őffene Buch, Hünfeld, nástěnná malba\n\n21 ilustrovaných knih\n\nNárodní galerie, Galerie Louny, Galerie Pardubice, Dům umění Olomouc, \n\nBWA Wroclaw, Galerie Cyrany, Stálá expozice na zámku v Bystřici pod Hostýnem (spolu s Vojmírem Vokolkem), Klášter Plasy (mezinárodní expozice)\n\n"}
{"id": "656878", "url": "https://cs.wikipedia.org/wiki?curid=656878", "title": "Bernie Nicholls", "text": "Bernie Nicholls\n\nBernard Irvine Nicholls (* 24. června 1961) je bývalý kanadský hokejista, který hrával v National Hockey League\n\nJako junior hrával za Kingston Canadians v OHL, do NHL byl draftován v roce 1980 ze 73. pozice týmem Los Angeles Kings. Rok poté hrával ještě za juniory, v sezóně 1981/1982 naskočil nejprve do AHL, odkud byl ale po dobrých výkonech povolán do prvního týmu Los Angeles. V následujících sedmi letech patřil k ofenzivním tahounům týmu, pravidelně střílel přes 30 branek ročně. Jeho produktivita vyvrcholila v sezóně 1988/1989, před kterou přišel do týmu Wayne Gretzky. V této sezóně zaznamenal vynikajících 70 gólů a 150 bodů. Uprostřed následující sezóny byl však vyměněn do New York Rangers, když jeho tým upřednostnil zisk dvou křídelních útočníků, kteří místo něj přišli. V New Yorku pomohl k postupu do druhého kola play-off a předváděl produktivní hru, byl ale po roce a půl vyměněn do Edmonton Oilers, odtup pak do New Jersey Devils. Tam se pod vedením trenéra Jacquesa Lemaira musel podrobit defenzivnímu stylu hry. Svou produktivitu navýšil opět v Chicago Blackhawks, kde ve dvou sezónách měl průměr přes 1 bod na utkání. Posledním jeho angažmá bylo San Jose Sharks, kde po v roce 1999 po necelých třech letech u klubu zakončil celou svou kariéru.\n\nKanadu reprezentoval na mistrovství světa 1985, kde přispěl k zisku stříbrné medaile.\n\nTýmové\n\nIndividuální\n\n\nKlubové rekordy Los Angeles Kings\n\n\n"}
{"id": "656888", "url": "https://cs.wikipedia.org/wiki?curid=656888", "title": "Scott Walker", "text": "Scott Walker\n\nScott Walker (* 2. listopadu 1967 v Colorado Springs v Coloradu) je americký politik za republikánskou stranu, který je od 3. ledna 2011 guvernérem státu Wisconsin.\n\nDo funkce guvernéra Wisconsinu, v které nahradil Jima Doyleho, se dostal vítězstvím ve volbách 2. listopadu 2010, kdy porazil se ziskem 52 procent kandidáta Demokratické strany Toma Barretta, který získal 46 procent. V roce 2015 se ucházel o kandidaturu Republikánské strany na post prezidenta ve volbách roku 2016, avšak 22. září 2015 oznámil své odstoupení z primárek.\n"}
{"id": "656908", "url": "https://cs.wikipedia.org/wiki?curid=656908", "title": "Bernal Díaz del Castillo", "text": "Bernal Díaz del Castillo\n\nBernal Díaz del Castillo (Medina del Campo, Španělsko, 1496 – Guatemala, 1584) byl španělský voják a kronikář dobývání Aztécké říše. Jeho hlavní dílo, válečné paměti, vydal kolem roku 1584 pod názvem Pravdivá historie dobývání Mexika (španělsky \"Historia verdadera de la Nueva España\").\n\nNarodil se ve městě Medina del Campo, buď r. 1492 nebo 1496, a již roku 1514 se nechal naverbovat jako voják generála Pedrariase Dávily, se kterým se poprvé dostal do Nového světa, přesněji na Kubu. Odtud se zúčastnil tří velkých výprav, které měly za úkol prozkoumat a především dobýt území Aztécké říše, nacházející se podle získaných zpráv na západ od ostrova: v r. 1517 se přidal k výpravě Francisca Hernándeze de Córdoba, objevitele Yucatánu , v r. 1518 se účastnil expedice vedené Juanem de Grijalvou, a konečně r. 1519 se účastní conquisty vedené samotným Hernánem Cortésem.\n\nCortésova výprava nebyla poslední, které se Bernal Díaz zúčastnil, jeho jméno figuruje i v dalších výpravách dalších conquistadorů, a to nejen v Mexiku, ale i v dnešní Guatelame a Hundurasu.\n\nBernal Díaz del Castillo získal jako encomiendu usedlosti San Juan Chamula a Micapa v provincii Chiapas, a dále také usedlost Teapa v provincii Tabasco. Později získal úřad ve městě Santiago de Guatemala, kde dožil i svá poslední léta.\n\nSvé vrcholné dílo \"Pravdivá historie dobývání Mexika\" napsal až na sklonku svého života, v době, kdy mu bylo podle jeho vlastních slov 84 let. Díaz svým dílem polemizuje s jiným, ve své době nesmírně populárním dílem \"Dějiny zemí indických a dobytí Mexika\", které napsal Francisco López de Gómara, zpovědník a přítel Hernána Cortése. Ve svém díle líčí v první osobě celý průběh výpravy od opuštění břehů na Kubě až po dobytí Tenochtitlánu a stabilizaci španělské správy v Novém Španělsku.\n\n"}
{"id": "656913", "url": "https://cs.wikipedia.org/wiki?curid=656913", "title": "Moše Charif", "text": "Moše Charif\n\nMoše Charif (: משה חריף, neformálně מוסה חריף, Musa Charif, žil 2. června 1933 – 16. ledna 1982) byl izraelský politik a poslanec Knesetu za stranu Ma'arach.\n\nNarodil se ve městě Sosnowiec v Polsku. V roce 1934 přesídlil do dnešního Izraele. Vystudoval střední školu v Tel Avivu a Technion v Haifě, kde se zaměřoval na obor architektura a urbanismus.\n\nOd roku 1952 se usadil v kibucu Cor'a. Byl členem hnutí ha-Kibuc ha-Me'uchad, pro které byl v letech 1953-1955 koordinátorem v regionu Jeruzalému a v letech 1958-1959 zastával post tajemníka hnutí. V letech 1968-1974 pak pracoval v jeho plánovacím oddělení. Později se angažoval při vzniku hnutí ha-Tnu'a ha-Kibucit ha-Me'uchedet. Zemřel při dopravní nehodě.\n\nV izraelském parlamentu zasedl po volbách v roce 1981, do nichž šel za Ma'arach. Zaujal post člena finančního výboru. Zemřel během funkčního období při dopravní nehodě. Při incidentu zahynula i jeho žena a syn. Na jeho počest byl pojmenován kibuc Neve Charif v jižním Izraeli. Jeho místo v parlamentu zaujala Edna Solodar.\n\n"}
{"id": "656975", "url": "https://cs.wikipedia.org/wiki?curid=656975", "title": "Dave Waterbury", "text": "Dave Waterbury\n\nDave Waterbury je americký hudební producent a hudebník. Waterbury hraje na basovou kytaru, kytaru, klávesy a bicí. Hrál ve skupinách Spirit a The Box Tops. Také spolupracoval s umělci jako Robbie Krieger, Suicidal Tendencies, Tears for Fears, Randy California, Pink, Mark Kendall, Ray Charles, 4 Non Blondes, Michael Jackson, Marco Mendoza (od Whitesnake a Teda Nugenta), Paul McCartney & Wings, The Doobie Brothers (Michael McDonald a Keith Knutsen), Guitar Jack, Uli Jon Roth ze Scorpions, Brian Tichy, Chris Poland z Megadeth a mnoho dalších.\n\n"}
{"id": "657026", "url": "https://cs.wikipedia.org/wiki?curid=657026", "title": "Jehuda Chaša'i", "text": "Jehuda Chaša'i\n\nJehuda Chaša'i (: , narozen 3. ledna 1934) je izraelský politik a bývalý poslanec Knesetu za stranu Ma'arach.\n\nNarodil se ve městě ad-Dáliʿ. Ještě v roce 1934 přesídlil do dnešního Izraele. Vystudoval střední školu a filozofii a blízkovýchodní studia na Telavivské univerzitě. Sloužil v izraelské armádě, v níž působil jako důstojník ve Výsadkářské brigádě.\n\nOd roku 1961 byl členem strany Mapaj, byl členem ústředního výboru Strany práce, v níž zastával četné funkce, například ředitel odboru pro jemenské přistěhovalce, odboru místních samospráv nebo místopředseda volebního výboru.\n\nV izraelském parlamentu zasedl po volbách v roce 1977, do nichž šel za Ma'arach. Mandát ale získal dodatečně, v únoru 1980, jako náhradník. Byl členem výboru pro záležitosti vnitra a životního prostředí a výboru pro Kneset. Opětovně byl zvolen ve volbách v roce 1981. Byl členem finančního výboru parlamentu a výboru pro jmenování rabínských soudců. Ve volbách v roce 1984 mandát neobhájil.\n\n"}
{"id": "657036", "url": "https://cs.wikipedia.org/wiki?curid=657036", "title": "Kunratice u Frýdlantu (nádraží)", "text": "Kunratice u Frýdlantu (nádraží)\n\nKunratice u Frýdlantu je bývalá železniční stanice na zrušené úzkorozchodné trati, která spojovala Frýdlant s Heřmanicemi. Stanice byla situována na jihozápadním okraji obce Kunratice, od níž je oddělena silnicí III/03511. Při svém zprovoznění (v roce 1900) byla dvojkolejná a za druhé koleje navíc odbočovala manipulační kolej ke skladišti. Všechny výhybky a manipulační kolej byly na přelomu let 1968 a 1969 sneseny a zbouralo se i dřevěné skladiště s rampou. Stát zůstala pouze přijímací budova s dopravní kanceláří,čekárnou a bytem. Západně od této budovy byly zbudovány záchody pro cestující a na východní straně staniční budovy došlo k vyhloubení studny.\n\nPo ukončení železničního provozu v roce 1976 byla budova prázdná. V osmdesátých letech sloužila budova jako dětská (pionýrská) klubovna. Dnes je objekt v soukromém vlastnictví a slouží k bydlení.\n\n"}
{"id": "657136", "url": "https://cs.wikipedia.org/wiki?curid=657136", "title": "Jerucham Mešel", "text": "Jerucham Mešel\n\nJerucham Mešel (: ירוחם משל, žil 24. listopadu 1912 – 27. listopadu 2002) byl izraelský politik a poslanec Knesetu za stranu Ma'arach.\n\nNarodil se ve městě Pinsk v Ruské říši (dnes Bělorusko). Vystudoval základní náboženskou školu a hebrejskou střední školu v Bělorusku. V roce 1933 přesídlil do dnešního Izraele.\n\nAngažoval se v mládežnickém hnutí ha-Šomer ha-Ca'ir a připravoval se na aliji. Po příchodu do dnešního Izraele pracoval ve stavebnictví a byl aktivní v dělnických odborech. Zastupoval odborovou centrálu Histadrut v britských vojenských táborech na území mandátní Palestiny v letech 1940–1945. V letech 1950–1960 byl členem výkonného výboru Histadrutu a v letech 1973–1984 jeho generálním tajemníkem. V roce 1978 vedl \"Institut pro výzkum dělnického hnutí Pinchase Lavona\". Byl členem sekretariátu Strany práce a viceprezidentem \"Svobodné odborové internacionály\".\n\nV izraelském parlamentu zasedl po volbách v roce 1977, do nichž šel za Ma'arach. Zaujal post člena výboru práce a sociálních věcí. Opětovně byl zvolen ve volbách v roce 1981. Ve volbách v roce 1984 mandát neobhájil.\n\n"}
{"id": "657169", "url": "https://cs.wikipedia.org/wiki?curid=657169", "title": "Plemena kachen", "text": "Plemena kachen\n\nVýsledkem dlouhodobého šlechtění bylo vyšlechtěno několik stovek plemen kachen. Na domestifikaci kachen se podílelo několik divokých druhů kachen: kachna divoká neboli březňačka (\"Anas platyrhynchos\"), v Americe pižmovka velká (lidově pižmovka husokachna čínka) (\"Cairina moschata\"). Vzájemným křížením mezi domestikovanými plemeny kachny divoké a pižmovky vzniká neplodný hybrid známý jako mulard (viz mula-kříženec osla s kobylou nebo mezek-kříženec oslice s koněm, podle jiné teorie slovo vzniklo jako zkratka z anglických slov \"muscovy\" (pižmovka) a \"mallard\" (kachna divoká)), linie šlechtěná na produkci masa z pižmovky se nazývá barbarie, potomci barbarie křížené s pižmovkou domácí jsou dále plodní, protože barbarie vychází jen z pižmovky. Nejlepších masných výsledků se dosahuje křížením barbarie (vyšlechtěna z pižmovky) a masného plemene kachny (např. ruanska, pekingská..).\nTito kříženci, mezi pižmovkou domácí (nebo její prošlechtěnou verzí barbarii) na straně jedné a z plemen vycházejících kachny divoké na straně druhé, jsou dále neplodní.\n\n\n\n\nKachna pižmová na rozdíl od kachny divoké v zajetí nevytvořila pravé plemena, spíše se jedná o barevné rázy. Chová se v těchto barevných rázech:\n\n\n\n\n"}
{"id": "657233", "url": "https://cs.wikipedia.org/wiki?curid=657233", "title": "Port of Bellingham", "text": "Port of Bellingham\n\nPort of Bellingham je vládní organizace v Bellinghamu, v americkém státě Washington, která provozuje dvě velká přístaviště, přístav a Bellinghamské mezinárodní letiště. \n\n"}
{"id": "657249", "url": "https://cs.wikipedia.org/wiki?curid=657249", "title": "Alberto Gilardino", "text": "Alberto Gilardino\n\nAlberto Gilardino (* 5. července 1982, Biella, Itálie) je bývalý italský fotbalista – útočník, který hrál za několik italských týmů včetně Fiorentiny a AC Milán a též za italskou reprezentaci, se kterou vyhrál MS 2006 v Německu.\n\nZačátky Gilardinovy kariéry jsou spjaty s kluby Piacenza Calcio 1919 a Hellas Verona FC. V roce 2002 přestoupil do Parmy, kde byl svou první sezónu 2002/03 v konkurenci Brazilce Adriana a rumunského útočníka Adriana Mutua pouze náhradníkem. Po odchodu Brazilce Adriana do Interu se stal hlavním střelcem v týmu a v obou dalších sezónách v Parmě nastřílel vždy přes 20 ligových branek. V závěru jeho působení v Parmě o něj projevily zájem takové kluby jako Chelsea, AC Milan a Real Madrid.\n\nV červenci 2005 se stal posilou milánského AC, během 34 ligových klání vstřelil 17 branek. V další sezóně si připsal 12 gólů v lize, s Milánem rovněž vyhrál Ligu mistrů 2006/07.\n\nVe 33. kole Serie A sezóny 2012/13 20. dubna 2013 zařídil svým gólem remízu 1:1 se Sampdoriíí Janov.\n\n\nV roce 2004 se účastnil ME do 21 let v Německu. Se čtyřmi góly se stal společně se Švédem Johanem Elmanderem nejlepším střelcem šampionátu a sám též vůbec nejlepším hráčem tohoto turnaje. Ve finále proti reprezentaci Srbska a Černé Hory se prosadil v 86. minutě, kdy zvyšoval na 3:0.\n\nVýkony ve dresu AC Milán vynesly Gilardinovi pozvánku do italského národního týmu vedeného Italem Marcellem Lippim, a to pro mistrovství světa 2006 konaném v Německu. Ve druhém zápase skupiny proti reprezentaci USA se zapsal na listinu střelců, když ve 22. minutě vstřelil hlavou svůj první gól na šampionátu, a to po přihrávce Andrei Pirla.\n\nS italskou reprezentací zvítězil na mistrovství světa 2006 v Německu.\n\n\n\n"}
{"id": "657254", "url": "https://cs.wikipedia.org/wiki?curid=657254", "title": "Ra'anan Na'im", "text": "Ra'anan Na'im\n\nRa'anan Na'im (: רענן נעים, žil 31. prosince 1935 - 7. září 2009) byl izraelský politik a poslanec Knesetu za stranu Ma'arach.\n\nNarodil se ve městě Benghází v Italské Libyi (dnes Libye). V roce 1949 přesídlil do Izraele. Vystudoval hebrejskou školu, kterou založila Židovská brigáda, institut v Ben Šemen a školy v Neve Jam, Tel Josef a Bejt Berl. Byl zemědělským instruktorem v mošavu Kfar Chošen. Od roku 1963 žil v mošavu Ramot Naftali.\n\nByl tajemníkem nákupní organizace pro mošavy v Galileji a ředitelem mošavového hnutí v tomto regionu. V izraelském parlamentu zasedl po volbách v roce 1981, do nichž šel za Ma'arach. Zaujal post člena výboru pro ekonomické záležitosti a výboru House Committee. Ve volbách v roce 1984 mandát neobhájil. Ve volbách v roce 1988 neúspěšně kandidoval s novou politickou stranou Tnu'a le-Ma'an ha-Mošavim (תנועה למען המושבים). Ta získala jen 2838 hlasů a neobdržela zastoupení v Knesetu.\n\n"}
{"id": "657257", "url": "https://cs.wikipedia.org/wiki?curid=657257", "title": "Karel Kazbunda", "text": "Karel Kazbunda\n\nKarel Kazbunda (25. ledna 1888 Jičín – 7. června 1982 tamtéž) byl český historik, archivář a pedagog, docent Filozofické fakulty Univerzity Karlovy.\n\nJičínský rodák Karel Kazbunda absolvoval v roce 1910 pražskou univerzitu (byl žákem Josefa Pekaře, v roce 1911 Operní školu ve Vídni. Takřka tři desetiletí (1921–1948) pracoval jako archivář na různých ministerstvech Československé republiky. Rozsáhlou praxí nabyté zkušenosti předával 1943–1948 svým studentům jako profesor Státní archivní školy. V letech 1921–1923 řídil tzv. spisovou a archivní rozluku s Rakouskem. Současně publikoval knižní i časopisecké práce o domácí české a zahraniční politice v habsburské monarchii 2. poloviny 19. století. Po penzionování a zákazu publikování roku 1948 se vrátil do rodného města, kde v ústraní prožil dalších 38 let svého života. Během nich čelil pokusu o vyvlastnění svého domu ve Fügnerově ulici městem, po neúspěchu této akce byli do jeho bydliště alespoň nastěhováni nájemníci.\n\nI nadále pracoval a do šuplíku, bez možnosti zveřejnění (s krátkou výjimkou 60. let) ukládal díla, jež se dočkala vydání až po roce 1989 (mj. \"Sabina – neuzavřený případ policejního konfidenta\", \"Otázka česko-německá v předvečer Velké války\"). V archivu Národního muzea jsou vedle jiných rukopisů uloženy i Kazbundovy dosud nevydané paměti \"Moje matka, můj otec\". Jeho ženou byla snacha malíře Luďka Marolda.\n\nMetodou práce patřil Karel Kazbunda do proudu pozitivistické historiografie. Jeho hodnotově neutrální, na faktech založený a spekulaci i ideologii se vyhýbající přístup ke studovanému tématu se po únoru 1948 ocitl mimo hlavní proud oficiální historické marxistické vědy, jakkoli Kazbunda neopomíjel zjištěná fakta prezentovat v ekonomických, sociálních, kulturních i právních souvislostech.\n\nV rozsáhlém čtyřsvazkovém díle zpracoval historii „stolice dějin na pražské univerzitě“ (zčásti vydáno rovněž z pozůstalosti). Knihu o Karlu Sabinovi lze číst i jako autorovo vyrovnání s válečným i poúnorovým konfidentstvím.\n\n\n\n\n"}
{"id": "657431", "url": "https://cs.wikipedia.org/wiki?curid=657431", "title": "Emri Ron", "text": "Emri Ron\n\nEmri Ron (: אמרי רון, narozen 9. září 1936 – 9. listopadu 2013) byl izraelský politik a poslanec Knesetu za stranu Ma'arach.\n\nNarodil se v obci Mišmar ha-Emek, kde vystudoval střední školu. Absolvoval vzdělávací ústav Ruppin Academy. Sloužil v izraelské armádě. Působil ve Výsadkářské brigádě. Během suezské krize v roce 1956 velel výsadkové jednotce, která pronikla do průsmyku Mitla, velící post zastával i v šestidenní válce a v jomkipurské válce. Byl důstojníkem během první libanonské války.\n\nV letech 1973-1976 byl tajemníkem hnutí ha-Kibuc ha-Arci. V sekretariátu této organizace pak zasedal i v letech 1978-1984. V letech 1977-1985 působil na postu člena ústředního výboru levicové strany Mapam.\n\nV izraelském parlamentu zasedl po volbách v roce 1977, do nichž šel za Ma'arach. Mandát ale získal dodatečně, v lednu 1979, jako náhradník. Byl členem výboru pro státní kontrolu a finančního výboru. Opětovně byl zvolen ve volbách v roce 1981. Byl znovu členem výboru pro státní kontrolu a finančního výboru. Ve volbách v roce 1984 mandát neobhájil.\n\n"}
{"id": "657546", "url": "https://cs.wikipedia.org/wiki?curid=657546", "title": "Kanurijština", "text": "Kanurijština\n\nKanurijština je jazykové kontinuum používané (podle údajů z roku 1987) přibližně čtyřmi miliony mluvčích v Nigérii, Nigeru, Čadu a Kamerunu a malými menšinami v jižní Libyi a Súdánu. Patři mezi západní saharský podkmen nilosaharských jazyků. Jde o jazyk spojený s říšemi Kanem a Bornu, které ovládaly oblast Čadského jezera přibližně tisíc let.\n\nJde o tradiční lingua franca tohoto regionu, jeho použití však v posledních letech klesá. Mnoho mluvčích používá jako druhý jazyk hauštinu nebo arabštinu.\n"}
{"id": "657554", "url": "https://cs.wikipedia.org/wiki?curid=657554", "title": "Danijel Rozoljo", "text": "Danijel Rozoljo\n\nDanijel Rozoljo (: , 6. května 1927 – 14. října 2005) byl izraelský učitel, politik a poslanec Knesetu za stranu Ma'arach.\n\nNarodil se v Tel Avivu, kde vystudoval \"gymnázium Šalva\". V roce 1945 se zapojil do židovských jednotek Palmach. V roce 1947 se přidal ke kibucu Bejt ha-Arava. Během války za nezávislost sloužil v izraelské armádě v prostoru Sodomy. Po vyklizení kibucu Bejt ha-Arava, který byl dobyt arabskými silami, se přestěhoval na sever státu a patřil mezi zakladatele kibucu Kabri, kde pak bydlel po zbytek života. Absolvoval učitelský seminář a získal magisterský titul z politologie na Telavivské univerzitě (roku 1998 tam získal i doktorát). Pracoval jako učitel. V letech 1952–1957 učil na škole v Kabri, v letech 1962–1965 na místní střední škole.\n\nV letech 1946–1947 byl tajemníkem hnutí Machanot ha-olim. V letech 1958–1961 pracoval jako koordinátor mládežnické sekce hnutí ha-Kibuc ha-me'uchad. V letech 1965–1966 byl tajemníkem kibucu Kabri. V letech 1967–1969 působil coby asistent ministra Jisra'ele Galiliho. Pracoval pak v roce 1969 v úřadu premiéra, kde měl na starosti informační služby. V letech 1972–1976 zastával post tajemníka hnutí ha-Kibuc ha-me'uchad.\n\nV izraelském parlamentu zasedl po volbách v roce 1977, do nichž šel za Ma'arach. Byl členem výboru pro vzdělávání a kulturu, výboru pro zahraniční záležitosti a obranu a výboru finančního. Předsedal společnému výboru pro vzdělávání v izraelské armádě. Opětovně byl zvolen ve volbách v roce 1981. Byl znovu předsedou společného výboru pro vzdělávání v izraelské armádě. Předsedal rovněž podvýboru pro libanonské záležitosti. Jako člen usedl do výboru pro zahraniční záležitosti a obranu. Mandát ale složil v průběhu funkčního období, v květnu 1983. V Knesetu ho nahradil Chajim Ramon. V letech 1983–1986 byl předsedou správní rady stavební firmy Solel Bone a tajemníkem podniku Chevrat Ovdim.\n\n"}
{"id": "657673", "url": "https://cs.wikipedia.org/wiki?curid=657673", "title": "Selan", "text": "Selan\n\nSelan (HSe) je dvouprvková sloučenina selenu a vodíku. Její vodný roztok se nazývá kyselina selanová a tvoří dvě řady solí: selenidy a nestabilní hydrogenselenidy. Je podobná sulfanu, který se také řadí mezi chalkogenovodíky. Mezi její vlastnosti patří rozpustnost v sirouhlíku a fosgenu. Selan je nejjedovatější sloučenina selenu. LC je 0,05 ppm při expozici 8 hodin.\n\nSelan se často připravuje reakcí selenidu hlinitého a vody:\n\nAlSe + 6 HO → 2 Al(OH) + 3 HSe.\n\nTaké se připravuje reakcí HO a CO v selenu (jako vedlejší produkt vzniká triethylamin).\n\n"}
{"id": "657679", "url": "https://cs.wikipedia.org/wiki?curid=657679", "title": "Rafa'el Suissa", "text": "Rafa'el Suissa\n\nRafa'el Suissa (: רפאל סוויסה, neformálně Rafi Suissa, רפי סוויסה, narozen 5. ledna 1935) je izraelský politik a bývalý poslanec Knesetu za stranu Ma'arach.\n\nNarodil se v Casablance v Maroku. V roce 1950 přesídlil do Izraele. Patřil mezi zakladatele kibucu Komemijut. Vystudoval místní správu a politologii na Bar-Ilanově univerzitě. Sloužil v izraelské armádě a byl raněn během suezské krize v roce 1956.\n\nPůsobil jako vedoucí pracovního odboru na radnici ve městě Mazkeret Batja a jako tajemník a pokladník této obce. V roce 1969 se zde stal i starostou. Byl členem Světového vedení Židů severoafrického původu. V roce 1956 vstoupil do strany Mapaj. Předsedal její pobočce v regionu Judsko. Byl členem sekretariátu a ústředního výboru Strany práce.\n\nV izraelském parlamentu zasedl po volbách v roce 1981, do nichž šel za Ma'arach. Byl členem výboru pro záležitosti vnitra a životního prostředí. Ve volbách v roce 1984 mandát neobhájil. Spoluzakládal asociaci na rehabilitaci vězňů. V letech 1984-1986 působil ve vedení Izraelské vězeňské služby.\n\nVe volbách v roce 1988 neúspěšně kandidoval za stranu ha-Tnu'a le-Ma'an Chevrat Codikat (התנועה למען חברה צודקת), která ale získala jen 3222 hlasů a nedosáhla na mandáty. Později kandidoval rovněž neúspěšně za stranu Kadima.\n\n"}
{"id": "657756", "url": "https://cs.wikipedia.org/wiki?curid=657756", "title": "Jechezkel Zakaj", "text": "Jechezkel Zakaj\n\nJechezkel Zakaj (: , narozen 24. dubna 1932) je izraelský politik a bývalý poslanec Knesetu za stranu Ma'arach.\n\nNarodil se v regionu Kurdistánu v Iráku, kde absolvoval střední školu. V roce 1950 přesídlil do Izraele.\n\nV letech 1952–1953 byl tajemníkem mošavu Azarja. V letech 1954–1963 byl průvodcem v horských vesnicích. Stal se organizačním ředitelem mošavů na předměstí Jeruzaléma a v letech 1974–1977 zástupcem generálního tajemníka mošavového hnutí. V roce 1977 vedl v Straně práce odbor pro voliče z mošavů.\n\nV izraelském parlamentu zasedl poprvé po volbách v roce 1977, do nichž šel za Ma'arach. Byl členem výboru pro ekonomické záležitosti a výboru finančního. Opětovně byl zvolen ve volbách v roce 1981. Nastoupil jako člen do finančního výboru. Ve volbách v roce 1984 mandát neobhájil. V roce 1984 se pak stal ředitelem vodárenské společnosti Mekorot.\n\n"}
{"id": "657864", "url": "https://cs.wikipedia.org/wiki?curid=657864", "title": "Škola základ života (hudební komedie)", "text": "Škola základ života (hudební komedie)\n\nŠkola základ života (hudební komedie) je divadelní muzikálová komedie, které se stala inspirací české filmové komedie režiséra Martina Friče z roku 1938 nazvané rovněž \"Škola základ života\". Tuto komedii má na repertoáru Městské divadlo Brno, dále také Městské divadlo Zlín, Jihočeské divadlo nebo Divadlo v Dlouhé.\n\nJe zde s mírným humorem a ironií pohlíženo na typické školní situace a je zde zachycen už léta trvající boj mezi studentem a kantorem. Režie této hry se ujala Hana Burešová.\n\nHru uvedly na podzim 1937 hned dva ochotnické spolky – v Plzni a v Ostravě. V Brně se hra objevila v tehdejším Zemském divadle (dnešní Národní divadlo) s podtitulem \"Pestrá freska ze života kantorů a študáků\" a režie se ujal František Šlégr. Recenze byly velmi pozitivní. Recenzent, který se podepisovat zkratkou \"aft.\" dokonce tuto komedii za \"burlesku\". Naopak posuzovatel Ivo L. inscenaci odmítl. Hra měla prý úroveň ochotnického divadla, nebyla dostatečně parodická. Další recenzent byl však zase nadšen. Podle jeho slov Šlégrovo nastudování vhání do inscenace jaderné rošťačiny.\n\nSpolečenský dopad brněnské \"Školy základ života\" byl příkladný až znamenitý. Po pár reprízách roku 1938 byl dokonce studentům zakázán vstup na toto představení. Jaroslav Žák však reagoval velmi vtipně, podle jeho slov prý zákaz \"Školy\" pro studenty v Brně ho upřímně pobavil, prý není lepších doporučení pro jeho hru.\n\nMěstské divadlo Brno, jak už to bývá zvykem, pojalo tuto hru neobvykle. Studenty sexty ztvárňují herci v pokročilém věku, což pro ně není překážkou, naopak na jevišti řádí jako mladíci. I kantoři si své role trapičů nebohých studentů patřičně užívají.\n\nCelé představení, je protkáno známými písněmi meziválečného období, které obstarává živá kapela složená ze samotných herců:\na další.\n\nTato hudební komedie, která se odehrává na činoherní scéně, trvá 2 hodiny 30 minut a má jednu dvacetiminutovou přestávku.\n\nNa reálném gymnáziu v Přívlakách studuje parta sextánů. Jednoho dne se zdvihne velké pozdvižení kvůli pobuřující práci nejlepšího žáka třídy Jindřicha Benetky. Někteří profesoři ji přejdou s úsměvem, avšak jsou i tací, co požadují hlavu viníka. Mezitím se samozřejmě odehrává věčný boj mezi studenty, kteří mají rádi místo učení raději fotbal a zábavu, a profesory, jež se snaží doslova nacpat do hlavy každému žákovi samé poučky a letopočty. Na samém konci pololetí, když jsou studenti celí rozjaření z nastávajících prázdnin, přijde ze sborovny zdrcující zpráva. Jindřicha Benetku, nejlepšího žáka třídy, vyloučili ze školy, protože si do slohové práce dovolil napsat pravdu o zkostnatělém českém školství. Celá třída je smutná a a rozhořčená, podporují však Jindřicha, jak to jen jde. Ten vyloučení bere s nadhledem. Nakonec se rozloučí s celou partou, zvláště se svou dívkou Andou, a odchází do bojů 2.světové války.\n\n\n\n"}
{"id": "657898", "url": "https://cs.wikipedia.org/wiki?curid=657898", "title": "Dov Zakin", "text": "Dov Zakin\n\nDov Zakin (: דב זכין, žil 1922 – 4. září 1986) byl izraelský politik a poslanec Knesetu za strany Ma'arach, Mapam a opět Ma'arach.\n\nNarodil se v Baranavičy v Polsku (dnes Bělorusko). V roce 1936 přesídlil do dnešního Izraele. Byl jedním ze zakladatelů kibucu Lehavot ha-Bašan. Vystudoval mládežnickou vesnici Ben Šemen a pak absolvoval obor politologie a ekonomie na Telavivské univerzitě.\n\nV roce 1946 zakládal odborovou organizaci mezi Araby v regionu Vádí Ara. V roce 1947 byl aktivní v uprchlických židovských táborech na Kypru. V 50. a 60. letech byl opakovaně vyslancem hnutí ha-Šomer ha-Ca'ir ve Spojených státech. Byl členem sekretriátu strany Mapam.\n\nV izraelském parlamentu zasedl poprvé po volbách v roce 1969, do nichž šel za Ma'arach. Byl členem výboru pro ekonomické záležitosti a výboru práce. Opětovně byl za Ma'arach zvolen ve volbách v roce 1973. Nastoupil jako člen do výboru pro zahraniční záležitosti a obranu, výboru pro záležitosti vnitra a životního prostředí a výboru House Committee. Během funkčního období dočasně přešel do samostatné frakce strany Mapam, ale pak se vrátil do poslaneckého klubu Ma'arach. Ve volbách v roce 1977 nebyl úspěšný a do Knesetu se vrátil po volbách v roce 1981, opět na kandidátce Ma'arach. Stal se členem výboru pro imigraci a absorpci a výboru House Committee. Ve volbách v roce 1984 mandát neobhájil. V roce 1986 zasedl v řídících orgánech Světové sionistické organizace.\n\n"}
{"id": "658040", "url": "https://cs.wikipedia.org/wiki?curid=658040", "title": "Eli'ezer Avtabi", "text": "Eli'ezer Avtabi\n\nEli'ezer Avtabi (: אליעזר אבטבי, narozen 1938) je izraelský politik a bývalý poslanec Knesetu za stranu Mafdal.\n\nNarodil se ve městě Takab v Íránu. V roce 1950 přesídlil do Izraele. Vystudoval střední školu. Byl členem vesnice Šibolim.\n\nByl aktivní v hnutí mošavů napojených na hnutí Mizrachi a byl členem sekretariátu hnutí ha-Po'el ha-Mizrachi. Zastával post místostarosty Oblastní rady Azata a člena vedení regionálních podniků v Negevu.\n\nV izraelském parlamentu zasedl poprvé po volbách v roce 1973, do nichž šel za Mafdal. Byl členem výboru pro ekonomické záležitosti, výboru práce a výboru finančního. Předsedal podvýboru petičnímu. Opětovně byl zvolen ve volbách v roce 1977. Nastoupil jako člen do výboru pro ekonomické záležitosti a výboru finančního. Mandát si udržel i po volbách v roce 1981. Stal se členem výboru pro ekonomické záležitosti, výboru finančního a výboru pro zahraniční záležitosti a obranu.\n\n"}
{"id": "658065", "url": "https://cs.wikipedia.org/wiki?curid=658065", "title": "Wassily Leontief", "text": "Wassily Leontief\n\nWassily Wassilyovich Leontief (rusky \"Васи́лий Васи́льевич Лео́нтьев\"; 5. října 1905 Mnichov – 5. února 1999 New York) byl rusko-americký ekonom známý především výzkumem toho, jaký vliv mají jednotlivé sektory hospodářství na sebe navzájem. V roce 1973 získal Nobelovu cenu za rozvoj ekonomické vědy za „rozvoj input-output analýzy a její aplikaci na důležité ekonomické problémy“. Tři z jeho studentů také získali tuto cenu (Paul A. Samuelson 1970, Robert Solow 1987, Vernon L. Smith 2002).\n\nNarodil se v rodině profesora ekonomie se starověreckou obchodnickou tradicí, v roce 1921 vstoupil na Petrohradskou univerzitu a v roce 1924 získal titul, odpovídající magistrovi ekonomie. Protože se aktivně zasazoval za akademickou svobodu, byl několikrát zadržen Čekou a v roce 1925 dostal povolení emigrovat. V Berlíně pokračoval ve studiu a roku 1928 promoval u W. Sombarta na téma cyklických toků v ekonomice. V letech 1927-1930 pracoval v ekonomickém výzkum na univerzitě v Kielu a roku 1931 odjel do USA, kde také pracoval v ekonomickém výzkumu. \n\nRoku 1932 se oženil s básnířkou E. Marksovou a nastoupil na Harvardovu univerzitu, ale během 2. světové války pracoval pro vládní strategický výzkum a teprve 1946 byl jmenován profesorem. Od roku 1948 vedl ekonomický výzkum na Harvardu a v následujících letech vytvořil pokusný model americké ekonomiky, rozdělené na 500 sektorů, a na prvních počítačích se pokusil o jeho řešení. Od roku 1965 předsedal správní radě Harvardovy univerzity a roku 1975 přešel na Newyorskou univerzitu, kde vedl ekonomický výzkum.\n\nVyvinul nový model obecné rovnováhy a vypracoval metodu analýzy vstupů a výstupů: výstupy jednoho odvětví tvoří vstupy jiných a naopak. Tato metoda tedy bere v úvahu postupující dělbu činností v moderním hospodářství a činí ji východiskem pro analýzu. Tím se ekonomická věda silně matematizovala a zároveň začala silně opírat o empirická data.\n\nFormuloval také tak zvaný „Leontijevův paradox“ v zahraničním obchodě, který popírá, že by země s velkým podílem kapitálu musela vyvážet převážně kapitálově náročné produkty. O jeho platnosti se stále diskutuje.\n\nKromě Nobelovy ceny obdržel 15 čestných doktorátů, japonský Řád vycházejícího slunce, byl důstojníkem Řádu čestné legie, komandérem Řádu umění a literatury a držitelem dalších ocenění. \n\n"}
{"id": "658121", "url": "https://cs.wikipedia.org/wiki?curid=658121", "title": "Steve Mason", "text": "Steve Mason\n\nSteve Mason (* 29. května 1988, Oakville, Ontario, Kanada) je kanadský hokejový brankář hrající v týmu Winnipeg Jets v severoamerické NHL.\n\nMason vyrostl v rodném městě Oakville v kanadské provincii Ontario, kde hrál lední hokej až do dorosteneckého věku, kdy se přestěhoval do vyšší úrovně, do klubu Oakville Rangers harjícím v lize OMHA. V roce 2004 byl vybrán v 11. kole Prioritního draftu OHL týmem London Knights. V sezóně 2004-05 vyhrál s klubem Grimsby Peach Kings titul v lize OHA Jr. C.\n\nSteve Mason začal svou juniorskou kariéru v klubu London Knights, v lize Ontario Hockey League. Poté co odchytal ve své nováčkovské sezóně 12 zápasů, byl v roce 2006 draftován Columbusem Blue Jackets ve 3. kole na celkově 69. místě. Mason začal sezónu 2007-08 v Columbusu, ale do Londonu se vrátil poté co dělal náhradníka ve dvou zápasech NHL. V době, kdy hrál na MS juniorů 2008, byl vyměněn v OHL z Londonu do klubu Kitchener Rangers. Poté co se vrátil z MS juniorů na kterém s národním týmem Kanady získal zlatou medaili, byl povolán do klubu Blue Jackets, kvůli zdravotním problémům jejich brankářů. Nenastoupil, ale ani v jednom zápase a byl brzy odeslán do Kitcheneru. Před koncem sezóny si Mason zranil koleno, ale i přesto nastupoval v playoff. Poté co v prvním kole porazili Plymouth Whalers, podrobil se astroskopické operaci kolene, kvůli čemuž vynechal zbytek playoff včetně Memorial Cupu. Tým nakonec playoff OHL vyhrál i bez Masona, ale v Memorial Cupu byli poraženi týmem Spokane Chiefs.\n\nPřed jeho blížící se první sezónou podstoupil druhou operaci kolene, což ho přimělo k tomu, aby vynechal první měsíc ligy American Hockey League, kde měl nastupovat za Syracuse Crunch. Krátce po připojení se k týmu Crunch byl 4. listopadu 2008 povolán do Columbusu, kde nahradil zraněného brankáře Pascala Leclaira. V NHL debutoval 5. listopadu 2008, při porážce 4:5 s Edmontonem Oilers. 22. listopadu 2008 vychytal své první čisté konto v NHL, když chytil všech 15 střel při vítězství 2:0 nad Atlantou Thrashers. Mason pokračoval jako týmová jednička i po návratu Leclaira po zranění a byl vyhlášen nováčkem měsíce listopadu, když si připsal 5 vítězství, 2 porážky a 2 vychytaná čistá konta. Poté co vychytal 3 čistá konta po sobě proti Philadelphii Flyers, Los Angeles Kings a Anaheimu Ducks byl jmenován i nováčkem prosince. Díky svým výsledkům byl vybrán do sestavy nováčků v utkání NHL YoungStars Game, ale nakonec jej vynechal. Později se ukázalo, že Mason trpěl mononukleózou. 8. února 2009 byl napsán na listinu zraněných. K týmu se vrátil 13. února 2009 a pomohl Blue Jackets k vítězství 3:2 nad Detroitem Red Wings. Po sezóně vyhrál Calder Memorial Trophy pro nejlepšího nováčka sezóny NHL a dostal tak přednost před dalšími kandidáty Krisem Versteegem z Chicaga Blackhawks a Bobby Ryanem z Anaheimu Ducks. Také byl nominován na Vezinovu Trofej pro nejlepšího brankáře sezony NHL společně s Timem Thomasem z Bostonu Bruins a Niklasem Backströmem z Minnesoty Wild. Trofej nakonec vyhrál Tim Thomas.\n\nMason reprezentoval Kanadu do 20 let v osmi utkáních Super Series 2007 proti juniorům Ruska. Později dovedl Kanadu ke zlatým medailím na MS juniorů 2008 v Pardubicích, v České republice. Když ve finále porazili Švédsko 3:2 a Mason byl vyhlášen hráčem zápasu. Také byl jmenován do All-Star Týmu turnaje. Současně byl vyhlášen nejlepším brankářem a nejlepším hráčem šampionátu.\n\nPo jeho prvním ročníku NHL byl pozván na letní soustředění Kanadské reprezentace před Olympijskými Hrami 2010 ve Vancouveru. Nominován, ale nakonec nebyl.\n\n\n\n"}
{"id": "658189", "url": "https://cs.wikipedia.org/wiki?curid=658189", "title": "Jehuda Ben Me'ir", "text": "Jehuda Ben Me'ir\n\nJehuda Ben Me'ir (: יהודה בן-מאיר, plným jménem Jehuda Ja'akov Ben Me'ir, יהודה יעקב בן-מאיר, rodným jménem Yehuda Rosenberg, יהודה רוזנברג, narozen 27. července 1939) je izraelský politik a bývalý poslanec Knesetu za strany Mafdal, Gešer-Merkaz cijoni dati a znovu Mafdal.\n\nNarodil se v New Yorku v USA. V roce 1962 přesídlil do Izraele. Studoval na ješivě \"Jišuv ha-Chadaš\" v Tel Avivu. Na Columbia University v New Yorku získal doktorát z psychologie. Pracoval jako vysokoškolský učitel. V letech 1961-1968 přednášel psychologii na Bar-Ilanově univerzitě.\n\nByl aktivní v mládežnickém hnutí při straně Mafdal, i jako jeho vedoucí. Pak zastával posty ve vedení strany a byl členem světového sekretariátu organizací Mizrachi a ha-Po'el ha-Mizrachi.\n\nV izraelském parlamentu zasedl poprvé po volbách v roce 1969, do nichž šel za Mafdal. Mandát ale získal dodatečně, v dubnu 1971, jako náhradník. Byl členem finančního výboru a výboru House Committee. Opětovně byl zvolen ve volbách v roce 1973. Nastoupil jako člen do výboru pro zahraniční záležitosti a obranu, finančního výboru, výboru House Committee a výboru pro ústavu, právo a spravedlnost. Mandát si udržel i po volbách v roce 1977. Stal se členem výboru pro vzdělávání a kulturu, výboru pro zahraniční záležitosti a obranu a výboru House Committee. Uspěl i ve volbách v roce 1981. Zastával post člena parlamentního výboru pro zahraniční záležitosti a obranu a výboru House Committee. Během funkčního období odešel dočasně do samostatné poslanecké frakce Gešer-Merkaz Cijoni Dati, ale pak se vrátil do poslaneckého klubu Mafdal. V letech 1981-1984 zastával rovněž vládní post. Konkrétně šlo o náměstka ministra zahraničních věcí Izraele.\n\nVe volbách v roce 1984 poslanecký mandát neobhájil. Po odchodu z Knesetu začal studovat právo a byl právníkem. V roce 1988 odešel ze strany Mafdal a byl jedním ze zakladatelů nové politické formace Mejmad.\n\n"}
{"id": "658262", "url": "https://cs.wikipedia.org/wiki?curid=658262", "title": "Vec", "text": "Vec\n\nVec (* 1976, Zlaté Moravce), vlastním jménem Branislav Kováč, je slovenský rapper a DJ. V roce 1992 založil s Midim první slovenskou rapovou formaci Trosky. V roce 1997 vydali album \"Trosky\". Ve svých textech se zaobírá mj. politickými i sociálními tématy. V roce 2001 přispěl svou skladbou \"Calex City 2001\" ve vlastní produkci a s vlastními skreči na album \"From Amsterdam To Praha\". V roce 2005 přichází Vec se svým albem \"Dobré ráno\", z něhož pochází písně jako \"Na horách\" nebo \"Gde ste?\". V roce 2008 vydal album \"Funkčný Veterán\".\n\n\n\n\n \n"}
{"id": "658273", "url": "https://cs.wikipedia.org/wiki?curid=658273", "title": "Leonid Kantorovič", "text": "Leonid Kantorovič\n\nLeonid Vitaljevič Kantorovič (; 19. ledna 1912 Petrohrad – 7. dubna 1986 Moskva) byl sovětský matematik a ekonom, který v roce 1975 získal spolu s Tjallingem Koopmansem Cenu Švédské národní banky za rozvoj ekonomické vědy na památku Alfreda Nobela za „příspěvek k teorii optimální alokace zdrojů“. Je to jediný člověk ze Sovětského svazu, který tuto cenu získal. Je mimo jiné tvůrcem lineárního programování.\n\n"}
{"id": "658281", "url": "https://cs.wikipedia.org/wiki?curid=658281", "title": "Avraham Melamed", "text": "Avraham Melamed\n\nAvraham Melamed (: אברהם מלמד, žil 7. října 1921 – 12. prosince 2005) byl izraelský politik a poslanec Knesetu za stranu Mafdal.\n\nNarodil se v Litvě. V roce 1948 přesídlil do Izraele. Zapojil se do jednotek Palmach a ve válce za nezávislost bojoval v Negevské brigádě. Vystudoval právo a ekonomii na Telavivské univerzitě. Byl jedním ze zakladatelů mošavu Nir Ecion.\n\nByl aktivní ve straně Mafdal, byl jedním z předáků její frakce \"Mifne\". V izraelském parlamentu zasedl poprvé po volbách v roce 1969, do nichž šel za Mafdal. Mandát ale získal dodatečně, v prosinci 1969, jako náhradník. Byl členem finančního výboru. Opětovně byl zvolen ve volbách v roce 1973. Nastoupil jako člen do výboru pro státní kontrolu, výboru pro jmenování soudců, výboru finančního a výboru pro zahraniční záležitosti a obranu. Mandát si udržel i po volbách v roce 1977. Stal se členem výboru pro státní kontrolu, výboru pro ústavu, právo a spravedlnost, výboru pro zahraniční záležitosti a obranu a výboru finančního. Uspěl i ve volbách v roce 1981. Zastával post člena parlamentního výboru pro jmenování soudců, výboru finančního, výboru pro zahraniční záležitosti a obranu, výboru pro státní kontrolu a výboru pro ústavu, právo a spravedlnost. Ve volbách v roce 1984 poslanecký mandát neobhájil.\n\n"}
{"id": "658286", "url": "https://cs.wikipedia.org/wiki?curid=658286", "title": "You Can't Do That on Stage Anymore, Vol. 2", "text": "You Can't Do That on Stage Anymore, Vol. 2\n\nYou Can't Do That on Stage Anymore, Vol. 2 je koncertní album kytaristy a multiinstrumentalisty Franka Zappy, nahrané v září roku 1974 v Helsinkách ve Finsku. Album vyšlo v roce 1988.\n\n\n\n\n"}
{"id": "658404", "url": "https://cs.wikipedia.org/wiki?curid=658404", "title": "Cvi Šiloach", "text": "Cvi Šiloach\n\nCvi Šiloach (: צבי שילוח, žil 6. března 1911 – 10. října 2000) byl izraelský politik a poslanec Knesetu za stranu Techija.\n\nNarodil se ve městě Boryslav v Haliči, v tehdejším Rakousku-Uhersku (dnes Ukrajina). Zde také vystudoval střední školu. V roce 1932 přesídlil do dnešního Izraele. V letech 1932–1933 byl členem kibucu Chulda. Absolvoval studium oboru všeobecné a židovské dějiny na Telavivské univerzitě.\n\nByl aktivní v hnutí Gordonia, zasedal ve vedení její pobočky v Lvově. V roce 1934 vstoupil do strany Mapaj. Od roku 1938 pracoval v zaměstnanecké radě v Herzliji. Během války vstoupil roku 1941 do Britské armády. V roce 1945 byl předsedou delegace Židovské brigády do židovských utečeneckých táborů v Mnichově. V roce 1950 se stal členem ústředního výboru strany Mapaj. V letech 1949–1954 byl editorem listu ha-Do'ar. V letech 1954–1964 zasedal v samosprávě města Herzlija, pak zde byl v letech 1960–1964 místostarostou. Roku 1965 přešel do strany Rafi a byl členem jejího sekretariátu. V roce 1973 přešel do pravicového Likudu, již předtím se stal agitátorem pro myšlenku Velkého Izraele. Roku 1977 ovšem z Likudu odešel a byl jedním ze zakladatelů strany Techija.\n\nV izraelském parlamentu zasedl po volbách v roce 1981, do nichž šel za stranu Techija. Mandát ale získal dodatečně, v březnu 1984 (tedy jen několik měsíců před koncem volebního období) jako náhradník za Chanana Porata. Byl členem výboru pro vzdělávání a kulturu. Ve volbách v roce 1984 poslanecký mandát neobhájil.\n\n"}
{"id": "658416", "url": "https://cs.wikipedia.org/wiki?curid=658416", "title": "Tjalling Koopmans", "text": "Tjalling Koopmans\n\nTjalling Charles Koopmans (28. srpna 1910 's-Graveland – 26. února 1985 New Haven) byl nizozemský ekonom, který v roce 1975 spolu s Leonidem Kantorovičem získal Cenu Švédské národní banky za rozvoj ekonomické vědy na památku Alfreda Nobela za „příspěvek k teorii optimální alokace zdrojů“. Zabýval se převážně ekonomickou matematikou, ekonometrií a statistikou. V roce 1940 se přestěhoval do Spojených států a v roce 1955 začal pracovat na Yaleově univerzita.\n\n"}
{"id": "658448", "url": "https://cs.wikipedia.org/wiki?curid=658448", "title": "Bibliothèque des littératures policières", "text": "Bibliothèque des littératures policières\n\nBibliothèque des littératures policières (česky \"Knihovna detektivní literatury\"), známá též pod svou zkratkou Bilipo je veřejná knihovna v Paříži. Se svou specializací na detektivní literaturu je jedinou svého druhu ve Francii. Sídlí v moderní budově v ulici \"Rue Jacques-Henri Lartigue\" č. 48-50 v 5. obvodu. Knihovna je součástí sítě Knihoven města Paříže. Má sedm zaměstnanců a studovna má kapacitu 20 míst. Od svého otevření má knihovna právo povinného výtisku pro detektivky.\n\nNejprve se nacházela v Knihovně Mouffetard v Paříži, v roce 1985 se přestěhovala a od roku 1995 je samostatnou knihovnou zařazenou do sítě pařížských městských knihoven. Základem výjimečné sbírky byl fond detektivní literatury z Bibliothèque de l'Arsenal předaný v roce 1983 a zároveň převedení práva povinného výtisku pro tento druh literatury.\n\nVedle rozšiřování knihovního fondu o veškerou produkci detektivního žánru ve francouzském jazyce, se snaží získávat i díla cizojazyčná, která nejsou ve sbírkách doposud příliš zastoupená. Záměrem je též vytvoření obrazové a audiovizuální sbírky.\n\nBilipo je rovněž centrem výzkumu, kde se shromažďují všechny informace nezbytné pro bádání o této tematice. Shromažďuje a poskytuje dosud rozptýlené informace o detektivním žánru.\n\nDále popularizuje tento žánr prostřednictvím publikací, konferencí, seminářů, školení či výstav.\n\nSbírky nabízejí ve studovně prakticky všechna francouzská vydání v této oblasti a další množství dokumentů týkající se tohoto literárního žánru.\n\n\nSbírka románových děl vznikla převodem 9000 detektivních románů z Národní knihovny, které byly uloženy v Bibliothèque de l'Arsenal. Tím přešlo na Bilipo i právo povinného výtisku. Fond beletrie obsahuje dnes na 55 000 svazků:\n\n\n"}
{"id": "658499", "url": "https://cs.wikipedia.org/wiki?curid=658499", "title": "Buřníkovití", "text": "Buřníkovití\n\nBuřníkovití (Pelecanoididae) je čeleď malých mořských ptáků z řádu trubkonosých. Tato čeleď je tvořena jediným rodem buřník (\"Pelecanoides\").\n\nTito drobní ptáci se vyskytují jen na jižní polokouli, kde hnízdí na ostrovech okolo Antarktidy po obou stranách Antarktické konvergence, na jihu a východě Austrálie, poblíž Nového Zélandu a u západního pobřeží Jižní Ameriky v pásmu Peruánského proudu a na jihu východního pobřeží včetně Falklandských ostrovů. Nejsou to ptáci stěhovaví a přestože tráví celý život na moři, nevzdalují se příliš od pevniny na kterou vstupují jen za účelem hnízdění.\n\nBuřníci jsou ptáci malí, zavalití, s krátkým krkem, vážící 120 až 220 g a měřící od 18 do 25 cm. Křídla mají poměrně malá ale silná, ocasy nevelké. Zobáky jim narůstají krátké, silné a trochu zahnuté s malým háčkem na konci, trubkovitou nozdru na horní části zobáku mají na rozdíl od ostatních trubkonosých otočenou směrem vzhůru. Nohy s plovacími blánami mezi prsty mají umístěné vzadu pod tělem, je to výhodné pro plavání ale nepříznivé pro chůzi po pevnině, kde buřníci kráčí ztěžka a neohrabaně. V jícnu mají velké vole, kde ukládají potravu. Jsou z celého řádu nejlépe přizpůsobeni životu ve vodě.\n\nLétají velice rychle nízko nad hladinou za rychlého mávání křídel, při vzdouvajících se vlnách prolétávají skrze ně. Dokážou se dobře potápět, běžná hloubka je okolo 30 m, maximální přes 80 m. Nohou a ocasu používají jako kormidla, silných křídel místo ploutví. Potápějí se také před nebezpečím hrozícím od dravých ptáků. Jejich peří je zbarveno uniformně, shora je hnědé až tmavě šedé, zespodu bílé. Zabarvením jsou si všechny druhy podobné. Jsou to ptáci lovící i rozmnožující se v hejnech.\n\nBuřníci žerou ryze mořskou živočišnou stravu kterou loví pod hladinou. Skládá se z drobných rybek, malých členovců, chobotnic a krilu, ze dna blízko břehů sbírají drobné měkkýše i jiné živočichy. Potápějí se a loví převážně v malých hloubkách nedaleko od břehů.\n\nHnízda si někteří stavějí ve škvírách nebo skalních dutinách, mezi hustými trsy trav, jiní si vyhrabávají hnízdící nory pomoci drápů a zobáků v zemi. Hrabou nory a vracejí se do nich nebo je opouštějí vždy v jen noci, aby poskytli co nejméně příležitosti dravcům. Hnízdící kolonie jsou podle místa a druhu různě velké, ty největší se skládají i z desítek tisíc jedinců.\n\nVšechny páry nehnízdí ve stejnou dobu, snůška probíhá od července do prosince. Samice do hnízda nebo nory snese jedno velké bílé vejce, na kterém rodiče střídavě sedí po dobu nejméně 8 týdnů. Po vylíhnutí ho asi 2 týdny ještě zahřívají. Mládě krmí potravou přinášenou ve voleti do doby jeho opeření, tj. asi po dobu 9 týdnů od vylíhnutí. Pak je již mládě dorostlé a soběstačné. Pohlavní dospělostí dosahují asi ve 2 až 3 létech.\n\nPo opeření mláďat se začnou přepeřovat rodiče, jsou jedineční v celém řádu trubkonosých v tom, že jim vypadají všechny letky současně a dokud nenarostou nové jsou neschopni letu.\n\nZa ohrožený druh (\"EN\") je považován buřník peruánský, rozmnožující se na několika ostrovech u pobřeží Chile a Peru, jehož populace v poslední době rychle klesá. Jeho počty se snižují následkem devastace hnízdícího prostředí (těžba guána) i sběrem vajec a lovením místními obyvateli.\n\nVe starších publikacích lze ještě nalézt přiřazen rod \"Pelecanoides\" do čeledě buřňáčkovití. Podle novější taxonomie byla pro tento rod se čtyřmi druhy vytvořena již samostatná čeleď buřníkovití.\n"}
{"id": "658502", "url": "https://cs.wikipedia.org/wiki?curid=658502", "title": "Médiathèque musicale de Paris", "text": "Médiathèque musicale de Paris\n\nMédiathèque musicale de Paris (česky \"Pařížská hudební mediotéka\") je veřejná instituce v Paříži, která shromažďuje a půjčuje hudební nahrávky a další dokumenty týkající se hudby. Sídlí v komerčním centru Forum des Halles v 1. obvodu. Knihovna je součástí sítě Knihoven města Paříže. Zvukové nebo filmové nahrávky je možné pustit i přímo v knihovně. Multimediální studovna má 10 míst.\n\nInstituce věnovaná hudbě byla otevřena v roce 1986 v centru Forum des Halles pod názvem \"Discothèque des Halles\" jako specializovaná knihovna.\n\nMediotéka je nejen knihovnou, ale i dokumentačním centrem, které poskytuje zázemí hudebním historikům, muzikologům i amatérům. Základem sbírky bylo 40 000 LP převedených v roce 1986 z \"Discothèque de France\" městu Paříži. K nim přibyly i přírůstky z dalších knihoven, nákupy a dary, takže jich dnes uchovává na 80 000 kusů. Od nástupu novějších typů záznamů (kompaktní disky) jsou také tyto předmětem selektivních nákupů, ovšem dokupují se i PL. Zvukové záznamy obsahují nejen hudbu, ale i mluvené slovo. Mimo to knihovna shromažďuje i literaturu vztahující se k hudbě, ať už se jedná o odbornou literaturu a nebo beletrii či komiksy. Knihovna má proto k dispozici 20 570 knih, 36 650 CD, 19 000 partitur, 2340 DVD a 156 titulů periodik věnovaných hudbě i filmu.\n\n"}
{"id": "658553", "url": "https://cs.wikipedia.org/wiki?curid=658553", "title": "50 let Pobedy", "text": "50 let Pobedy\n\n50 let Pobedy ( , \"50 let vítězství\") je ruský ledoborec poháněný dvěma jadernými reaktory. Náleží k ledoborcům třídy Arktika. Je to největší atomový ledoborec na světě.\n\nJeho stavba začala 4. října 1989 v Baltickém závodě v Petrohradě, loď se původně měla jmenovat \"Ural\". Práce byly zastaveny v roce 1994 pro nedostatek financí. I když loď nese název \"50 let vítězství\", v době oslav padesáti let od konce války v Evropě v roce 1995 se loď nacházela opuštěná a rozestavěná v docích. Na jejím dokončení se začalo pracovat až v roce 2003. Uvedena do služby byla nakonec až 12. března 2007 po dvoutýdenních zkouškách ve Finském zálivu. Do svého domovského přístavu v Murmansku dorazila poprvé 11. dubna 2007.\n\nLedoborec vytvořil nový rekord v délce cesty k severnímu pólu, když dne 21. června 2008 vyrazil z Murmansku na zatmění slunce, které mělo nastat 1. srpna 2008, a na pólu byl už 25. června, cestu tedy zvládl za čtyři dny místo obvyklých sedmi.\n\nLedoborec je často využíván pro komerční plavby turistů.\n"}
{"id": "658589", "url": "https://cs.wikipedia.org/wiki?curid=658589", "title": "Mistrovství světa v atletice 1995", "text": "Mistrovství světa v atletice 1995\n\n5. mistrovství světa v atletice se konalo ve dnech 5. – 13. srpna 1995 ve švédském Göteborgu. Atletické disciplíny (24 mužských a 20 ženských) probíhaly na stadionu Ullevi, kde se mj. odehrávalo i Mistrovství Evropy v atletice v roce 2006. Šampionátu se zúčastnilo 1804 atletů a atletek ze 191 států světa.\n\nŽeny měly poprvé na programu běh na 5000 metrů, který nově nahradil kratší, tříkilometrovou trať. Na šampionátu byly vytvořeny tři nové světové rekordy, z nichž dva jsou doposud platné. O oba se postarali trojskokané. Mezi muži Brit Jonathan Edwards, který dolétl do vzdálenosti 18,29 metru a mezi ženami Ukrajinka Inessa Kravecová, která skočila 15,50 metru. V běhu na 400 metrů překážek vytvořila časem 52,61 s rekord také Kim Battenová ze Spojených států.\n\nNejúspěšnějším atletem se stal americký sprinter Michael Johnson, která vybojoval tři zlaté medaile. Jednu zlatou a dvě stříbrné medaile poté vybojovala jamajská sprinterka Merlene Otteyová.\n\nZásluhou oštěpaře Jana Železného, který se stal mistrem světa získala Česká republika jednu medaili, stejně jako na předchozím šampionátu ve Stuttgartu 1993. Na 5. místě skončil desetibojař Tomáš Dvořák. Na bronzovou medaili, kterou vybojoval Kanaďan Mike Smith ztratil 183 bodů. Desetiboj dokončil také Robert Změlík (14. místo - 7 963 bodů) a Jan Poděbradský (15. místo - 7 961 bodů). Na 19. místě došel v chůzi na 50 km reprezentant Miloš Holuša. Na kratší, dvacetikilometrové trati skončil Hubert Sonnek na 21. místě.\n\nŽenám se šampionát nevydařil, žádná z atletek se neprobojovala do finálových bojů. Kvalifikací neprošla výškařka Zuzana Kováčiková, trojskokanka Šárka Kašpárková, diskařka Zdeňka Šilhavá i oštěpařka Nikola Tomečková. Po třetí disciplíně vzdala sedmiboj Dagmar Urbánková. Nejlepší umístění zaznamenala chodkyně Zuzana Holpuchová, která chůzi na 10 km dokončila na 38. místě.\n\n\n"}
{"id": "658592", "url": "https://cs.wikipedia.org/wiki?curid=658592", "title": "Desiré Charnay", "text": "Desiré Charnay\n\nClaude-Joseph Désiré Charnay (2. května 1828 Fleurie – 24. října 1915) byl francouzský cestovatel, archeolog a fotograf, který prozkoumal chrámy v Mexiku a Střední Ameriku. Byl průkopníkem užité fotografie.\n\nNarodil se 2. května 1828 ve městě Fleurie, studoval na Lycée Charlemagne. V roce 1850 se stal učitelem v New Orleans, Louisiana, kde se seznámil s knihami dobrodruha Johna Lloyda Stephense o jeho cestě do Yucatanu. Na základě pověření od francouzského ministerstva školství procestoval v období 1857-1861 Mexiko, v roce 1863 Madagaskar, v Jižní Americe zejména Chile a Argentinu v roce 1875, dále ostrov Jáva a také Austrálii v roce 1878. V letech 1880-1883 znovu navštívil zničená města v Mexiku. Pierre Lorillard IV z New Yorku přispěl na úhradu nákladů této expedice a Charnay pojmenoval na jeho počest velké zničené město poblíž guatemalské hranice \"Ville Lorillard\"; místo je však více známé jako Yaxchilan. Charnay cestoval do Yucatánu v roce 1886.\n\nFotografii využíval k dokumentaci svých objevů. V Mexiku fotografoval starobylé chrámy se sugestivním účinkem. Z pořízených fotografií sestavil dvě velkoformátová alba.\n\nJeho důležitou publikací je (1863), obsahující jeho osobní zprávu o expedici z let 1857-1861, oficiální verze je v knize Violleta-le-Duca, (1863), vol. 19 z ; (1885; anglický překlad \"The Ancient Cities of the New World\", 1887, Mmes. Gonino a Conant); dobrodružný román (1888); (1890); a (1903).\n\n"}
{"id": "658599", "url": "https://cs.wikipedia.org/wiki?curid=658599", "title": "Javorský", "text": "Javorský\n\nJavorský nebo Javorská může znamenat:\n\n\n"}
{"id": "658602", "url": "https://cs.wikipedia.org/wiki?curid=658602", "title": "Mary Whitehouse", "text": "Mary Whitehouse\n\nMary Whitehouse, CBE (13. června 1910 – 23. listopadu 2001) byla britská bojovnice za morální čistotu televizního vysílání. Motivací pro její aktivity jí byla křesťanská víra, osobní politický konzervatismus a dlouholetá práce učitelky. V roce 1965 založila a byla první prezidentkou \"Národní asociace diváků a posluchačů\" (National Viewers' and Listeners' Association). V roce 1980 byla vyznamenána Řádem britského impéria (CBE).\n\nNarodila se jako \"Constance Mary Hutcheson\" v Nuneatonu v anglickém hrabství Warwickshire. Získala stipendium na \"Chester City Grammar School\"., dále učila dva roky na zkoušku na \"St John's School\" v Chesteru, a navštěvovala \"Cheshire County Teacher Training College\" v Crewe, kde se specializovala na obor umění pro střední školy. V roce 1932 se zapojila do \"Studentského křesťanského hnutí (Student Christian Movement)\". Osm let učila na \"Lichfield Road School, Wednesfield, ve Staffordshire.\nVe třicátých letech se zapojila do křesťanského hnutí \"Oxfordské skupiny\" Oxford Group, později známého jako Moral Re-Armament (MRA). Na mítincích se potkala s \"Ernestem Raymondem Whitehousem\"; vzali se v roce 1940 a setrvali spolu až do Ernestovy smrti ve věku 87 let v Colchesteru v roce 2000.. Měli pět synů, dva z nich (dvojčata) zemřeli v útlém věku.\nPo letech věnovaných výchově dětí se vrátila v roce 1953 k učení. Od roku 1960 učila umění na \"Madeley Modern School\" v Shropshire, učila také sexuální výchovu. Postoje žáků ji přiměly začít se zabývat tím, co bylo mnohými chápáno jako úpadek morálky v britských mediích, zvláště v BBC.\n\nMary Whitehousová začala svou kampaň v roce 1963 dopisem BBC požadujícím setkání s Hughem Greenem, generálním ředitelem BBC. V lednu 1964 zahájila s \"Norou Bucklandovou\", ženou faráře, kampaň \"Očistěte televizi\" \"(Clean Up TV Campaign)\", manifest kampaně apeloval na anglické ženy. První schůzka se konala 4. května 1964 v \"Birmingham's Town Hall\". Jeden z jejích synů, \"Richard Whitehouse\", ve vzpomínkách v roce 2008 uvedl : „Účastníci přijeli ze všech koutů země, dva tisíce lidí bylo přítomno a když má matka vstoupila na podium, ozval se nadšený potlesk. Třásly se jí ruce. Ale už nemohla zastavit“. \nPro Mary Whitehousovou nesl největší zodpovědnost za morální úpadek země Sir Hugh Greene. \"Clean Up TV manifest\" proklamoval, že BBC pod vedením Greena šíří „propagandu nevíry, pochyb a špíny... promiskuitu, nevěru a pití„. Petice \"Clean Up TV\" získala pod manifest celkem 500 000 podpisů. Green v řeči, kterou pronesl v roce 1965, uvedl, aniž jmenoval přímo Mary Whitehousovou, že kritika politiky liberalizace vysílání by mohla vést k nebezpečné formě cenzury. On sám Mary Whiteouse ignoroval, blokoval její účast na BBC vysílání a obstaral si její obraz s pěti prsy od \"Jamese Lawrence Isherwooda\".\n\nV roce 1977 James Kirkup publikoval v novinách \"Gay News\" báseň \"“The Love that Dares to Speak its Name„\" , která pojednává o lásce římského setníka k Ježíši, poté co byl sejmut z kříže. Editor novin \"Denis Lemon\" publikoval báseň na základě toho, že “poselství a záměr básně byl oslavit absolutní universalitu boží lásky.„ Lemon byl stíhán za rouhání v případě \"Whitehouse v. Lemon\". Byl odsouzen k devíti měsícům vězení, které mu bylo odloženo a zaplatil pokutu 500 liber.\n\nV roce 1982 v dalším stíhání byl obviněn \"Michael Bogdanov\", producent hry \"Howarda Brentona\" The Romans in Britain v \"National Theatre\". První jednání obsahovalo krátkou scénu – napodobení análního znásilnění ale policie ani při opakovaném sledován hry nenašla příčinu k zásahu. V soukromém stíhání použila Mary Whitehousová článek 13 z \"Sexual Offences Act\" (1956), “předvádění nemravnosti„. Sama však nikdy hru neviděla a stíhání bylo založeno na svědectví jejího advokáta \"Grahama Ross-Cornese\", který tvrdil, že viděl hercův penis, bylo to však ze zadní řady vzdálené 90 stop (asi 27 metrů) od jeviště. Mary Whitehouseová ustoupila od stíhání.\nPřípad se stal předlohou pro rozhlasovou hru \"Marka Lawsona\" \"The Third Soldier Holds His Thighs\", na stanici \"BBC Radio 4\" v roce 2005. V knize \"A Most Dangerous Woman\" komentuje Mary Whitehousová pohled na soudní řízení tak, že tvrdí, že ji šlo o právní hledisko, ne o to, kriminalizovat Bogdanova, režiséra hry.\n\nV osmdesátých letech se Mary Whitehousová spojila s vlivnou konzervativní vládou, zvláště se samotnou Margaret Thatcherovou.\nPříznivci Mary Whitehousové zdůrazňovali, že její úsilí hrálo roli v části textu \"Protection of Children Act\" (1978) a \"Indecent Displays (Control) Act\" (1981), který se týkal sex shopů. V roce 1984, zahájila ve Velké Británii kampaň proti nevhodným videonahrávkám (“video nasties„), která vedla v témže roce k vytvoření \"Video Recordings Act\" – zákona, který vyžadoval označování komerčních video-nahrávek stupněm vhodnosti pro určité skupiny podobně jako je tomu u filmů.\n\nMary Whitehousová byla oceněna v roce 1980 \"Řádem britského impéria\" \"CBE\" . V roce 1988 si poranila páteř pádem, což omezilo její aktivity. V roce 1994 odešla z funkce prezidentky asociace (\"National Viewers' and Listeners' Association\"). V roce 2001 pak byla asociace přejmenována na Mediawatch-uk. Mary Whitehousová zemřela 23. listopadu 2001 ve věku 91 let v pečovatelské domě v Colchesteru, Essex.\n\n\n\n\n"}
{"id": "658605", "url": "https://cs.wikipedia.org/wiki?curid=658605", "title": "Módní návrhář", "text": "Módní návrhář\n\nModní návrhář/ka je většinou tvůrčí osobnost, která umí uplatňovat estetické cítění společně s designem. Návrháři mohou pracovat buď samostatně, nebo v kolektivu a nejčastěji navrhují oblečení, nebo doplňky k nim, tak aby, oblečení bylo estetické a funkční. Většinou se pokouší uspokojit poptávku spotřebitelů. Ke své práci nejprve využívají tužku a papír a pokoušejí se vytvořit tzv. návrh kombinovaný nejrůznějšími barevnými odstíny. Ty se později použijí jako předloha k ušití vzorů, k nimž jsou použity nejrůznější materiály, ze kterých dlouhodobě převládá látka a kůže. Služba modních návrhářů se nejčastěji uplatňuje při navrhování kostýmů a šatů pro výjimečné příležitosti, jako jsou svatby, večírky a jiné slavnostní chvíle.\n\nNávrháři své vzdělání získávají na specializovaných školách zaměřených na výtvarné umění.\n\nPo studiích mohou pracovat buď na volné noze a navrhovat na zakázku, nebo mohou pracovat pro světoznámé oděvní značky, mezi které např. patří Dior, Gucci, Versace, Prada, Galliano, Louis Vuitton, Hugo Boss, Chanel, Armani, Calvin Klein, Karl Lagerfeld atp. Mezi světové legendy tohoto oboru patří Coco Chanel.\n\n\n"}
{"id": "658606", "url": "https://cs.wikipedia.org/wiki?curid=658606", "title": "Robert Turnbull Macpherson", "text": "Robert Turnbull Macpherson\n\nRobert Turnbull Macpherson (27. února 1811(nebo 1814) Dalkeith, Skotsko – 17. listopadu 1872) byl skotský umělec a fotograf, který pracoval v italském Římě během 19. století.\n\nRobert Turnbull Macpherson se narodil 27. února 1814 ve městě Dalkeith ve Skotsku. Vystudoval obor lékařství na University of Edinburgh v období od roku 1831 do 1835. Medicínu však zřejmě nedokončil, poté studoval umění na Royal Scottish Academy v Edinburghu, kde mezi 1835 a 1839 vystavoval portréty. V roce 1840 opustil Skotsko a odjel do Říma, Itálie.\n\nBěhem svých prvních letech v Římě, Macpherson praktikoval své umění malíře. Zatímco existují záznamy o několika dílech z období mezi 1840 a 1845, jeho jediná známá dochovaná práce je velká olejomalba římského venkova (Campagna romana), z roku 1842.\n\nKromě malby pracoval jako obchodník s uměním. Nejpozoruhodnějším jeho přírůstkem do sbírky byla velká tmavá dřevěná deska o rozměrech 162 cm × 150 cm, kterou získal v roce 1846. Poté co jednu část vyčistil, zjistil že se jedná o nedokončené dílo Michelangela \"Kladení do hrobu Kristova\" pocházející asi z roku 1500 nebo 1501. Macpherson propašoval obraz z Říma, a roku 1868 jej prodal Národní galerii v Londýně za 2000 liber.\n\nV roce 1847 se Macpherson zamiloval do sedmnáctileté Louisy Gerardiny (\"Geddie\") Bateové, když cestovala z Londýna do Říma v doprovodu své tety, historičky umění Anny Jamesonové. Macpherson a Bateová se i přes námitky jejích rodičů i tety v září 1849 vzali.\n\nV Římě začal fotografovat město a jeho památky, dokonale skloubil obraz objektů v popředí s pozadím, všímal si průhledů skrze zříceniny a podobně.\n\nV roce 1851, když se mu nepodařilo prosadit jako malíř, začal se Macpherson věnovat novému umění fotografie s využitím mokrého kolódiového procesu (albuminový) na skleněných negativních deskách. V roce 1856 přešel na suchý želatinový proces (kolodio albuminový), což umožňovalo snadnější transport a manipulaci se suchými deskami. Typicky používal velký formát negativů a dlouhé expoziční doby k zachycení nejmenších detailů románské architektury, památek, zřícenin, krajin a soch.\n\nDbal přitom na pečlivou kompozici scény, při které dokázal zachytit trojrozměrnou architekturu na dvourozměrné fotografické médium. Macpherson zdůrazňoval umělecké aspekty svých fotografií, v roce 1863 prohlásil: „\"Dodnes jsem byl fotografem, aniž bych měl pocit, že jsem tím opustil umění, nebo bych měl být zbaven svého nároku na titul umělce.\"“\n\nNa začátku 60. let se Macphersonova fotografická kariéry dotkla svého vrcholu na výstavě v Edinburghu a v Londýně Jeho práce u kritiků sklidily ohlasy jako \"vybraná témata s jemnou citlivostí a fotografie provedené dovedně a delikátně...\".\n\nMacpherson byl prvním fotografem, který mohl fotografovat uvnitř Vatikánského muzea a v roce 1863 publikoval knížku \"Vatican Sculptures, Selected and Arranged in the Order in which they are Found in the Galleries\", průvodce 125 vatikánských soch, které jako dřevorytické ilustrace vyřezala manželka podle jeho fotografií.\n\nBěhem pozdních 60. let bylo Macphersonovo podnikání v úpadku. Jeho zdravotní stav se zhoršil kvůli malárii, a zvyšující se politická nestabilita v Římě snížila proud britských turistů, kteří tvořili velkou část jeho zákazníků. Ve stejné době se díky technickému pokroku ve fotografii přestěhovalo médium z oblasti umělců k širokým vrstvám.\n\nRobert Macpherson zemřel 17. listopadu 1872 a byl pohřben na San Lorenzo fuori le Mura v Římě, , ale jeho hrob se ztratil. Zanechal po sobě manželku a děti Gerardine William (v italštině \"Guglielmo\"), Joseph (\"Giuseppe\"), Ada (\"Aida\") a Francis nebo Frank (\"Francesco\").\n\nV průběhu své kariéry fotografa, Macpherson katalogizoval 1 019 fotografií. Dnes je významné množství prací Macphersona uloženo ve sbírkách George Eastman House, J. Paul Getty Museum, Courtauld Institute of Art nebo British School v Římě. Menší sbírky se nacházejí po celém světě.\n\n\n"}
{"id": "658609", "url": "https://cs.wikipedia.org/wiki?curid=658609", "title": "Ida Ingemarsdotter", "text": "Ida Ingemarsdotter\n\nIda Maria Erika Ingemarsdotter, přechýleně Ingemarsdotterová (* 26. dubna 1985 ve Svegu) je bývalá švédská běžkyně na lyžích. Je olympijskou vítězkou ve štafetě a mistryní světa v týmovém sprintu. V květnu 2019 oznámila, že končí svou závodní kariéru.\n\n\n"}
{"id": "658611", "url": "https://cs.wikipedia.org/wiki?curid=658611", "title": "Nejkrásnější ženská ve městě", "text": "Nejkrásnější ženská ve městě\n\nNejkrásnější ženská ve městě (angl. \"The Most Beautiful Woman in Town & Other Stories\") je sbírka povídek amerického spisovatele Charlese Bukowského, která vyšla v roce 1988 (první vydání už v r. 1983).\nPovídky byly původně součástí velmi rozsáhlé sbírky \"Erection, Ejaculation, Exhibition and General Tales of Ordinary Madness\", která vyšla v nakladatelství City Lights Press v roce 1972 a později byla rozdělena do dvou sbírek.\nSborník obsahuje rozmanité, většinou přibarvené povídky včetně těch nejkontroverznějších.\n\nTémata sbírky: alkoholismus / barový život, násilí, sex, bezútěšná existence na okraji společnosti.\n\nVarování: některé texty obsahují morbidní náměty.\n\nČesky knihu vydalo nakladatelství Argo v roce 2007. Na překladu se podíleli Bob Hýsek, Martina Knápková, Michala Marková a Martin Svoboda. Povídky „Blonďatá píča“, „Bílej plnovous“ a „Vražda Ramóna Vásqueze“ vyšly česky i samostatně roku 2012 v bilingvním vydání s názvem \"Odbarvená píča\" (nakladatelství Argo).\n\n"}
{"id": "658612", "url": "https://cs.wikipedia.org/wiki?curid=658612", "title": "Okres Ostrolenka", "text": "Okres Ostrolenka\n\nOkres Ostrolenka (polsky \"Powiat ostrołęcki\") je okres v polském Mazovském vojvodství. Rozlohu má 2099,32 km² a v roce 2005 zde žilo 84 185 obyvatel. Sídlem správy okresu je město Ostrolenka, které však není jeho součástí, ale tvoří samostatný městský okres.\n\nMěstsko-vesnická:\n\nVesnické:\n\n"}
{"id": "658613", "url": "https://cs.wikipedia.org/wiki?curid=658613", "title": "Černá kniha globalizace", "text": "Černá kniha globalizace\n\nČerná kniha globalizace (\"Illicit: How Smugglers, Traffickers and Copycats are Hijacking the Global Economy\") je knihou Moisese Naíma vydaná v roce 2005. Autor v ní popisuje negativní společenské jevy spojené s rozvojem globální ekonomiky, například organizovaný zločin, korupci nebo obchodování s lidmi. V roce 2008 byla kniha přeložena do češtiny.\n\n"}
{"id": "658614", "url": "https://cs.wikipedia.org/wiki?curid=658614", "title": "Antikodon", "text": "Antikodon\n\nAntikodon je trojice nukleotidů nacházející se v molekule transferové RNA (tRNA), která umožňuje specifické navázání tRNA na komplementární trojici bází (tzv. kodon) na mRNA molekule. Vazba antikodonu na kodon je jedním ze základních principů čtení genetického kódu a je podmínkou správné translace (syntézy proteinů) na ribozomu.\n\nNěkdy je antikodon zcela komplementární k dané unikátní sekvenci tří nukleotidů (tripletu) na odpovídajícím kodonu. Velmi často však jeden antikodon rozeznává několik různých tripletů. Tyto triplety se přitom liší na poslední pozici kodonu: příkladem je antikodon AAG, který rozeznává kodony UUU a UUC. Tato třetí pozice je tedy cílem jevu, který se označuje jako wobbling. Mnohdy se na 5' pozici kodonu vyskytují modifikované báze, jako je hypoxantin nebo methylguanin, které mají jiné párovací vlastnosti. Platí, že adenin na antikodonu se může párovat s uracilem, cytosin na antikodonu s guaninem, ale guanin antikodonu se může párovat s cytosinem a uracilem, uracil s adeninem a guaninem a inosin na wobble pozici antikodonu může párovat s cytosinem, adeninem a uracilem (viz tabulka).\nPoznámka: Adenin se ale téměř na wobble pozici antikodonů nevyskytuje.\n"}
{"id": "658624", "url": "https://cs.wikipedia.org/wiki?curid=658624", "title": "Biltong", "text": "Biltong\n\nBiltong je druh sušeného masa, jehož receptura pochází z Jižní Afriky. Vyrábí se z různých druhů masa, od hovězího přes divočinu až po pštrosí maso z chovů. Obvykle se připravuje z plátků syrového masa nakrájených na pruhy podél nebo napříč svalovinou. Podobá se jerky tím, že také patří mezi kořeněná sušená masa. Biltong se od jerky liší přísadami, chutí a výrobním procesem. Zejména se liší tím, že biltong nikdy nemá sladkou příchuť.\n\nSlovo biltong je odvozeno z holandských slov \"bil\" (maso, kýta) a \"tong\" (pruh).\n"}
{"id": "658633", "url": "https://cs.wikipedia.org/wiki?curid=658633", "title": "Costa Coffee", "text": "Costa Coffee\n\nCosta Coffee je kavárenský řetězec se sídlem ve Spojeném království. Společnost byla založena v roce 1971 bratry Sergiem a Brunem Costa jako dodavatel kávy pro kavárny a také jako řetězec kaváren. Od roku 1995 je společnost Costa Coffee dceřinou společností společnosti Whitbread a od této fúze se společnost rozrostla do celkem 1700 kaváren ve VB i v zahraničí. V roce 2010 byl hlavním managerem společnost John Derkach a COO byl Adrian Johnson. V roce 2018 řetězec koupila Coca-Cola a celý proces nákupu by měl být dokončen v první polovině roku 2019.\n\nBratři Bruno a Sergio Costa založili první pražírnu kávy v Lambeth v Londýně v roce 1971, dodávali místním dodavatelům a kavárnám svoji pomalu praženou kávu s příchutí mocha Italia. V roce 1978 začali bratři Costa s provozováním vlastního řetězce kaváren a první kavárnu otevřeli na ulici Vauxhall Bridge v Londýně.\n\nV roce 1995 byla společnost začleněna do společnosti Whitbread a nyní je tak pobočkou Whitbread Company. V roce 2009 společnost oslavila otevření tisící kavárny, tato kavárna se nachází v Cardiffu a v té době již společnost byla největším kavárenským řetězcem ve Velké Británii. V roce 2010 společnost zakoupila řetězec coffeeheaven, který má silné zastoupení ve střední a východní Evropě, nákup 79 kaváren proběhl za 36 milionů liber. V roce 2010 byl řetězec Costa Coffee v Británii předstižen řetězcem Starbucks, který získal 37,6 % trhu.\n\nCosta Coffee má k lednu 2011 přibližně 1175 kaváren ve Velké Británii, je tak největším řetězcem v Británii. Mimo Velkou Británii má řetězec 442 kaváren v 28 zemích celého světa.\n\nKavárny této společnosti lze najít na letištích či v knihovnách společnosti Waterstone’s, v obchodech WHSmith, v prodejnách zahradnických potřeb společnosti Homebase, v hotelech společnosti Mariott Hotels, v kinech společnosti Odeon Cinemas, v obchodech společnosti Tesco, v restauracích Pizza Hut, v restauracích Beefeater Pubs, v motorestech společnosti Moto a RoadChef a v některých kancelářských budovách. Menší jednotky kaváren jsou i na zastávkách vlaků a letištích po VB. Costa Coffee má také malé kavárny umístěné v kancelářských centrem mimo městskou zástavbu často spolu s dalšími prodejci jídla. Největší zahraniční pobočka je v Dubaji a zaměstnává 328 lidí.\n\nCosta má vlastní pražírnu a zaměstnává jediné tři italské hlavní pražiče ve VB. Příchuť servírovaná v kavárnách je známá jako “Mocha Italia” a obsahuje šest částí kávy Arabica a jednu část kávy Robusta. Costa Coffee zaměstnává i ochutnavače kávy Gennaro Pelliccia, jeho jazyk je pojištěn u společnosti Lloyd’s v Londýně na 10 milionů liber.\n\nOd roku 2006 je společnost Costa Coffee sponzorem Whitbread Book Awards, od té doby jsou nazývány Costa Book Awards.\n\n\n"}
{"id": "658634", "url": "https://cs.wikipedia.org/wiki?curid=658634", "title": "Krista Pärmäkoski", "text": "Krista Pärmäkoski\n\nKrista Pärmäkoski, rodným příjmením Lähteenmäki (* 12. prosince 1990 v Ikaalinen) je finská běžkyně na lyžích.\n\nLyžování se s podporou rodičů věnuje od dětství, soutěžit začala ve dvanácti letech. Od šestnácti let je jejím osobním trenérem Matti Haavisto. V sedmnácti letech získala svou první medaili na juniorském MS − bronz ve štafetě. V necelých osmnácti letech poprvé startovala ve Světovém poháru – v Kuusamu ve sprintu a hned na úvod získala první body za 29. místo. Na juniorském MS 2010 se stala mistryní světa v běhu na 5 km klasicky a vydobyla si nominaci na ZOH 2010, kde sbírala zkušenosti v závodech na 10 km volně (52. místo) a na 30 km klasicky (25. místo). V následující sezóně 2010/11 se poprvé výrazněji prosadila ve Světovém poháru − ve svých dvaceti letech absolvovala celou Tour de Ski, ve které byla osmá a v celkové klasifikaci SP skončila dvanáctá, úspěšnost sezóny podtrhla titulem mistryně světa do 23 let v Otepaa a ziskem dvou medailí na šampionátu dospělých v Oslu – stříbro v týmovém sprintu a bronz ve štafetě. Od té doby patří do světové špičky − pravidelně sbírá medaile na šampionátech a olympiádách (MS 2013 bronz v týmovém sprintu, ZOH 2014 stříbro ve štafetě, MS 2015 bronz ve štafetě, MS 2017 stříbro ve skiatlonu a bronz ve štafetě, ZOH 2018 bronz ve skiatlonu a v běhu na 10 km volně a stříbro v běhu na 30 km klasicky), ve Světovém poháru se v celkové klasifikaci s výjimkou sezóny 2014/15 pravidelně umisťuje v elitní desítce.\n\n\nPochází z malého města Ikaalinen, vyrůstala na farmě svých rodičů, kde otci často pomáhala. V srpnu 2014 se provdala za Tommiho Pärmäkoskiho, sportovního fyzioterapeuta, s nímž byla od roku 2012 zasnoubena.\n\n"}
{"id": "658637", "url": "https://cs.wikipedia.org/wiki?curid=658637", "title": "Seznam dodatků Ústavy Spojených států amerických", "text": "Seznam dodatků Ústavy Spojených států amerických\n\nSeznam dodatků Ústavy Spojených států amerických obsahuje 27 změn od původní ratifikace Ústavy Spojených států k dnešnímu dni. Prvních deset změn, které byly navrženy již v roce 1789 a dnes jsou známé jako Listina práv, vstoupilo v platnost o dva roky později.\n\n"}
{"id": "658640", "url": "https://cs.wikipedia.org/wiki?curid=658640", "title": "Šahbáz Bhattí", "text": "Šahbáz Bhattí\n\nŠahbáz Bhattí (9. září 1968 Láhaur – 2. března 2011 Islámábád) byl pákistánský politik a ministr pro menšiny od roku 2008 až do svého zavraždění.\n\nPoliticky byl členem Pákistánské lidové strany a vyznáním patřil k římskokatolické církvi. Byl jediným křesťanem pákistánské vlády a významným odpůrcem pákistánských zákonů proti rouhání.\n\nZabitím mu bylo vyhrožováno od roku 2009 a to hlavně kvůli tomu, že se zastal Pákistánky Asii Bibiové, která byla souzena za rouhání a byla odsouzena k trestu smrti oběšením.\n"}
{"id": "658647", "url": "https://cs.wikipedia.org/wiki?curid=658647", "title": "Ernst Rüdiger von Starhemberg (1861–1927)", "text": "Ernst Rüdiger von Starhemberg (1861–1927)\n\nErnst Rüdiger kníže von Starhemberg (30. listopadu 1861 zámek Bergheim, Feldkirchen an der Donau - 16. listopadu 1927 Linec) byl rakouský velkostatkář a politik.\n\nByl synem knížete Camilla Heinricha von Starhemberg a Sophie, rozené říšské hraběnky ze Sickingen-Hohenburgu.\n\nV roce 1898 se oženil s hraběnkou Franziskou von Larisch-Mönnich. Jako věno získal od své ženy zámek v Rychvaldě, který byl od roku 1903 plně v držení Starhembergů. Spolu měli dceru Sophii a tři syny, prvorozeného Ernsta Rüdigera, Ferdinanda a Georga Adama.\n\nVystudoval prestižní vídeňskou školu Theresianum. Po svatbě navštěvoval občasně Rychvald a blízké Lázně Darkov. Mimo jiné vykonával funkci předsedy dřevařského svazu pro Horní Rakousy a Salcbursko a ředitele místní dráhy Linec - Eferding.\n\nOd roku 1881 byl členem Panské sněmovny Říšské rady, v letech 1902 - 1915 byl také člen Hornorakouského zemského sněmu za katolicko-konzervativní stranu.\n\n"}
{"id": "658675", "url": "https://cs.wikipedia.org/wiki?curid=658675", "title": "Šlomo Lorinc", "text": "Šlomo Lorinc\n\nŠlomo Lorinc (: שלמה לורינץ, plným jménem Šlomo Zalman Lorinc, שלמה זלמן לורינץ, žil 5. března 1918 – 19. října 2009) byl izraelský politik a poslanec Knesetu za strany Agudat Jisra'el, Chazit datit Toratit, Agudat Jisra'el-Po'alej Agudat Jisra'el a opět Agudat Jisra'el.\n\nNarodil se v Budapešti v tehdejším Rakousku-Uhersku (dnes Maďarsko). Vystudoval ješivy. V roce 1939 přesídlil do dnešního Izraele.\n\nByl aktivní v podpoře ilegální židovské imigrace (alija bet) organizované v letech 1938-1939 hnutím Agudat Jisra'el z Maďarska. V roce 1949 patřil mezi zakladatele mošavu Komemijut v regionu Lachiš. Byl také krátce zapojen do ilegální organizace Brit ha-Kana'im, jež bojovala proti sekulárnímu charakteru státu Izrael. V roce 1956 spoluzakládal stavební podnik napojený na Agudat Jisra'el. Podílel se také na vzniku vesnic Sdej Chemed a Chazon Jechezk'el. Řídil vzdělávací síť odborných škol. Zasedal ve vedení nezávislého školského systému.\n\nV izraelském parlamentu zasedl poprvé po volbách v roce 1951, do nichž šel za stranu Agudat Jisra'el. Stal se členem výboru pro veřejné služby, výboru pro ústavu, právo a spravedlnost a výboru House Committee. Uspěl ve volbách v roce 1955, nyní na kandidátní listině Chazit datit Toratit (\"Náboženská fronta Tóry\"). V průběhu volebního období ale přešel do poslaneckého klubu Agudat Jisra'el-Po'alej Agudat Jisra'el. Stal se členem výboru pro veřejné služby, výboru pro ekonomické záležitosti a výboru finančního. Zvolen byl také ve volbách v roce 1959, opětovně za Chazit datit Toratit. V průběhu volebního období se společný blok Chazit datit Toratit rozpadl a Lorinc přešel do samostatného klubu frakce Agudat Jisra'el. Usedl do výboru pro ekonomické záležitosti, výboru finančního a výboru House Committee. Za Agudat Jisra'el obhájil mandát ve volbách v roce 1961. Byl členem výboru pro veřejné služby a výboru pro ekonomické záležitosti. Za stejnou stranu byl zvolen i ve volbách v roce 1965. Znovu nastoupil do výboru pro ekonomické záležitosti a kromě toho se stal i členem výboru pro záležitosti vnitra a životního prostředí. Opětovně byl na kandidátní listině Agudat Jisra'el zvolen ve volbách v roce 1969, po nichž setrval v parlamentním výboru ekonomické záležitosti a výboru pro záležitosti vnitra. Dále byl členem výboru House Committee a překladatelského výboru. Ve volbách v roce 1973 se opět utvořila střechová kandidátní listina Chazit datit Toratit (s Agudat Jisra'el coby její součástí). Za ní se Lorinc opětovně dostal do Knesetu. Stal se předsedou finančního výboru. Během volebního období přešel do samostatné poslanecké frakce Agudat Jisra'el.\n\nDalšího zvolení se Lorinc dočkal ve volbách v roce 1977, do kterých nastoupil za samostatně kandidující Agudat Jisra'el. Zastával post předsedy finančního výboru a člena výboru pro zahraniční záležitosti a obranu. O mandát nepřišel ani po volbách v roce 1981 (znovu coby kandidát Agudat Jisra'el). Nadále držel post předsedy finančního výboru. V letech 1987–2002 předsedal poradnímu výboru Bank of Israel.\n\n"}
{"id": "658683", "url": "https://cs.wikipedia.org/wiki?curid=658683", "title": "Dvanáct do tuctu", "text": "Dvanáct do tuctu\n\nDvanáct do tuctu (v anglickém originále Cheaper by the Dozen) je americká filmová komedie z roku 2003 o tom, jak je obtížné vychovávat 12 dětí. Režie se ujal Shawn Levy a scénáře Sam Harper, Joel Cohen a Alec Sokolow. Hlavní role hrají Steve Martin, Bonnie Hunt, Hilary Duff, Tom Welling, Piper Perabo, Ashton Kutcher, Richard Jenkins, Alyson Stoner a Forrest Landis. Film měl premiéru ve Spojených státech dne 25. prosince 2003 a v České republice dne 29. dubna 2004. \n\nTom a Kate Bakerovi mají 12 dětí. Tom dostane nabídku na místo trenéra fotbalového mužstva na prestižní univerzitě, ale rodina se musí kvůli tomu přestěhovat z venkova. Ve stejnou dobu Kate dostane nabídku na vydání svojí knihy. Musí ale odjet na čtrnáctidenní turné. Tom se musí starat o všechny děti sám. Ty ale postupně likvidují nejen dům, ale i jeho pracovní život. Ten se nakonec musí rozhodnou, jestli chce pokračovat v práci, nebo se starat o rodinu. Poté, co se to dozví Kate, přijede domů, ale musí ještě udělat rozhovor pro The Oprah Winfrey Show. Děti ale rozhovor překazí a Kate a Tom se rozhodnou, že se vrátí zpátky na venkov.\n\nFilm vydělal 138,6 milionů dolarů v Severní Americe a 51,5 milionů dolarů v ostatních oblastech, celkově tak vydělal 190,2 milionů dolarů po celém světě. Rozpočet filmu činil 40 milionů dolarů. Za první víkend docílil druhé nejvyšší návštěvnosti, kdy vydělal 27,5 milionů dolarů.\n\nNa recenzní stránce Rotten Tomatoes získal ze 118 započtených recenzí 24 procent. Na serveru Metacritic snímek získal z 30 recenzí 46 bodů ze sta. Na Česko-Slovenské filmové databázi snímek získal 54 procent.\n"}
{"id": "658686", "url": "https://cs.wikipedia.org/wiki?curid=658686", "title": "Ben Cijon Rubin", "text": "Ben Cijon Rubin\n\nBen Cijon Rubin (: בן-ציון רובין, narozen 6. ledna 1939) je izraelský politik a bývalý poslanec Knesetu za strany Mafdal a Tami.\n\nNarodil se ve městě Tripolis v Libyi. V roce 1949 přesídlil do dnešního Izraele. Absolvoval humanitní studia na Hebrejské univerzitě, kde také získal osvědčení pro výkon profese středoškolského učitele. Na Telavivské univerzitě studoval žurnalistiku. Pracoval jako učitel.\n\nV roce 1961 vstoupil do strany Mafdal (Národní náboženská strana). V letech 1969-1978 byl členem městské samosprávy ve městě Netanja, přičemž zastával i post místostarosty Netanje. Později patřil mezi zakladatele strany Tami.\n\nV izraelském parlamentu zasedl poprvé po volbách v roce 1977, do nichž šel za stranu Mafdal. Stal se členem výboru pro záležitosti vnitra a životního prostředí, výboru pro vzdělávání a kulturu, výboru práce a sociálních věcí a výboru pro imigraci a absorpci. Opětovně byl zvolen ve volbách v roce 1981, nyní už na kandidátní listině strany Tami. Byl členem výboru finančního, výboru pro vzdělávání a kulturu a výboru House Committee. Zastával i vládní post. Konkrétně v letech 1981-1984 šlo o funkci náměstka ministra práce a sociálních věcí. Ve volbách v roce 1984 poslanecký mandát neobhájil.\n\n"}
{"id": "658697", "url": "https://cs.wikipedia.org/wiki?curid=658697", "title": "Okres Kolno", "text": "Okres Kolno\n\nOkres Kolno (polsky \"Powiat kolneński\") je okres v polském Podleském vojvodství. Rozlohu má 939,73 km² a v roce 2012 zde žilo 40 244 obyvatel. Sídlem správy okresu je město Kolno.\n\nMěstská:\n\nMěstsko-vesnická:\n\nVesnické:\n\n"}
{"id": "658698", "url": "https://cs.wikipedia.org/wiki?curid=658698", "title": "Gešer-Merkaz cijoni dati", "text": "Gešer-Merkaz cijoni dati\n\nGešer-Merkaz cijoni dati (: גשר – מרכז ציוני דתי; doslova \"Most-Náboženský sionistický střed\") byla izraelská politická strana existující krátce během roku 1984.\n\nVznikla 29. května roku 1984, když se dva poslanci Knesetu Zevulun Hammer a Jehuda Ben Me'ir odtrhli od strany Mafdal (\"Národní náboženská strana\"). Šlo přitom o významné politiky. Hammer tehdy zastával post ministra školství a Ben Me'ir byl náměstkem ministra zahraničních věcí. Slovo \"Gešer\" obsažené v názvu nové frakce nesouvisí s politickou stranou Gešer, ale odkazuje na jméno mládežnické organizace strany Mafdal. Existence nové politické strany ale trvala jen několik týdnů. Již 12. června roku 1984 se oba vrátili do poslaneckého klubu Mafdal. Jehuda Ben Me'ir později, koncem 80. let 20. století odešel z Mafdalu znovu a založil trvalejší novou politickou formaci nazvanou Mejmad. Naopak Hammer ve straně Mafdal vytrval a stal se jejím předsedou.\n\n"}
{"id": "658705", "url": "https://cs.wikipedia.org/wiki?curid=658705", "title": "Západní provincie (Rwanda)", "text": "Západní provincie (Rwanda)\n\nZápadní provincie ( , , užívaný název je \"Ouest Province\" nebo jen zkráceně \"Ouest\") je provincie a vyšší územně-správní jednotka ve Rwandě. Provincie vznikla 1. ledna 2006 jako jedna z nově ustanovených územních jednotek. Do konce roku 2005 byla Rwanda členěna na 12 prefektur, ale kvůli stále přetrvávajícím etnickým problémům bylo vytvořeno nové členění sestávající ze čtyř provincií a jednoho města (hlavní město Kigali). Správním centrem provincie je město Kibuye. Počet obyvatel dosahuje 2 milionů.\n\nZápadní provincie sousedí na západě a na severu s Demokratickou republikou Kongo, na východě se Severní a Jižní provincií a na jihu s Burundi. Velkou část západní hranice zaujímá jezero Kivu. Na severu se nachází sopečné pohoří Virunga.\n\nZápadní provincie se dále člení na sedm distriktů, které tvoří nižší územně-správní jednotky:\n\nHlavním zdrojem obživy obyvatel je zemědělství. Pěstuje se především káva a čaj, z živočišné výroby převažuje chov dobytka. U jezera Kivu je také rozšířen rybolov a chov včel. Je zde několik továren na zpracování cementu. Zdrojem elektrické energie jsou především vodní elektrárny. Je zde také rozvinut zahraniční obchod s Demokratickou republikou Kongo. Turisticky atraktivní je národní park Nyungwe.\n\n"}
{"id": "658707", "url": "https://cs.wikipedia.org/wiki?curid=658707", "title": "Tnu'a le-hitchadšut cijonit chevratit", "text": "Tnu'a le-hitchadšut cijonit chevratit\n\nTnu'a le-Hitchadšut Cijonit Chevratit (: גשר – תנועה להתחדשות ציונית חברתית; doslova \"Hnutí za obnovu sociálního sionismu\") byla izraelská politická strana existující krátce v polovině 80. let 20. století.\n\nVznikla 6. června roku 1983, když se ministr bez portfeje a poslanec Knesetu Mordechaj Ben Porat odtrhl od poslaneckého klubu strany Telem (další poslanec za Telem, Jig'al Hurvic, založil vlastní politickou formaci nazvanou Rafi-Rešimat mamlachtit - později Omec).\n\nVe volbách do Knesetu roku 1984 strana Tnu'a le-hitchadšut cijonit chevratit kandidovala, ale nezískala potřebný počet hlasů pro přidělení mandátu (jen 5876 hlasů, 0,3 %) a v následujícím období zanikla. Mordechaj Ben Porat pak v roce 1988 přestoupil do Likudu, ale poslancem již se nestal.\n\n"}
{"id": "658712", "url": "https://cs.wikipedia.org/wiki?curid=658712", "title": "Boganida", "text": "Boganida\n\nMajmeča ( ) je řeka v Tajmyrském rajónu v Krasnojarském kraji v Rusku. Je 366 km dlouhá. Povodí má rozlohu 10 700 km².\n\nVzniká soutokem řek Kegerdi a Chopsokkon, z nichž Kegerdi odtéká z jezera Labaz. Teče přes Severosibiřskou nížinu na jih. Ústí zleva do Chety (povodí Chatangy).\n\nZdrojem vody jsou sněhové a dešťové srážky.\n"}
{"id": "658714", "url": "https://cs.wikipedia.org/wiki?curid=658714", "title": "Seznam členů desátého Knesetu", "text": "Seznam členů desátého Knesetu\n\nTento článek je seznam členů 10. Knesetu, který byl zvolen 30. června 1981. Jeho funkční období trvalo až do zvolení následujícího (jedenáctého) Knesetu v roce 1984.\n\n120 členů desátého Knesetu bylo rozděleno podle stranické příslušnosti následovně:\n\nArens (pak Kleiner) • Aridor • Begin • Ben Elisar • Berman • Cipori • Dekel • Doron • Erlich (pak Hirschson) • Glazer-Ta'asa • Goldstein • Gruper • Kacav • Kaufman • Kohen-Avidov • Kohen-Orgad • Kohen • Korfu • Kulas • Levy • Lin (odešel do Ma'arach) • Livni • Magen • Meridor • Milo • Moda'i • Nasruddín • Nisim • Nof • Olmert • Pat • Perach • Perec (odešel do Ma'arach) • Reisser • Rener • Rom • Savidor • Seiger • Šalita • Šamir • Šarir • Šaron • Šifman (pak Weinstein) • Šilansky • Šítrit • Šostak • Tichon • Zeigerman \n\nAmir • Amora'i • Arad • Arbeli-Almozlino • Bar Lev • Bar Zohar • Baram • Ben Me'ir • Blumenthal • Caban • Cur • Eban • Edri • Ešel • Feder • Gil • Granot • Gur • Hakohen • Harel • Herzog (pak Raz) • Hilel • Chalájla • Charif (pak Solodar) • Chariš • Chaša'i • Ja'akobi • Kac-Oz • Mešel • Nachmi'as • Na'im • Namir • Nechemkin • Peres • Rabin • Ron • Rosolio (pak Ramon) • Sarid • Sebag • Šachal • Šem-Tov • Speiser • Suissa • Vatad • Weiss • Zaka'i • Zakin\n\nAvtabi • Ben Me'ir (odešel do Gešer-Merkaz Cijoni Dati, pak zpět) • Burg • Drukman (odešel mezi nezařazené) • Hammer (odešel do Gešer-Merkaz Cijoni Dati, pak zpět) • Melamed \n\nHalpert • Lorinc • Poruš • Šapira\n\nBiton • Túbí • Vilner • Zi'ad\n\nKohen • Ne'eman • Porat (pak Šiloach)\n\nAbuchacira • Rubin • Uzan \n\nDajan (pak Hurvic, odešel do Rafi-Rešima Mamlachtit) • Ben Porat (odešel do Tnu'a le-Hitchadšut Cijonut Chevratit)\n\nRubinstein • Viršubski\n\nAloni (sloučeno s Ma'arach, pak opětovné osamostatnění)\n\n\"abecední řazení, nikoliv podle pozice na kandidátní listině\"\n\n"}
{"id": "658716", "url": "https://cs.wikipedia.org/wiki?curid=658716", "title": "Apoštolský vikariát", "text": "Apoštolský vikariát\n\nApoštolský vikariát (italsky \"Vicariato apostolico\") je forma územní jurisdikce římskokatolické církve vyšší než apoštolská prefektura a nižší než misijní diecéze. Zřizuje se zpravidla v misijních oblastech a v jeho čele obvykle stojí titulární biskup označovaný jako apoštolský vikář, který je místním ordinářem apoštolského vikariátu. Apoštolský vikariát není součástí žádné diecéze, nýbrž spadá pod Kongregaci pro evangelizaci národů Svatého stolce. Apoštolské vikariáty se nacházejí zejména v Latinské Americe, Africe a Asii.\n\n"}
{"id": "658725", "url": "https://cs.wikipedia.org/wiki?curid=658725", "title": "Mariusz Surosz", "text": "Mariusz Surosz\n\nMariusz Surosz (* 1963, Svinoústí) je polský novinář, esejista a historik žijící v Praze. Věnuje se hlavně česko-polským vztahům.\n\nVystudoval historii a filosofii. Žil v Krakově. Od 2011 roku žije v Praze. Působil v několika nakladatelstvích, pracoval také jako tiskový mluvčí sportovního klubu MKS Cracovia.\n\nTexty přispívá do periodik včetně \"Polského deníku, Gazety Wyborcze, polské edice Newsweeku, Politiky\" nebo \"Tygodniku Powszechného\".\n\nKnižně debutoval souborem sedmnácti esejů z roku 2010 s názvem \"Pepiki. Dramatyczne stulecie Czechów\" (Varšava, 2010, W.A.B., ISBN 978-83-7414-822-1). Statě věnoval důležitým osobnostem československých dějin 20. století jako jsou Vlasta Chramostová, Klement Gottwald, Milada Horáková, Milena Jesenská, Jan Masaryk, Jan Patočka, Jaroslav Seifert, František Kriegel či Milan Rastislav Štefánik. „Pepíci“ je zlidovělé polské označení pro Čechy. Kniha vyšla v českém překladu Pavla Weigla (Mariusz Surosz: \"Pepíci : dramatické století Čechů polskýma očima\" (přel. Pavel Weigel). Praha : Plus, 2011 : ISBN 978-80-2590-069-7).\n"}
{"id": "658727", "url": "https://cs.wikipedia.org/wiki?curid=658727", "title": "Vyčegda", "text": "Vyčegda\n\nVyčegda ( ) je řeka v Komijské republice a v Archangelské oblasti v Rusku. Je dlouhá 1130 km. Plocha povodí měří 121 000 km².\n\nPramení na jižním okraji Timanského krjaže. Na horním toku je říční údolí úzké zaříznuté 20 až 40 m do okolní krajiny a vyskytují se v něm říční prahy. Níže dolina na některých místech vytváří bažinatá rozšíření s téměř stojatou vodou. Říční koryto je doprovázeno širokým zamokřeným úvalem s množstvím starých ramen a jezer. Vyskytují se v něm četné písčité peřeje a místa s podemletými břehy. Ústí zprava do Severní Dviny jako její největší přítok.\n\nZdrojem vody jsou převážně sněhové srážky. Průměrný roční průtok vody u Syktyvkaru činí 599 m³/s a poblíž ústí 1100 m³/s. Zamrzá na začátku listopadu a rozmrzá na konci dubna. Nejvyšších vodních stavů dosahuje od dubna do června.\n\nJe splavná pro vodáky. Na jaře je možná vodní doprava v délce 969 km do Voldina a v létě a na podzim jen v délce 693 km do Usť-Kulomu. Hlavní přístavy na řece jsou Solvyčegodsk, Jarensk, Mežog, Ajkino, Syktyvkar, Usť-Kulom.\n"}
{"id": "658728", "url": "https://cs.wikipedia.org/wiki?curid=658728", "title": "Lancé", "text": "Lancé\n\nLancé (z franc.: \"házet\") je obchodní označení pro tkaniny s okrasnými proužky, květy a podobnými vzory na povrchu lícní strany základní tkaniny.\n\nZákladní tkanina se vyrábí nejčastěji v plátnové vazbě. Vzory se tvoří po celé šířce tkaniny s pomocí dodatečné osnovy, útku a nebo i obou současně. \n\n\n\nnechat viset, zatkávat do nevzorované části tkaniny nebo protkávat navzájem. \nV odborné literatuře se uvádí (z minulosti) jako nejčastější použití lancé na dámské svrchní ošacení, bytové textilie a různá lemování. \n\nZ posledních asi 10 let nejsou z textilního obchodu známé žádné aktuální příklady uplatnění tohoto zboží. \n"}
{"id": "658729", "url": "https://cs.wikipedia.org/wiki?curid=658729", "title": "Fotografika", "text": "Fotografika\n\nFotografika je výtvarná fotografická technika, která zvláštním (kontrastním) způsobem zhotovení negativu i pozitivů potlačuje nebo vynechává nepodstatné části obrazu. Jako fotografika sa označuje také obraz (bez polotónů) zhotovený touto technikou.\n\nPříkladem fotografiky může být Sabatierův efekt (pseudosolarizace). Jedná se o difúzní proces ve fotografické emulzi vznikající při dodatečném osvitu obrazu v průběhu vyvolávání; dalším vyvoláváním obraz zčerná, ale na rozhraní původních tonalit zůstává slabší světlejší charakteristická linie obrazu. Sabatierův efekt je možné připravit z negativních i pozitivních obrazů a je tím výraznější, čím je původní obraz kontrastnější. Částečný Sabatierův efekt (v obrazu s charakteristickými čarami je ještě další tonalita kresby) vznikne z negativů nebo pozitivů s nižším kontrastem. Úplný Sabatierův efekt (v obraze jsou jen charakteristické linie) vznikne jen při vysokém kontrastu.\n\nFotogram je umělecká fotografická technika bez fotografického optického přístroje - kamery. Jde o stínový obraz vytvořený tak, že autor v temné komoře umístí pod zvětšovací přístroj nebo jiný zdroj světla neexponovaný fotopapír (resp. jakýkoliv světlocitlivý materiál), na kterém vytvoří kompozici z různě průsvitných předmětů. Po osvícení papíru, jeho vyvolání a ustálení vznikne obraz, kde na černém pozadí vystupují bílé, případně šedé předměty - podle délky expozice a průhlednosti předmětů.\n\nWilliam Henry Fox Talbot okolo roku 1838 - 1840 experimentoval s fotogramy rostlin. Ještě před ním však s fotogramy pracoval Hippolyte Bayard - roku 1837 se mu podařilo pořídit první fotogramy na citlivé papíry, které řadil chronologicky v albu. Asi nejznámějším světovým tvůrcem fotogramů byl americký umělec Man Ray (proto pojmenování \"rayogramy\"), v české fotografii vytvořil nejsilnější díla Jaroslav Rössler. \n\nTermín fotografika razil Polák Jan Bułhak ve 20. letech dvacátého století s cílem odlišit fotografy - umělce od fotografů - řemeslníků. Výraz byl vytvořen sloučením slov \"fotografia\" i \"grafika\".\n\nPoprvé nové slovo Bułhak použil v roce 1927 v novinovém článku \"Emancypacja fotografii artystycznej w Polsce\", ve kterém psal: \"Nastal čas, kdy v polské fotografii nastane koncepční rozdíl mezi řemeslníkem a umělcem. Ne proto, aby se snížila nebo diskvalifikovala spolehlivá a profesionální práce řemeslníka. Je to za účelem rozlišení druhové rozmanitosti a hierarchie umělce-fotografa a rehabilitovat jeho umění, aby se neztratilo jako zrnko písku v moři řemesel nebo luxusních obchodních hraček\".. Aby umělec získal tento titul, musel podle Bułhaka spoléhat na kanovníky estetiky umění - hledat ideály v malířství a vzory v grafice. V praxi to znamenalo realizaci požadavků piktorialismu.\n\nNavzdory svému významu pro polskou fotografii, Bułhak a jeho piktorialistická \"fotografika\" byly již ve své době archaickým pojmem. Byl často napodobován, později se stal známým fotografem „pohlednic“, pochopení jeho názorů zůstalo vniveč, termín \"fotografika\" zestárnul a v pozdější době jej zastoupil pojem \"výtvarná fotografie\". \n\n\n"}
{"id": "658739", "url": "https://cs.wikipedia.org/wiki?curid=658739", "title": "Menachem Mendel z Kotsku", "text": "Menachem Mendel z Kotsku\n\nMenachem Mendel Morgensztern z Kocku, známý také jako první kocký rebe (1787, Goraj u Lublinu – 27. ledna 1859, Kock) byl chasidský rabín a vůdce. Vyznačoval se zdůrazňováním, že člověk musí bojovat proti svému vlastnímu egu, protože naše ego je tím, co brání tomu, abychom se přiblížili k Bohu. Dodnes se v jeho jménu učí: „Existuje velké nebezpečí, že člověka naplní domýšlivost, sebeuspokojení – pocity, které nejsou ničím jiným než modloslužbou ...“ Jeho zdůrazňování odporu vůči lidskému egu bylo naprosto nekompromisní, nelítostné až fanatické. Sám svých posledních dvacet let svého života žil téměř v naprosté izolaci.\n\nNarodil se do nechasidské rodiny v polském Goraji u Lublinu. K chasidismu se obrátil již v mládí. Stal se známý díky hlubokým znalostem Talmudu a kabaly, stejně tak pronikavým a praktickým myšlením. Studoval u rabína Simchy Bunima z Przysuchy. Odsuzoval falešnou zbožnost a hloupost.\n\nOd roku 1839 žil posledních dvacet let v klauzuře.\n\nJe považován za duchovního otce polské chasidské dynastie Ger, když se stal učitelem jejího zakladatele rabína Jicchaka Meira Altera.\nDalším ze studentů byl rabín Mordechaj Josef Leiner z Izbice.\n\nNikdy nepublikoval žádnou práci, přestože napsal řadu rukopisů, které ovšem před smrtí spálil. Několik sbírek promluv bylo vydáno, nejznámější nese název \"Emes ve-emunah\" (\"Pravda a víra\").\n\nStarší syn Dovid Morgensztern (1809–1893) se stal také kockým rebem.\n\n\n\n"}
{"id": "658747", "url": "https://cs.wikipedia.org/wiki?curid=658747", "title": "Inhibice", "text": "Inhibice\n\nInhibice je v biochemii proces, kdy vazba určité látky způsobí snížení aktivity enzymu. Tím dochází k zamezení či omezení správného průběhu enzymatické reakce. Látky, které takto účinkují, se označují jako enzymatické inhibitory či negativní efektory (opačně zase působí tzv. aktivátory). Inhibice může být přirozená, která umožňuje regulaci buněčných procesů, a nepřirozená, kdy se v roli inhibitorů ocitají např. různé zplodiny metabolismu, ale i léčiva a jedy. Existuje několik typů inhibice, obvykle se uvádí kompetitivní, nekompetitivní, akompetitivní a smíšená, někdy se zvlášť vyčleňuje i ireverzibilní (nevratná) inhibice.\n\nMechanismus inhibice je velice rozmanitý. Někdy se inhibitor váže na enzym a zamezuje mu navázat substrát, jindy sice umožní navázání substrátu, ale nemůže dojít k enzymatické reakci. V dalších případech se váže inhibitor až na komplex enzym-substrát (ES) a zamezuje přeměně substrátu.\n\nZ chemického hlediska může být inhibitorem téměř cokoliv. Jsou známy ionty kovů schopné inhibice, stejně jako různé nízkomolekulární anorganické látky, ale jako inhibitory se mohou chovat i třeba poměrně vysokomolekulární organické látky. Existuje skupina inhibitorů polypeptidové (bílkovinné) povahy, jeden z nich například blokuje účinky enzymu trypsinu.\n\nTřídění je různé, toto je jen jedno z možných. Někteří autoři dávají přednost řazení smíšené inhibice do skupiny nekompetitivních inhibicí (jako tzv. „smíšené nekompetitivní inhibice“). Speciálními případy je inhibice substrátem či produktem dané enzymatické reakce – i ty však zpravidla spadají do jednoho z níže uvedených typů inhibice.\n\nKompetitivní (soutěživé) inhibitory jsou látky, které soutěží („kompetují“) s molekulami substrátu o vazebné místo na molekule enzymu. Typická je situace, kdy inhibitor tvarem či chemickou strukturou připomíná molekulu substrátu a enzym není schopen mezi nimi rozeznat rozdíl. Následkem toho dochází s určitou pravděpodobností k navázání inhibitoru enzymem, přičemž z tohoto komplexu enzym-substrát nemůže vzniknout produkt. Reakce E + I → EI je však reverzibilní (vratná), takže po určité době dojde k uvolnění inhibitoru a enzym se může znovu „pokusit“ navázat substrát. Znamená to, že se ale snižuje koncentrace volných a tedy dostupných molekul enzymu. Rozsah inhibice závisí zejména právě na poměru koncentrací molekul substrátu a inhibitoru. Tím se vlastně zvyšuje Michaelisova konstanta enzymové reakce (K), což se ukáže při vynesení na Lineweaver-Burkův graf (stejně jako skutečnost, že maximální rychlost v zůstává konstantní).\n\nAkompetitivní inhibice je jev, kdy se inhibitor váže na komplex enzym-substrát a zamezuje přeměnění substrátu na produkt. V průběhu tohoto typu inhibice tedy vzniká ternární komplex ESI, enzym-substrát-inhibitor. Ve většině případů se tato inhibice uplatňuje u dvousubstrátových reakcí, kdy se inhibitor váže na komplex E-S, a to do druhého vazebného místa, čímž zamezuje průběhu reakce. Akompetitivní inhibitory snižují mezní rychlost (v) i Michaelisovu konstantu (K), ačkoliv jejich vzájemný poměr zůstává stejný. Účinky akompetitivní inhibice nelze odstranit prostým zvýšením substrátu (na rozdíl od kompetitivní inhibice), paradoxně je aktivita akompetitivního inhibitoru nejnižší při nízké koncentrace substrátu.\n\nNekompetitivní inhibitory se váží na alosterická místa enzymů a nebrání tedy substrátu, aby se navázal do vazebného místa enzymu. Nekompetitivní inhibitory způsobí jen to, že se snižuje rychlost přeměny substrátu na produkt. Inhibitor se přitom váže se stejnou disociační konstantou na volný enzym (E) i na komplex enzym-substrát (ES). Inhibitor za těchto okolností snižuje mezní rychlost (v), ačkoliv Michaelisova konstanta zůstává stejná.\n\nSmíšená inhibice je speciálním typem inhibice, kdy dochází k změně Michaelisovy konstanty i mezní rychlosti, ale mění se i jejich poměr.\n\nIreverzibilní inhibitory se rovněž označují jako enzymové jedy, protože nevratně poškozují enzym tím, že ho chemicky modifikují či se na něj nevratně navážou. Ve většině případů dochází ke kovalentní vazbě inhibitoru či jeho části na aminokyselinové postranní skupiny enzymu. Tyto kovalentní změny je obtížné či téměř nemožné napravit a situace se nezlepší ani tehdy, je-li inhibitor odstraněn z okolního prostředí. Je třeba ještě vyrobit nové molekuly enzymů, což může trvat dlouho, a tak jsou ireverzibilní inhibitory mnohdy fatální.\n\n"}
{"id": "658749", "url": "https://cs.wikipedia.org/wiki?curid=658749", "title": "Dani Samuelsová", "text": "Dani Samuelsová\n\nDani Samuelsová (* 26. května 1988 Fairfield City, Nový Jižní Wales) je australská atletka, jejíž specializací je hod diskem.\n\nPrvní mezinárodní úspěchy posbírala v roce 2005 na Mistrovství světa do 17 let v Marrákeši, kde získala zlatou medaili v disku a bronz ve vrhu koulí. O rok později vybojovala na hrách Commonwealthu v Melbourne bronz a v Pekingu se stala juniorskou mistryní světa v hodu diskem, v koulařské části obsadila ve finále 7. místo.\n\nV roce 2008 reprezentovala na letních olympijských hrách v Pekingu, kde skončila ve finále na 9. místě (60,15 m). O rok později se stala v Berlíně mistryní světa. Její nejdelší pokus měřil 65,44 metru. Stříbro získala Kubánka Yarelis Barriosová, která za vítězkou zaostala o 13 cm a bronz Rumunka Nicoleta Grasuová za 65,20 m.\n\n"}
{"id": "658750", "url": "https://cs.wikipedia.org/wiki?curid=658750", "title": "Zlaté maliny za rok 2010", "text": "Zlaté maliny za rok 2010\n\nZlaté maliny za rok 2010 byly udělovány 26. února 2011 v Barnsdall Gallery Theatre v Hollywoodu. Nominace byly vyhlášeny 24. ledna 2011. Jako tradičně se Zlaté maliny udělovaly v předvečer předávání Oscarů. Velkým vítězem pro rok 2010 se stal Poslední vládce větru s pěti vítězstvími a celkovými devíti nominacemi, včetně ceny za Nejhorší film.\n\nTěchto deset filmů obdrželo několik nominací:\n\n\n\n"}
{"id": "658751", "url": "https://cs.wikipedia.org/wiki?curid=658751", "title": "Pudlavský vodopád", "text": "Pudlavský vodopád\n\nPudlavský vodopád (německy \"Pudelfall\") je 3. největší vodopád v Česku, měří 122 metrů. Nachází se v Krkonoších, v Labském dole. Celkový sklon je ale pouze 25°. Hlavní vodopád tvoří dvě ramena, která se opět spojují v tůni pod vodopádem.\n\nŘíčka Pudlava je levostranný přítok Labe. Pramení v jižních svazích Vysokého Kola (1506 m), je 2 km dlouhá a stéká Pudlavským dolem.\n"}
{"id": "658752", "url": "https://cs.wikipedia.org/wiki?curid=658752", "title": "Daniela Costianová", "text": "Daniela Costianová\n\nDaniela Costianová (* 30. dubna 1965 Brăila) je bývalá rumunská atletka, která od roku 1990 reprezentovala Austrálii. Její specializací byl hod diskem.\n\nJejí osobní rekord z 30. dubna 1988 má hodnotu 73,84 metru, což ji řadí na 5. místo v dlouhodobých tabulkách.\n\n"}
{"id": "658754", "url": "https://cs.wikipedia.org/wiki?curid=658754", "title": "Železniční nehoda v Deštnici", "text": "Železniční nehoda v Deštnici\n\nK železniční nehodě v obci Deštnice v okrese Louny došlo 2. května 1966. Zpožděný vlak na přejezdu v obci smetl nákladní vůz s pražskými středoškoláky mířícími na chmelovou brigádu. Neštěstí si vyžádalo 10 mrtvých a 37 zraněných. 4 lidé byli následně odsouzeni za svůj podíl na nehodě.\n\nPřed 17:00 měl nákladní automobil odvézt 48 studentů pražské strojní průmyslové školy z Deštnice do Velké Černoce, kde měli být ubytováni. V 17:30 opustil strážní domek železničního přejezdu závorář Josef Kostka. Kvůli osobnímu sporu s Marií Hajnou, která ho ve službě střídala, se Kostka rozhodl odejít dříve zadním vchodem tak, aby se s ní nemusel potkat. Nemohl jí tak říct o zpožděné lokomotivě mířící k přejezdu. Zpoždění nezapsal ani do provozní knihy. Hajná se tak domnívala, že lokomotiva ze směru Milostín už podle jízdního řádu projela, a proto nespustila závory.\n\nK nárazu došlo krátce po 18:00. Většina studentů byla katapultována ven z korby do kolejiště a na přilehlý svah. Závorářka Hajná utrpěla silný šok a nebyla sama schopna zavolat telefonem ze strážního domku pomoc. Záchrany se tak ujali místní občané a projíždějící lidé. Podle očitých svědků jeden řidič odmítl naložit zraněné děti z obavy, že by si ušpinil auto. Jiní zase jen přihlíželi. Jeden z pomáhajících nakonec zavolal ze strážního domku službu v Žatci a nehodu ohlásil. Nehledě na obsah jeho hlášení byl odmítnut s tím, že jako nepovolaná osoba nesmí služební telefon používat. Jako první na místo nehody dorazil příslušník Veřejné bezpečnosti, který začal s vyšetřováním i přesto, že zde bylo ještě velké množství zraněných. Až několik minut po něm dorazila první sanitka a začala s jejich transportem do nemocnice.\n\n\nZ trestného činu obecné ohrožení byli obviněni tito lidé:\n\n\n4 viníci byli odsouzeni k nepodmíněným trestům v rozmezí 18 měsíců až 5 let. Zaměstnanci drah se během rekonstrukce snažili svalit vinu na řidiče nákladního automobilu tím, že odstranili porost v okolí přejezdu, aby prokázali, že měl v době neštěstí dobrý výhled na trať.\n\nDobový tisk politoval oběti nehody a neopomněl vyzdvihnout bezchybný průběh záchranných prací. Ve skutečnosti měli na záchraně zraněných největší podíl náhodní svědci.\nNehodě v Deštnici je věnován jeden z dílů pořadu České televize Osudové okamžiky s názvem \"Deštnice 1966\".\n\n\n"}
{"id": "658762", "url": "https://cs.wikipedia.org/wiki?curid=658762", "title": "Poluvsianská skalní jehla", "text": "Poluvsianská skalní jehla\n\nPoluvsianska skalná ihla, česky Poluvsianská skalní jehla, je přírodní památka na území vesnice Poluvsie, která je z administrativního hlediska částí lázeňského města Rajecké Teplice v okrese Žilina. V roce 1965 byla tato skála s přilehlým územím vyhlášena přírodní památkou s výměrou 19 466 m. Společenská hodnota této přírodní památky je především vědecká a estetická.\n\nJde o dolomitovou skalní jehlu, jejíž základna je má rozměry zhruba 11 x 5 metru a která je vysoká přibližně 15 metrů. Od přilehlého masivu Slnečných skal tuto skálu oddělily erozní přírodní procesy za přispění tektonického narušení. Poluvsianská skalní jehla je významným geologickým a geomorfologickým objektem jak z vědeckého a naučného, tak i z estetického hlediska. Pro svoji snadnou dostupnost (nachází se přímo vedle silnice z Rajeckých Teplic do Žiliny a jen několik metrů od železniční zastávky \"Poluvsie\" na regionální trati z Žiliny do Rajce) byla v minulosti využívána pro základní horolezecký výcvik, avšak s ohledem na stav skalních puklin ve střední a horní části byla zde tato činnost zakázána.\n\n"}
{"id": "658763", "url": "https://cs.wikipedia.org/wiki?curid=658763", "title": "Pilot (Glee)", "text": "Pilot (Glee)\n\nPilot je pilotní epizoda televizního seriálu \"Glee\", která měla premiéru 19. května 2009 na televizní stanici Fox. V České republice byl první díl odvysílán 5. září 2010 na stanici Prima Cool. Pilotní epizoda vypráví o vzniku středoškolského pěveckého sboru \"Glee\" a představuje hlavní postavy seriálu.\n\nEpizodu režíroval tvůrce seriálu Ryan Murphy, scénář napsali Ryan Murphy, Brad Falchuk a Ian Brennan. V každé epizodě zaznívají písně přezpívané Glee klubem.\n\nUčitel španělštiny, Will Schuester (Matthew Morrison) zjistí, že Sandy Ryerson (Stephen Tobolowsky), vedoucí učitel školního sboru na střední škole Williama McKinleyho byl vyhozen za nevhodné chování ke studentovi Hankovi Saundersovi (Ben Bledsoe). Ředitel školy, Figgins (Iqbal Theba) dává Willovi svolení k převzetí klubu. Will plánuje sbor oživit a vrátit mu jeho zašlou slávu a pojmenuje ho New Directions (česky Nový směr). Do sboru se přihásili po slávě toužící Rachel Berry (Lea Michele), diva Mercedes Jones (Amber Riley), okázalý kontratenor Kurt Hummel (Chris Colfer), hráč na kytaru na vozíčku Artie Abrams (Kevin McHale) a koktavá gothička Tina Cohen-Chang (Jenna Ushkowitz).\n\nWillově úsilí se vysmívá Sue Sylvester (Jane Lynch), trenérka úspěšných školních roztleskávaček Cheerios. Jeho žena Terri (Jessalyn Gilsig) Willa také nepodporuje a naznačuje mu, že jako účetní by si vydělal více. Rachel vyhrožuje, že opustí sbor, pokud ji Will nenajde tak dobrého zpěváka, jako je ona sama. Když Willovi slíbí fotbalový trenér Ken Tanaka (Patrick Gallagher), že se mu pokusí do sboru získat nějakého fotbalistu, objeví náhodou, že quaterback Finn Hudson (Cory Monteith) je ve skutečnosti velmi talentovaný zpěvák. Will se tedy pokusí o lest a do Finnovi skříňky dá tajně dávku marihuany a vyhrožuje mu, že pokud se nepřidá do New Directions, tak to oznámí řediteli. Finn, který nechce zklamat svou ovdovělou matku, souhlasí.\n\nWill bere New Directions, aby viděli jejich konkurenční sbor, Vocal Adrenaline vystupovat. Doprovází ho Emma Pillsbury (Jayma Mays), školní výchovná poradkyně, která je do něj tajně zamilovaná. Vocal Adrenaline předvádí působivé ztvárnění písně „Rehab“ od Amy Winehouse, což New Directions značně znejistí a začnou mít obavy o svém umístění na regionálním kole školních sborů. Když se Will vrátí z představení, jeho manželka Terri mu sděluje, že je těhotná. Věříc, že ho jeho rodina potřebuje, Will rezignuje na funkci vedoucího školního sboru a žádá o práci jako účetní.\n\nFinn je šikanován svými spoluhráči s fotbalového týmu, protože je členem nepopulárního školního sboru, a tak se Finn rozhodne sbor opustit. Fotbalový tým zamkne Artieho do přenosných toalet a plánují ho převrhnout, ale Finn se rozhodne se toho nezúčastnit. Omluví se členům sboru a pokračovat v chození do sboru i když bez Willa. Emma žádá Willa, aby svůj odchod přehodnotil a když narazí na New Direction při vystoupení na píseň „Don't Stop Believin'“, tak se rozhodne zůstat se slovy, že by nemohl snést pohled, kdy sbor vyhraje národní kolo bez něj.\nPísně, které zazněly v pilotní epizodě \"Glee\":\n\nPo prvním odvysílání byl seriál nominován na tři Teen Choice Awards. Ryan Murphy byl v roce 2009 nominován za Nejlepší režii komediálního seriálu.\n"}
{"id": "658767", "url": "https://cs.wikipedia.org/wiki?curid=658767", "title": "Kaple Sainte-Ursule de la Sorbonne", "text": "Kaple Sainte-Ursule de la Sorbonne\n\nKaple Sainte-Ursule de la Sorbonne (neboli \"svaté Uršuly na Sorbonně\") je katolická klasicistní kaple v 5. obvodu v Paříži v Latinské čtvrti, která se nachází v komplexu Sorbonny.\n\nV roce 1622 se děkanem Sorbonny stal kardinál Richelieu. Kolej v té době tvořila uskupení zchátralých staveb kolem původní koleje. V roce 1626 byl kardinálem pověřen architekt Jacques Lemercier celý komplex přestavět. Součástí byla i kaple, kterou kardinál zamýšlel jako své mauzoleum. Původní kaple měla být nejprve zachována a měla symetricky oddělovat dvě nádvoří, ale nakonec byla zbourána. Nová kaple vznikla na místě bývalé koleje Calvi. Ačkoliv stavební práce na přestavbě Sorbonny započaly již v roce 1627, základní kámen samotné kaple byl položen až v roce 1635. Stavba nebyla dokončena za kardinálova života, a proto v roce 1642 se jeho pohřeb odehrával v rozestavěné kapli. Stavební práce skončily v roce 1653.\n\nBěhem Velké francouzské revoluce byla kaple zničena, kardinálův hrob byl vyrabován a jeho tělo vyvlečeno ven. Dochovala se proto pouze jeho lebka rozpolcená na dvě části. V 19. století byla ukryta pod betonový poklop, aby nedošlo k dalšímu znesvěcení. Vnitřní vybavení kaple bylo rozkradeno, takže dnes již z původního interiéru není v kapli téměř nic. V 19. století byl objekt přeměněn na posluchárnu a uvažovalo se i o zboření. Později se využívala na výstavy či koncerty a její stav se postupně zhoršoval. Kaple byla přesto 10. února 1887 zapsána mezi historické památky. Při bouřce v roce 1999 byly některé části poškozeny, takže musela být z bezpečnostních důvodů uzavřena. V roce 2004 proběhla oprava za přispění francouzského státu a města Paříže.\n\nArchitektem byl jmenován Jacques Lemercier. Při pohledu z náměstí před Sorbonnou, dominuje kaple celému komplexu. Fasáda je zdobená korintskými sloupy a doplněná čtyřmi sochami v nikách: vlevo nahoře Tomáš Akvinský, vpravo Petr Lombardský, dole vpravo Jacques-Bénigne Bossuet a vlevo Jean Charlier de Gerson. Stavba je zakončena kupolí, která byla první v Paříži.\nKaple má dva vstupy a naproti každému je oltář. Hlavní oltář je v chóru, zatímco monumentální oltář, věnovaný kardinálovi je naproti vstupu z nádvoří školy. Po stranách lodi se nacházejí čtyři kaple.\n\nVnitřní výzdobou byl pověřen Philippe de Champaigne (1602–1674), který namaloval obrazy a François Girardon (1628–1715), který je autorem kardinálova náhrobku. Interiér je jednoduchý. Kamenné zdi jsou doplněné pilastry a římsami, které ozdobí sochy v nikách v prvním patře. Malovaná výzdoba se omezuje pouze na oltářní obrazy a klenbu. Čtyři boční klenby ukazovaly čtyři evangelisty. V 19. století byly přeměněny na symboliku čtyř fakult obnovené Pařížské univerzity a představují Právo, Teologii, Medicínu a Umění.\n\nPodle tradice byl nad hlavním oltářem zavěšen kardinálský klobouk. Hlavním objektem je hrob kardinála Richelieu. Hrobka byla dokončena až v roce 1694, do té doby bylo tělo pohřbeno v kryptě. Náhrobek tvoří sarkofág z bílého mramoru, na kterém je socha ležícího kardinála podporovaná alegorickou postavou Víry. U jeho nohou je postava truchlící Vědy. Pomník byl v kapli několikrát přemisťován, až se nakonec ocitl zpátky na původním místě mezi chórovými lavicemi čelem k oltáři. Nad portálem na nádvoří se nacházejí varhany z počátku 19. století, které jsou ve špatném stavu.\n\n\n"}
{"id": "658768", "url": "https://cs.wikipedia.org/wiki?curid=658768", "title": "Silnice I/35", "text": "Silnice I/35\n\nSilnice I/35 je česká silnice I. třídy patřící k páteřním celostátním silničním tahům. Se svými 303,878 km je druhou nejdelší českou silnicí I. třídy, prochází šesti kraji a třemi krajskými městy, je po ní téměř v celé délce vedena evropská silnice E442. V úseku od Mohelnice po Lipník nad Bečvou je nahrazena dálnicí D35 a degradována na silnice II. třídy (II/635 nebo II/437).\n\nPůvodně byla naplánována (její střední úsek) v 18. století jako spojnice mezi královéhradeckou a olomouckou pevností. Do roku 1997 končila ve Valašském Meziříčí, toho roku byl na I/35 přečíslován navazující úsek silnice I/18 odsud ke hranici se Slovenskem. Dříve také přicházela do Liberce od hraničního přechodu Habartice–Zawidów (přes Frýdlant) – dnes úsek silnice I/13.\n\nNa silnici se nachází dva tunely: Liberecký a Hřebečský.\n\nJako silnice pro motorová vozidla jsou v provozu:\n\nDále je takto plánovaná Palačovská spojka (plánovaná peáž I/35 a I/57 mezi D48 a Valašským Meziříčím).\n\n\n\n\n\n\n\n\"D35\" (dříve R35) je dálnice plánovaná mezi městy Liberec a Lipník nad Bečvou, kde naváže na dálnici D1. Po dokončení měla být 2. nejdelší dálnicí v Česku. Měla by se spolu s dálnicí D11 stát alternativní trasou k přetížené dálnici D1.\n\nÚsek\" Liberec – Turnov\" a úsek \"Mohelnice – Olomouc – Lipník nad Bečvou\" byl vystavěn v kategorii rychlostní silnice (D35) Od 1.1.2016 se stal úsek\" Liberec – Turnov\" silnicí 1. třídy a úsek \"Mohelnice – Olomouc – Lipník nad Bečvou\" byl překategorizován na dálnici. Další hotovou částí D35 je úsek \"Sedlice – Opatovice nad Labem\", který však na stávající silnici I/35 nenavazuje a slouží jako spojnice mezi dálnicí D11 a silnicí I/37.\n\n"}
{"id": "658769", "url": "https://cs.wikipedia.org/wiki?curid=658769", "title": "Théâtre des Champs-Élysées", "text": "Théâtre des Champs-Élysées\n\nThéâtre des Champs-Élysées (česky \"Divadlo na Champs-Élysées\") je divadlo a koncertní sál v Paříži. Sídlí v 8. obvodu na \"Avenue Montaigne\" č. 15. Největší ze tří sálů má kapacitu 1905 diváků. Divadlo bylo otevřeno v roce 1913 a jeho architektem je Auguste Perret (1874-1954). Vlastníkem divadla je státní bankovní instituce \"Caisse des dépôts et consignations\".\n\nDivadlo bylo slavnostně otevřeno 3. dubna 1913. V roce 1923 vznikl z Galerie Montaigne další divadelní sál \"Studio des Champs-Élysées\". V červenci 1926 byl v sále \"Comédie des Champs-Élysées\" promítán první animovaný film ve Francii. Jednalo se o německý film \"Dobrodružství prince Ahmeda\".\n\nBudova byla postavena s prvky stylu art deco. Obsahuje tři sály a restauraci v nejvyšším patře. Konstrukce byla původně zamýšlená ze železa, ale architekt rozhodl o použití betonu, proti čemuž se ohradil stavitel. Kompromisem bylo obložení betonu bílým mramorem s basreliéfy a pouze čtyři skupiny vnitřních sloupů byly ponechány viditelné. Fasáda je zařazena mezi historické památky.\n\nBudova má tři sály. Největší s 1905 místy je určen k operním představením a koncertům, \"Comédie des Champs-Élysées\" a \"Studio des Champs-Élysées\" jsou určeny divadlu.\n\nThéâtre des Champs-Élysées patří vedle koncertních sálů Salle Pleyel, Cité de la musique a Salle Gaveau k významným zprostředkovatelům klasické hudby v Paříži. Sídlí zde Francouzský národní orchestr. Koncertují zde tělesa jako Vídeňští filharmonikové, Mnichovská filharmonie, Newyorská filharmonie, Symfonický orchestr Bavorského rozhlasu, Královský orchestr Concertgebouw i Pražská komorní filharmonie.\n\n"}
{"id": "658770", "url": "https://cs.wikipedia.org/wiki?curid=658770", "title": "Silnice I/34", "text": "Silnice I/34\n\nSilnice I/34 je česká silnice I. třídy propojující kraje Jihočeský, Vysočinu a Pardubický. Měří 202,590 km, patří mezi nejdelší a nejvýznamnější celostátní tahy, po její části je vedena celá evropská silnice E551 (České Budějovice – Humpolec) a krátkým úsekem i E49 (České Budějovice – Třeboň).\n\n\"Celková délka 18,391 km (19,939 s větví I/34J) - mostů: 6 - podjezdů: 4\".\"Silnice začíná v Českých Budějovicích vyústěním ze silnice I/3 (E55) a pokračuje ulicí Okružní ke kruhovému objezdu, kde zaúsťuje silnice I/34J, která začíná vyústěním ze silnice II/157 v ulici Nádražní. Silnice I/34 pak dále pokračuje přes Lišov a Štěpánovice až na hranice okresu u Vranína.\"\n\"Celková délka 41,714 - mostů: 12 - podjezdů: 2\".\"Silnice I/34 začíná na jindřichohradeckém okrese svoji cestu před Třeboní. V Třeboni peážuje po silnici I/24 (E49). Dále už pokračuje jako I/34 (E551) přes obce Stará Hlína, Mláka, Stráž nad Nežárkou, Lásenice a Horní Žďár. V Jindřichově Hradci se setkává se silnicí I/23, která po které peážuje až do Jarošova nad Nežárkou. Silnice pak za Novou Včelnicí přechází do okresu Pelhřimov.\"\n\"Celková délka 44,060 - mostů: 21 - podjezdů: 4.\"\"V okrese Pelhřimov silnice prochází přes obec Vodná. Pak vede po obchvatě kolem Kamenice nad Lipou a dále přes Pravíkov. Následuje další obchvat (kolem Božejova) a obce Ústrašín, Ondřejov a Myslotín. Silnice pak přichází do Pelhřimova a za ním se nachází křižovatka se silnicí I/19, která po silnici I/34 peážuje až za Havlíčkův Brod. Po zhruba 15 km následuje před Humpolcem nájezd na dálnici D1. Zde také končí svoji pouť silnice E551, která vede právě po I/34. Následuje průtah Humpolcem a Rozkoší. Za Rozkoší pak silnice vede do okresu Havlíčkův Brod.\"\n\"Celková délka 41,345 - mostů: 15 - podjezdů: 2\".\"Silnice I/34 směrem do Havlíčkova Brodu prochází přes Skálu, Věž a Šmolovy. V Havlíčkově Brodě peážuje po silnici I/38. Před Pohledem silnici I/34 opouští silnice I/19, která po ní od Pelhřimova peážovala. Dále vede silnice I/34 přes Krátkou Ves a po novém obchvatu kolem České Bělé. V průtahu obcí pak prochází silnice I/34H. Následuje Ždírec nad Doubravou, kde silnice I/34 potkává I/37. Před hranicemi s okresem Chrudim ještě silnice I/34 prochází přes Kohoutov a Benátky.\"\n\nV roce 2018 probíhá oprava silnice kolem Pohledu, kdy probíhá výstavba křižovatky se silnicí I/19.\n\"Celková délka 25,057 km, na trase 10 mostů, 1 podjezd, 1 železniční přejezd.\"\"V okrese Chrudim vede silnice přes obce Chlum, Hlinsko a Krouna, v obci Borová pokračuje do okresu Svitavy.\"\n\n\"Celková délka 32,020 - mostů: 11 - podjezdů: 1 - železničních přejezdů: 5\".\"Posledním okresem, kterým silnice I/34 vede a ve kterém končí je okres Svitavy. Silnice vede přes obec Borová. Následuje město Polička a obec Květná. Ve Svitavách silnice I/34 potkává silnici I/43 (E461) a před Koclířovem končí zaústěním do silnice I/35 (E442).\"\n\nŘeditelství silnic a dálnic ČR - Silnice I. tříd\n"}
{"id": "658772", "url": "https://cs.wikipedia.org/wiki?curid=658772", "title": "Silnice II/105", "text": "Silnice II/105\n\nSilnice II/105 je česká silnice II. třídy vedoucí z pražské aglomerace jižním směrem až k Českým Budějovicím. Je dlouhá 128 km a je regionálně významná. Nejfrekventovanější je na trase České Budějovice – Týn nad Vltavou a v blízkosti Prahy. Vede mimo jiné kolem jaderné elektrárny Temelín.\n\n\n"}
{"id": "658773", "url": "https://cs.wikipedia.org/wiki?curid=658773", "title": "Agence France-Presse", "text": "Agence France-Presse\n\nAgence France-Presse (AFP) neboli \"Francouzská tisková agentura\" je nejstarší mezinárodní zpravodajská agentura. Její centrála se nachází v Paříži na \"Place de la Bourse\" ve 2. obvodu. Po AP a Reuters je dnes třetí největší tiskovou agenturou na světě, má pobočky ve 110 zemích a nabízí zprávy v šesti jazycích (francouzsky, anglicky, arabsky, španělsky, německy a portugalsky), multimediální zprávy pak navíc v japonštině a obou čínštinách. Denně vyprodukuje 5000 zpráv, 2000–3000 fotografií, 80 infoboxů a animací a asi 30 videí.\n\nZaložil ji v roce 1835 v Paříži Charles-Louis Havas pod názvem \"Agence des feuilles politiques – Correspondance générale\".\n\nPřejmenována byla 20. srpna 1944 v den osvobození Paříže, když skupina novinářů odvysílala z centrály první zprávu o vítězství pod názvem \"Agence française de Presse\". O měsíc později získala své současné označení \"Agence France-Presse\".\n\nV 1957 získala AFP postavení veřejnoprávní instituce, obdobně jako má ČTK. Správní rada (conseil d'administration) se skládá z deseti zástupců sdělovacích prostředků (z toho osmi z tištěných médií a dva z rozhlasu), tří zástupců francouzské vlády a dvou zástupců zaměstnanců AFP. Zákonem určený status má zaručovat nezávislost na státu a soukromých vlastnících. Finanční závislost na francouzském státu je však významná, neboť 40 procent z příjmů AFP pochází z předplatného státních organizací.\n\nDnes má AFP asi 1200 placených novinářů, včetně přibližně 250 fotografů a dalších více než 2000 dopisovatelů ve 165 zemích. Tím má jednu z nejhustších sítí korespondentů na světě.\n\n"}
{"id": "658775", "url": "https://cs.wikipedia.org/wiki?curid=658775", "title": "AFP", "text": "AFP\n\nZkratka (značka) AFP může znamenat: \n\n"}
{"id": "658777", "url": "https://cs.wikipedia.org/wiki?curid=658777", "title": "Velká Jerjoma", "text": "Velká Jerjoma\n\nVelká Jerjoma ( nebo ) je řeka v Irkutské oblasti s prameny v Evenckém rajónu v Krasnojarském kraji v Rusku. Je 411 km dlouhá. Povodí má rozlohu 13 500 km².\n\nPramení v bažinách a teče v hluboké dolině přes Středosibiřskou vrchovinu. Ústí zleva do Dolní Tunguzky.\n\nZdrojem vody jsou sněhové a dešťové srážky.\n"}
{"id": "658781", "url": "https://cs.wikipedia.org/wiki?curid=658781", "title": "Minerální pramen", "text": "Minerální pramen\n\nMinerální pramen je vývěr podzemní vody z hlubin zemské kůry. Jedná se o přírodní léčivé zdroje, vyskytující se po celém světě. . Minerály obsažené v horninách jsou unášeny vodou, která je obohacována a pod tlakem stoupá vzhůru k zemskému povrchu.\n\nV ČR jsou využívány v lázeňství a k získávání minerální vody.\nNejvětší koncentrace lázeňských míst v ČR jsou severozápadní Čechy a významná lázeňská centra jako: Karlovy Vary, Mariánské Lázně, Františkovy Lázně, lázně Jáchymov a Lázně Kynžvart.\nMinerální vody pocházející v ČR z Českého masivu jsou převážně tzv. kyselky (obohacené o oxid uhličitý). Příkladem je minerálka Mattoni, vyvěrající poblíž Lázní Kyselka.\n"}
{"id": "658782", "url": "https://cs.wikipedia.org/wiki?curid=658782", "title": "Twilight sága: Stmívání", "text": "Twilight sága: Stmívání\n\nTwilight sága: Stmívání (původní anglický název Twilight) je americký romantický fantasy thriller z roku 2008 o délce 121 min., první díl filmové série Stmívání. Film, natočený podle stejnojmenného románu Stephenie Meyerové, měl premiéru v listopadu roku 2008.\n\nHudba k filmu vyšla na dvou CD: \"Twilight: Original Motion Picture Soundtrack\" a \"Twilight: The Score\". První CD obsahuje skladby různých autorů, na druhém je instrumentální hudba zkomponovaná Carterem Burwellem.\n\n\n\n"}
{"id": "658783", "url": "https://cs.wikipedia.org/wiki?curid=658783", "title": "Hasan as-Senussi", "text": "Hasan as-Senussi\n\nSaíd Hasan ar-Rida al-Mahdí as-Senussi (1928 Tripolis, Libye – 28. dubna 1992 Westminster, Spojené království) byl někdejší korunní princ Libyjského království v době od 26. října 1956 až do 1. září 1969, kdy se po vojenském puči v zemi vlády zmocnil Muammar Kaddáfí.\n\nHasan se narodil v roce 1928 jako pátý syn Muhammada ar-Ride as-Senussiho, (1890–1955), (bratra tehdejšího emíra Kyrenaiky - Idríse I.) a jeho desáté manželky Imbaraiky. Vzdělání získal na školách v Al-Taj, Kufra a na káhirské univerzitě Al-Azhar v Egyptě. \n\n24. prosince 1951 Libye získala nezávislost. Po smrti svého otce ho 26. října 1956 ho jeho strýc král Idrís I. jmenoval korunním princem.\n\n"}
{"id": "658786", "url": "https://cs.wikipedia.org/wiki?curid=658786", "title": "Twilight sága: Nový měsíc", "text": "Twilight sága: Nový měsíc\n\nTwilight sága: Nový měsíc je americký romantický fantasy thriller z roku 2009. Jde o filmovou podobu knihy Nový měsíc, druhého dílu ságy Stmívání od Stephenie Meyerové.\n\nSummit Entertaiment se rozhodl změnit režiséra a oním „vyvoleným“ se stal Chris Weitz. Česká premiéra byla 26. listopadu 2009. Film drží světový rekord v tržbě za první den od uvedení.\n\nUvedeny jsou pouze nové postavy, představitelé postav z se nezměnili. \n"}
{"id": "658787", "url": "https://cs.wikipedia.org/wiki?curid=658787", "title": "Silnice I/57", "text": "Silnice I/57\n\nSilnice I/57 je česká silnice I. třídy vedoucí Moravskoslezským a Zlínským krajem. Je dlouhá 167,72 km a patří mezi hlavní silniční tahy na východě země. Na obou koncích pokračuje do zahraničí (Polsko, resp. Slovensko). Původně začínala až v Krnově a úsek k hranici s Polskem byl číslován jako II/458.\n\n\nhttps://geoportal.rsd.cz/webappbuilder/apps/7/\n\n"}
{"id": "658788", "url": "https://cs.wikipedia.org/wiki?curid=658788", "title": "Twilight sága: Zatmění", "text": "Twilight sága: Zatmění\n\nTwilight sága: Zatmění je americký romantický fantasy thriller z roku 2010. Třetí díl byl dokončen krátce po druhém tedy Novém měsíci kvůli zachování sedmnáctiletého vzhledu Roberta Pattinsona. Premiéra byla stanovena na 30. června tohoto roku. \n\nRežie: David Slade\n\nHrají (nové postavy): \"Riley\" - Xavier Samuel, \"Victoria\" - Bryce Dallas Howard, \"Maria\" - Catalina Sandino Moreno, \"Royce King II.\" - Jack Huston, \"Leah Clearwater\" - Julia Jones, \" Seth Clearwater\" - Boo Boo Stewart, \"Bree Tanner\" - Jodelle Ferland\n\nBella tráví s Edwardem více a více času a proto s ní Jacob Black nemluví. Vše se ale změní, když v Seattlu začínají podivné vraždy. Konečná bitva s Victorií se blíží.\n\n1.CD\n\n2.CD \n\nThe Score\n\nInstrumentální hudbu ke třetímu dílu složil Howard Shore. Na skladbě Weeding Plans se podíleli Metric na instrumetální Weeding Plans navazuje píseň Eclipse z 1.CD .\n"}
{"id": "658791", "url": "https://cs.wikipedia.org/wiki?curid=658791", "title": "I Spit on Your Grave", "text": "I Spit on Your Grave\n\nI Spit on Your Grave je americký nezávislý horor žánru rape and revenge z roku 2010. Jedná se o remake kultovního a kontroverzního stejnojmenného filmu, který měl premiéru v roce 1978. Režisérem je Steven R. Monroe a hlavní postavu mladé spisovatelky \"Jennifer Hillsové\" ztvárnila Sarah Butlerová.\n\nDvacetipětiletá americká spisovatelka \"Jennifer Hillsová\" (Sarah Butlerová) hodlá strávit několik dalších měsíců na samotě, kde by ráda vytvořila novou knihu. Po příjezdu do vesnice ji starý správce \"Earl\" (Tracey Walter) poskytuje klíče od jezerní chaty a vydává se k cíli. Cestou si zajede, zastaví se pro radu u benzínové pumpy, kde na ni jeden z mladých pumpařů \"Johnny\" (Jeff Branson) v žertu činí sexuální narážky. Reaguje však vtipně a před kamarády jej pokoří.\n\nKlid u jezera v hlubokém lese se jeví jako ideální místo pro odpočinek a psaní. Brzy se však porouchá toaleta, kterou přijíždí opravit mentálně zaostalý mladík \"Matthew\" (Chad Lindberg). Parta čtyř kluků od pumpy tráví volný čas u jezera perverzní zábavou spočívající v natáčení drsných videí, při nichž zabíjejí zvířata. Taky si utahujou z Matthewa, jenž tvrdí, že dostal za úspěšně odvedenou opravu pusu a rozhodují se s mladou slečnou intimněji seznámit.\n\nV noci spisovatelka nejdříve najde mrtvého ptáka na terase. Následně ji bavící se parta přepadne. Ve vstupní hale je obklíčena a začíná drsná úchylná hra. Pod hrozbou fyzického násilí musí plnit Johnnyho příkazy, v úzkosti naznačuje felaci alkoholové láhve a hlavně zbraně. \"Stanley\" (Daniel Franzese) si během celého představení pořizuje videozáznam. V jedné chvíli se jí podaří utéct do lesa, v němž naráží na \"šerifa Storcha\" (Andrew Howard) a správce objektu. Policista je udiven šokující výpovědí, hochy zná od mala a nikdy nic zvláštního nezaznamenal. S dívkou odjíždí zpět do chaty sjednat pořádek, ale uvnitř nikoho nenachází. Zajišťuje však velké zásoby alkoholu a joint se stopami rtěnky. Spisovatelka chápe, že se dostala do pozice nevěrohodné osoby. Podrobuje se nepříjemné osobní prohlídce, v jejímž rámci cítí intimní osahávání. Do domu se náhle vrací skupina kluků a následuje překvapivé zjištění. Samotný šerif je hlavou perverzní a brutální bandy.\n\nHra začíná. Jennifer musí cenit zuby a řehtat jako klisna, hrubým násilím je přinucena k sexu. Zaostalý Matthew, sám donucený ke své první souloži, ji pak znásilní.\n\nZmatená a polonahá vychází z chaty do lesa, kde ji šerif análně zneužije a Johnny ji nutí k orálnímu sexu. Vyčerpaná vstává a s celou skupinou v zádech míří deprivovaná k mostu. Storch hodlá celou hru ukončit jejím zastřelením. Jennifer však skáče do řeky a ztrácí se pod hladinou. Podél břehů nastává několikadenní bezvýsledné pátrání po těle.\n\nSpisovatelka se objevuje po jednom měsíci. Celou dobu se schovávala v lesní ruině, jedla hmyz a další dostupnou potravu. Připravovanou odplatu navrhla ve formě stejné „drsné hry“ vůči těm, kteří ji praktikovali na ni. Starému správci Earlovi šerif nejprve zdůvodnil její zmizení náhlým odjezdem. Ten mu však jednoho večera telefonicky sděluje, že se na dívku vyptála kamáradka, protože je nezvěstná. Storch tak správce zastřelí na lovu.\n\nPrvní, komu se dívka zjevuje je zaostalý Matthew. Jako jediný má výčitky svědomí a celé události lituje. V domě, kde ji znásilnil, spisovatelku vidí na pohovce. Zatímco se vyznává z hříchů, ona jej začíná škrtit pomocí provazu a poté mu podává hypnotika.\n\nStanley ji spatřuje v lese během pátrání po těle, vydává se za ní. Chytá se do nastražené pasti na medvědy. Na pomoc přibíhá Andy, jenž dostává tvrdý úder baseballovou pálkou do hlavy a upadá do bezvědomí. Stanley je v sedě přivázán ke kůlu. Dívka začíná tzv. rybařit. Evertuje mu víčka propíchnutými háčky a napnuté vlasce nechávají oční koule stále otevřené. Z batohu vyndavá rybu, jejíž vnitřnosti rozetře po těle a obličeji. Za okamžik se slétávají havrani, kteří mu vyklovou oči. Vše si natáčí na Stanleyho kameru, na kterou si on nahrával znásilnění. Andy se probouzí natažený na prknech prázdné vany. Je svázaný s rukama za zády, v poloze ležícího hlavou dolů. Vana se začíná plnit vodou. Jennifer jej začíná topit, opět stejným způsobem, který praktikoval v lese, když ji nořil hlavu do louže. Následně do vody přidává silný louh a zkouší jak dlouho udrží hlavu nad hladinou. Hlava mu za okamžik klesá do vany a zásada rozežírá obličej s jazykem, což končí smrtí.\n\nVzpurný Johny stojí nahý uprostřed ruiny. Je svázaný a má zařízlou uzdu v ústech. Dívka za ni tahá, chce slyšet řehtání a vidět zuby, které kleštěmi vytrhává. Jízlivě ho upozorňuje, že se vzpurní koníci kastrují. Bere velké nůžky na živý plot, odstřihává penis a strká mu jej do pusy. Odchází a nechává ho vykrvácet.\n\nPoté navštěvuje rodinu šerifa. Těhotná manželka se domnívá, že se jedná o novou soukromou učitelku dcery. Novinu telefonuje manželovi do auta a předává mu ji k rozhovoru. Když se slečna představuje jménem Jennifer Hillsová, Storch se vyděsí a okamžitě obrací vůz k domovu. Zjišťuje, že spisovatelka již dceru odvezla pryč, snad na dětské hřiště. V panice se tam vydává, nikoho však nenalézá. Usedá zpět do policejního vozu, když se dívka zjevuje na zadní sedačce. Následuje prudká rána heverem do šerifovy hlavy, po které upadá do bezvědomí. Probouzí se v lesní ruině v předklonu přivázaný ke stolu. Hlavní policejní kulovnice je poté análně znásilněn. Spisovatelka přivazuje na spoušť zbraně provázek, jehož druhý konec obtáčí kolem zápěstí omámeného Matthewa. Ten dosud seděl nepozorován pod přehozem v místnosti. Storch začíná prosit o život, modlí se a snaží se o urovnání situace. Naléhá na propuštění, protože manželka čeká druhé dítě. Žádá, aby se jeho andílkovi, tak nazývá dceru, nic nestalo. Jennifer však bez emocí odchází z domu a ironicky poznamenává, aby se nesnažil probudit Matthewa. Usedá venku a slyší sprosté šerifovy nadávky na její osobu. Retardovaný mladík se probouzí, ne zcela orientován hýbe rukou a vychází výstřel, jenž zabíjí oba dva poslední členy party.\n\nPosledním záběrem je pohled na sedící Jennifer, která má ve tváři náznak zlomyslného zadostiučinění.\n\nStudio CineTel Films naplánovalo celosvětovou premiéru v kinech na rok 2010. Film byl poprvé uveden 1. května 2010 v Sheraton Grand Hotelu texaského Irvingu během texaského víkendu strašidelných můr a posléze jako součást Film4 Frightfest 29. srpna 2010. Kanadská předpremiéra proběhla v rámci Fantasia Festivalu 28. července 2010, s účastí všech herců v hlavních rolích i autora předlohy Meira Zarchiho, režiséra původního hororu \"Plivu na tvůj hrob\". Ve Spojených státech byl snímek uveden v omezené distribuci 8. října 2010.\n\nV USA, Kanadě, Austrálii, Spojeném království a na Novém Zélandu je film distribuován společností Anchor Bay Entertainment. DVD a Blu-ray nosiče byly ve Spojených státech vydány 8. února 2011. DVD navíc obsahuje hlasovou nahrávku režiséra Monroea, vystříhané scény a trailery.\n\n"}
{"id": "658795", "url": "https://cs.wikipedia.org/wiki?curid=658795", "title": "Plivu na tvůj hrob", "text": "Plivu na tvůj hrob\n\nPlivu na tvůj hrob, anglicky: Day of the Woman, známý pod distribučním titulem I Spit on Your Grave, je kontroverzní nezávislý film z kategorie rape and revenge. Jedná se o kanadský psychologický thriller režiséra, producenta a scenáristy Meira Zarchiho.\n\nOmezeně byl uveden v roce 1978, masověji pak v reedici o dva roky později. V roce 2010 proběhla premiéra jeho remaku. Přední filmoví kritici jej odsoudili za přílišné zobrazování násilí a dlouhé záběry znásilnění. Roku 2010 jej časopis \"Time\" zařadil mezi deset nejabsurdnějších filmů s násilnou tematikou \"(Ridiculously Violent Movies)\".\n\nChata, kterou si pronajala představitelka \"Jennifer Hillsové\" a exteriéry okolí s řekou a benzínovou pumpou byly natáčeny na lokacích Kentu v americkém státě Connecticut. Chata, ve které vznikla většina interiérů, byla majetkem režisérova přítele a kameramana Nouriho Haviva.\n\nOficiální název \"Day of the Woman\" (Den ženy) byl pro obnovené rozšířené uvedení do kin v roce 1980 změněn na \"I Spit on Your Grave\" (Plivu na tvůj hrob), přestože se režiséru Meiru Zarchimu nelíbil.\n\nCamille Keatonová, praneteř Bustera Keatona, obdržela za roli \"Jennifer Hilllsové\" ocenění pro nejlepší herecký výkon na Mezinárodním katalánském filmovém festivalu v roce 1978.\n\nZarchi několikrát snímek nabídl do distribuce \"Motion Picture Association of America\". Pokaždé došlo k jeho odmítnutí pro přílišné násilí, aniž byly specifikovány stopáže, které měly být závadné. V roce 1980 thriller nově sestříhal, ale opět s výsledným odmítnutím.\n\nZarchi tak distribuoval snímek sám, několikrát jej promítl ve venkovských autokinech. Roku 1980 získal pro uvedení distribuční síť Jerry Gross Organization, a to s podmínkou přejmenování dle jejího výběru.\n\nMnoho států včetně Irska, Norska, Islandu a Spolkové republiky Německo thriller zakázala, s odůvodněním nevhodné „oslavy násilí na ženě“. Kanada nejdříve uplatnila také zákaz, v 90. letech však přenesla rozhodnutí případného uvedení na provincie. Od roku 1998 tak Manitoba, Nové Skotsko a Québec distribuci povolily.\n\nCenzurovaná americká verze byla uvedena v roce 1982 na australském trhu, jako nepřístupná do 18 let. Roku 1987 pak neuspěla žádost na jeho zákaz. V prodeji snímek zůstal až do roku 1997, kdy došlo se zavedením nových opatření k jeho stažení. V roce 2004 byl prodej nesetříhané verze obnoven. Soudní rozhodnutí uvedlo, že kastrace není druhem sexuálního násilí.\n\nVe Spojeném království byl snímek zařazen do kategorie tzv. „nechutné kinematografie“ (video nasty), jejíž obsah směl být na počátku 80. let distribuován pouze na videokazetách. Až do roku 2001 pak setrval na seznamu zakazující veřejné uvedení. Od tohoto data je značně sestříhaná verze uváděna s klasifikací přístupné od 18 let. Britská verze byla v roce 2001 také vydána prostřednictvím DVD na Novém Zélandu, opět od 18 let.\n\n"}
{"id": "658797", "url": "https://cs.wikipedia.org/wiki?curid=658797", "title": "Věra Beranová", "text": "Věra Beranová\n\nVěra Beranová (* 2. dubna 1947, Olomouc) je česká estetička a kunsthistorička. Ve své práci se zaměřuje na vývoj estetického myšlení v Čechách.\n\nMaturitu složila v roce 1965 v Olomouci v Hejčíně, poté studovala na Univerzitě Palackého v Olomouci obory filosofie, historie a estetika, kterou absolvovala v roce 1970. Od roku 1972 působila na Katedře dějin umění a estetiky Komenského univerzitě v Bratislavě (aspirantka 1972-1979, asistentka 1979-1984, docentka 1984).\n\nJako docentka dějin umění a estetiky přednášela rovněž na Karlově Univerzitě v Praze (1986-1994) a na Katedře společenských věd (1994-2001) a Katedře dějin a teorie umění (2003-2010) Univerzity Jana Evangelisty Purkyně v Ústí nad Labem . V současnosti externě spolupracuje s Univerzitou Jana Evangelisty Purkyně v Ústí nad Labem a Filosofickou fakultou v Prešově. Kromě výkladu estetického myšlení věnovala jednu ze svých knih i svému otci, malíři Aljo Beranovi. Jejím manželem byl prof. PhDr. Václav Čada, DrSc. (1942, Olomouc – 1993, Praha). Pravidelně publikuje v českém i zahraničním odborném tisku, zejména ve slovenském časopisu Výtvarný život a sbornících Acta Culturologica, Acta Facultatis Philosophicae Universitatis Presoviensis, Acta Universitatis Purkynianae, ad. \n\nZa rok 2013 získala cenu Josefa Dobrovského a v roce následujícím i cenu Unie českých spisovatelů.\n\n\n"}
{"id": "658805", "url": "https://cs.wikipedia.org/wiki?curid=658805", "title": "Have I Offended Someone?", "text": "Have I Offended Someone?\n\nHave I Offended Someone? je kompilační album, složená z písní Franka Zappy. Album vyšlo 8. dubna 1997. Obsahuje materiál nahraný v letech 1973-1985.\n\nVšechny skladby napsal Franka Zappa, pokud není uvedeno jinak.\n"}
{"id": "658807", "url": "https://cs.wikipedia.org/wiki?curid=658807", "title": "Alfred Marshall", "text": "Alfred Marshall\n\nAlfred Marshall (26. července 1842 Bermondsey, Spojené království – 13. července 1924 Cambridge, Spojené království) byl jeden z nejvlivnějších ekonomů své doby. Jeho kniha, \"Zásady ekonomie\" (1890), byla po mnoho let hlavní ekonomickou učebnicí po celém světě. Vysvětluje myšlenky nabídky, poptávky, mezního užitku a nákladů na výrobu. Marshall je znám jako jeden ze zakladatelů neoklasické ekonomie.\n\nVyrostl na předměstí Londýna v Claphamu. Jeho otec byl zaměstnán jako pokladník banky a byl oddaný evangelík. Nejdříve chodil do obchodní školy a poté do St. John's College na Cambridge, kde začal vynikat v matematice. Tam se začal věnovat i filozofii, teologii a následně ekonomii, z čehož vznikla jeho další práce. Později, roku 1868 se na této škole stal vyučujícím morálních věd a roku 1885 se stal profesorem politické ekonomie. Zůstal zde až do roku 1908 kdy odešel do důchodu.\n\nZ ekonomie chtěl udělat více vědeckou disciplínu. Kolem roku 1870 napsal několik pojednání o mezinárodním obchodu a o problémech protekcionismu. Mnoho z těchto prací bylo v roce 1879 svázáno a pracovně nazváno \"Čistá teorie zahraničního obchodu: čistá teorie domácího produktu\". Tentýž rok publikoval se svou ženou Mary Paley Marshall \"Ekonomii průmyslu\".\n\nPři psaní používal tento postup:\n\nStal se profesorem Mary Paley na Cambridge. Oženili se spolu roku 1877 a proto byl nucen opustit své místo na škole kvůli „celibátním“ předpisům na univerzitě. Poté se stal ředitelem na fakultě v Bristolu, která byla základem Bristolské univerzity. Opět přednášel politickou ekonomii a ekonomiku. V Bristolu zdokonalil svou \"Ekonomiku průmyslu\" a více ji rozšířil po Británii jako učební pomůcku. Největší proslulost získal právě z této své práce. Krátkou dobu strávil na Balliol College, Oxford a poté se vrátil na Cambridge.\n"}
{"id": "658808", "url": "https://cs.wikipedia.org/wiki?curid=658808", "title": "Mezistátní most", "text": "Mezistátní most\n\nMezistátní most (\"angl. Interstate Bridge\") je pár téměř identických ocelových zvedacích příhradových mostů, které přenáší mezistátní dálnici Interstate 5 přes řeku Columbii mezi Portlandem v Oregonu a Vancouverem ve státě Washington. První most byl otevřen pro provoz v roce 1917, jeho na jih směřující dvojník ho doplnil v roce 1958. Statistiky z roku 2008 uvádějí, že ho použilo v průměru 121 400 vozidel denně. Zelená konstrukce, která je 1 067 metrů dlouhá, přenáší přes řeku tři pruhy každým směrem. V roce 1982 byl most přidán do národního rejstříku historických míst pod názvem \"Dálniční most mezi Portlandem a Vancouverem\".\n\nMost byl postaven, aby nahradil přeplněný systém trajektů, který provozovala společnost \"Pacific Railway, Light and Power Company\". Stavba začala v březnu 1915, následoval prodej cenných papírů. První most byl otevřen 14. února 1917 za 1,75 milionu amerických dolarů, což uhradily okresy Clark ve Washingtonu, který zaplatil půl milionu, a Multnomah v Oregonu, který uvolnil jeden a čtvrt milionu. První most má celkem třináct oblouků, z nichž tři měří 84 metrů a zbylých deset měří 81 metrů. Jeden z delších oblouků je zvedací, což umožňuje lodím proplout pod mostem. Původní silnice byla téměř dvanáct metrů široká a měla jeden a půl metrů široký chodník. Byl to první silniční most mezi Washingtonem a Oregonem, který překračoval nějakou řeku. Původně se jednalo o mýtný most, jehož mýtné činilo pět centů za osobu. V roce 1929 ho ale státy Washington a Oregon koupily od okresů Clark a Multnomah a mýtné zrušily.\n\nAž do roku 1940 na mostě jezdily tramvaje, které jezdily po kolejové splítce, jelikož tramvaje z Vancouveru používaly normální rozchod, zatímco portlandské tramvaje byly úzkorozchodné. Před postavením mostu už existovala v Portlandu tramvajová linka do Vancouveru, která ale končila na Haydenově ostrově, kde museli cestující přestoupit na trajekt, který vlastnil portlandský dopravní podnik. Tramvaje na mostě přestaly jezdit v září 1940.\n\nV roce 1958 proběhlo 14,5 milionu dolarů drahé vylepšení, které vytvořilo na jih směřující most a zdvojnásobilo kapacitu mostu. Byl postaven s hrbem, který poskytuje 22 metrů dlouhou mezeru a minimalizuje otevírání mostu. Poté co byl otevřen, byl ten starý uzavřen, aby zde byl postaven odpovídající hrb. Když byly oba mosty v roce 1960 opět otevřeny, mýtné bylo opět zavedeno na dvacet dolarů za osobní automobily, čtyřicet dolarů za lehké nákladní automobily a šedesát dolarů za těžké nákladní automobily a autobusy. V roce 1966 bylo mýtné opět zrušeno, jelikož byly výdaje na vylepšení splaceny.\n\nV roce 1990 bylo dokončeno další vylepšení, které stálo tři miliony dolarů a zahrnovalo rekonstrukce výtahových kabelů, vyrovnávacích spár a také předláždění povrchu. Dieselgenerátor, který pohání výtah, byl nahrazen v roce 1995 za cenu 150 tisíc dolarů. V roce 1999 byl most za 17 milionů dolarů nově nabarven. Téměř jedenáct milionů dolarů drahé elektrické vylepšení bylo dokončeno v květnu 2005.\n\nMost je 1 078 dlouhý a jeho hlavní oblouk má délku 162 metrů. Vertikální výtah poskytuje při plném otevření 53,6 metru širokou mezeru pro proplouvající lodě. Výtah se otevírá deset až dvacetkrát za měsíc a každé otevření trvá deset minut.\n\nŘidiče varují před otevřením výtahu signály už několik kilometrů předem. Kvůli této překážce je most hlavním kandidátem Federální administrace dálnic na nahrazení. Proplutí obchodních lodí jsou naplánovaná tak, aby se vyhnula dopravní špičce.\n\nV roce 2001 přejelo přes most denně 120 tisíc vozidel, včetně deseti tisíc kamionů. Most je úplně zaplněn čtyři hodiny denně.\n\nMost je často ucpán a to jak na dálnici, tak na řece. Ministerstva dopravy obou států nyní společně studují, jak co nejvýhodněji most nahradit. Původně byla plánovaná cena nahrazení 2 miliardy dolarů, později se ale vyšplhala až na 4,2 miliardy dolarů.\n\nNahrazení komplikuje železniční zvedací most, který překonává řeku Columbii blízko po proudu a omezuje umístění lodní trasy, a také příjezdové cesty k Portlandskému mezinárodnímu letišti a Pearsonovu letišti ve Vancouveru, které omezují výšku jakékoli nové konstrukce. Někteří navrhovali nahrazení mostu na jiném místě. Původně bylo vymyšleno 12 plánů, jak zlepšit a zvětšit přejezd mezistátní dálnice Interstate 5 přes Columbii. V roce 2006 byly zvoleny čtyři původní plány a pátá alternativa, která by ponechala situaci v nynější podobě. Problémem se blíže zabývá projekt Columbia River Crossing, na kterém pracuje šest agentur, které si daly za cíl vyměnit nynější most dálnice I-5 a také prodloužit dráhu rychlodrážních tramvají k vysoké škole Clark College.\n\nTaké je na stole debata, zda by měl most zahrnovat rychlodrážní tramvaje Metropolitan Area Express (MAX), expresní autobusy, nebo rychlou městskou autobusovou dopravu. Starosta Vancouveru Royce Pollard uvedl, že pokud nebudou koleje rychlodrážních tramvají MAX zavedeny do centra Vancouveru, nemá důvod projekt podpořit. V prosinci 2007 se zapojil také guvernér Oregonu, Ted Kulongoski, který podpořil plán na výstavbu nového mostu.\n\nV roce 2008 stoupla cena paliva a také náklady na nový most, a tak začalo mnoho obyvatel oblasti pochybovat, jestli má nový most takovou cenu. K tomu se přidali obyvatelé oregonského břehu řeky Columbie, kteří mají strach, že by dvanáctipruhový most do Vancouveru podpořil roztažení předměstí po severním břehu řeky. Další obavy jsou, že iniciativa Columbia River Crossing nedokázala dobře prozkoumat dopady na životní prostředí, především poškození dodávky pitné vody do okresu Clark (Washington), ohrožení vzácného rybího prostředí v řece a znečištění vzduchu v severních předměstích Portlandu.\n"}
{"id": "658813", "url": "https://cs.wikipedia.org/wiki?curid=658813", "title": "Beržė", "text": "Beržė\n\nNázev Beržė může znamenat:\n\n\n"}
{"id": "658822", "url": "https://cs.wikipedia.org/wiki?curid=658822", "title": "Vénus Anadyomène", "text": "Vénus Anadyomène\n\nVenuše Anadyoméné ( ) je obraz od francouzského malíře Jeana Augusta Dominiqua Ingrese z r. 1848. Malíř se však tematikou tohoto plátna zabýval již od r. 1808, kdy vznikla kresba s tímto námětem. Obraz dosvědčuje vliv Raffaela i Botticelliho kompozice Zrození Venuše z r. 1489, která je dnes ve Florencii v galerii Uffizi a kterou Ingres docela určitě znal.\n\nNa Ingresově obraze má Venuše ideální tělo, křehké, a hlavu má do oválu. Celou scénu prostupuje tajemný, jakoby mysteriózní charakter. Venuši doprovázejí malí putti kteří leží u jejích nohou a rodí se z věčné mořské pěny. Za nimi se rozkládá věčná mořská scenérie, kterou doprovází úsvit. Také si můžeme všimnout jakýchsi mořských tritónů, kteří se prohánějí vodou. Tento obraz ovlivnil malířská zpracování jiných verzí Zrození Venuše, například obrazy od Cabanela, Bouguereaua nebo Gérôma.\n\nJe k vidění v Chantillách, v Musée Condé.\n\n"}
{"id": "658824", "url": "https://cs.wikipedia.org/wiki?curid=658824", "title": "Bellanca TES", "text": "Bellanca TES\n\nBellanca TES byl americký experimentální letoun. Jeho konstruktérem byl Giuseppe Mario Bellanca. Zkratka TES znamenala Tandem Experimental Sesquiplane – tandemový experimentální jedenapůlplošník. imatrikulace letadla byla NR855E.\n\nPůvodně byl letoun určen pro soutěž o cenu 25 000 $ za let Seatle – Tokio bez mezipřistání. \n\nPrvní verze používala dva hvězdicové motory Pratt & Whitney R-1340 Wasp 425 KS na přídi letounu. Jeden motor poháněl dvoulistou tažnou vrtuli vpředu, druhý motor poháněl pomocí hřídele, která procházela celým trupem, tlačnou třílistou vrtuli vzadu. Pilotem byl Shirley J. Short, zkušený poštovní letec a držitel Harmon Trophy z roku 1926. Předlokládalo se, že letoun dokáže za 100 hodin nepřetržitého letu uletět až 15 000 km. Letoun měl nádrže pro 2200 galonů (jiný údaj uvádí 8 550 litrů) paliva.\n\nV roce 1930 byl letoun přestavěn pro list \"Chicago Daily News\" a pojmenován \"The Blue Streak\" (Modrý pruh). Byl vybaven novými motory Curtiss Conqueror 600 KS a kovovými třílistými vrtulemi. Dále byly přidány dvě svislé ocasní plochy.\n\nLetoun byl zničen při havárii dne 26. května 1931, když během letu praskla vlivevm vibrací hnací hřídel tlačné vrtule. Celá posádka – pilot Shirley J. Short, druhý pilot Richard K. Peck, radista Louis Rice a mechanik Robert W. Gormley – zahynula.\n\n\n\n\n\n"}
{"id": "658827", "url": "https://cs.wikipedia.org/wiki?curid=658827", "title": "Seznam členů jedenáctého Knesetu", "text": "Seznam členů jedenáctého Knesetu\n\nTento článek je seznam členů 11. Knesetu, který byl zvolen v volbách do Knesetu 23. července 1984. Jeho funkční období trvalo až do zvolení následujícího (dvanáctého) Knesetu v roce 1988.\n\n120 členů jedenáctého Knesetu bylo rozděleno podle stranické příslušnosti následovně:\n\nAmir • Amora'i (pak Sebag) • Arad • Arbeli-Almozlino • Arci (odešel do Šinuj) • Bar Lev • Bar'am • Ben Me'ir • Caban (odešel do Mapam) • Cur • Darávaša (odešel do Arab. dem. str.) • Dinic (pak Gil) • Eban • Edri • Granot (odešel do Mapam) • Grossman (odešla do Mapam) • Gur • Hakohen • Harel (pak Šochat) • Hilel • Chariš • Ja'akobi • Kac-Oz • Kesar • Liba'i • Lin • Nachmi'as • Namir • Navon • Nechemkin • Peres • Perec • Rabin • Ramon • Raz • Sarid (odešel do Rac) • Sartani (odešla do Mapam) • Šachal • Šalom • Šem-Tov (odešel do Mapam) (pak Jaciv) • Solodar • Speiser • Vatad (odešel do Mapam, pak do Chadaš) • Weiss\n\nArens • Aridor • Ben Elisar • Dekel • Doron • Ejtan • Eli • Gadot • Glazer-Ta'asa • Goldstein • Gruper • Kacav • Kaufman • Kohen-Avidov • Kohen-Orgad • Kohen • Korfu • Kulas • Landau • Levy • Lin • Magen • Maca • Meridor • Milo • Moda'i • Nasruddín • Nisim • Olmert • Pat • Reisser (pak Mor) • Seiger (pak Šam'aj) • Šalita • Šamir • Šarir • Šaron • Šilansky • Šítrit • Šostak • Tichon • Weinstein\n\nEjtan (odešel mezi nezařazené, pak Comet) • Kohen • Ne'eman • Šafat • Waldman\n\nposlanecký klub Národní náboženská strana\nBurg • Danino • Hammer • Šaki\n\nBiton • Túbí • Vilner • Zi'ad\n\nBen Šlomo (odešel mezi nezařazené) • Josef • Perec • Pinchasi \n\nAtaší • Rubinstein • Viršubski (odešel do Rac)\n\nAloni • Bar On (pak David Zucker) • Kohen\n\nAmar (sloučeno s Ma'arach) • Ben Eliezer (sloučeno s Ma'arach) • Weizman (sloučeno s Ma'arach)\n\nMíárí • Peled\n\nPoruš • Šapira\n\nDrukman (odešel do Nár. nábož. str.) • Verdiger\n\nKahane\n\nAbuchacira (sloučeno s Likudem)\n\nHurvic (sloučeno s Likudem)\n\n\"abecední řazení, nikoliv podle pozice na kandidátní listině\"\n\n"}
{"id": "658830", "url": "https://cs.wikipedia.org/wiki?curid=658830", "title": "Guido Reni", "text": "Guido Reni\n\nGuido Reni (4. listopadu 1575, Calvenzano – 18. srpna 1642, Bologna) byl italský barokní malíř. Studoval u Denise Calvaerta, Lodovica a Annibala Carracciů, později odjel do Říma, kde se seznámil s dílem Caravaggiovým. Činný byl zejména v Bologni. Tvořil náboženské, mytologické obrazy a portréty. Jeho styl, ve kterém je již patrné plně vyvinuté baroko, se vyznačuje zprvu barevnou citovostí, později se obrazy stávají chladnými. Získal si řadu významných mecenášů včetně papeže Pavla V.\nDo Calvaertovy dílny vstoupil již v devíti letech a u Carracciů se začal učit ve třinácti. V roce 1598 se podílel na výzdobě fasády Palazzo Pubblico v Bologni. Po čtyřech letech strávených v Bologni se roku 1602 vydal s Albanim do Říma. Po té se navrátil zpět do Bologně a od roku 1605 žil opět v Římě. Jeho velkým podporovatelem se mu stal kardinál Caffarelli - Borghese. Poskytoval mu takové množství zakázek, že Reni byl nucen zaměstnávat pomocníky, což ovšem znamenalo snížení kvality. K přijímání dalších a dalších zakázek byl Reni nucen také svou hráčskou závislostí. V roce 1622 odcestoval Reni opět do Bologně, kde se po smrti Lodovica Carracciho ujímá vedení bolognské školy. \n\n"}
{"id": "658831", "url": "https://cs.wikipedia.org/wiki?curid=658831", "title": "Velká Cheta", "text": "Velká Cheta\n\nVelká Cheta ( ) je řeka v Krasnojarském kraji v Rusku. Je 646 km dlouhá. Povodí má rozlohu 20 700 km².\n\nProtéká Západosibiřskou rovinou. Říční koryto je značně členité. Ústí zleva do Jeniseje na jeho dolním toku.\n\nZdrojem vody jsou převážně sněhové srážky.\n\nŘeka je bohatá na ryby.\n"}
{"id": "658833", "url": "https://cs.wikipedia.org/wiki?curid=658833", "title": "Jean-Sébastien Giguère", "text": "Jean-Sébastien Giguère\n\nJean-Sébastien Giguère (* 16. května 1977, Montréal, Québec, Kanada) je bývalý kanadský hokejový brankář hrající v letech 1996 – 2014 severoamerické lize NHL.\n\nGiguere byl vychován v juniorské lize Quebec Major Junior Hockey League, ze které byl draftován do NHL v roce 1995 Hartfordem Whalers v 1. kole na celkově 13. místě. Během jeho čtyřleté kariéry v QMJHL, byl jednou jmenován do 2. All-Star Týmu. V NHL debutoval sezónou 1996-97, ve které nastoupil za Hartford v osmi zápasech.\n\n25. srpna 1997 byl vyměněn společně s útočníkem Andrewem Casselsem do Calgary Flames, za útočníka Garyho Robertse a brankáře Trevora Kidda. Celou sezónu 1997-98 hrál v nižší lize AHL za Saint John Flames. Giguère strávil v organizaci Calgary Flames 3 sezóny, během kterých nastoupil v 15 a 7 zápasech v sezónách 1998-99 a 1999-00. Většinu času však trávil ve farmářském týmu v Saint John.\n\n10. června 2000 byl Giguère vyměněn Do klubu Mighty Ducks of Anaheim za výběr ve 2. kole vstupního draftu 2000 (výběr byl později vyměněn do Washingtonu Capitals a ten si vybral Matta Pettingera). Sezónu 2000-01 začal na farmě Anaheimu v týmu Cincinnati Mighty Ducks v lize AHL. Později byl povolán do NHL a vystřídal Dominica Roussela na pozici záložního brankáře za jedničkou Guy Hebertem. Vzhledem k nízkému počtu odchytaných zápasů za Calgary Flames a Hartford Whalers byla tato sezóna kvalifikována jako jeho nováčkovská.\n\n17. srpna 2001 prodloužil s Anaheimem smlouvu. Giguere se v sezóně 2001-02 nadále zlepšoval a sehrál svojí první sezónu v roli prvního brankáře týmu. V sezóně 2002-03 si vytvořil nový osobní rekord s osmi vychytanými čistými konty.\n\nV sezóně 2002-03 nastoupil Giguère poprvé v playoff NHL, když v základní části skončili na 7. místě v západní konferenci. V playoff pomohl Giguère svému týmu až do finále Stanley Cupu, když v prvním kole vyřadili favority a druhý tým základní části - Detroit Red Wings. Giguère hned v prvním zápase překonal rekord prvního zápasu playoff NHL s 63 chycenými střelami při vítězství 2:1 ve třetím prodloužení a překonal tak do té doby rekord 61 zásahů Jiřího Crhy v dresu Toronta Maple Leafs. Tento rekord později překonal Roberto Luongo v týmu Vancouveru Canucks, který chytil 72 střel. Poté co porazili Red Wings ve 4 zápasech, byl Giguère vyhlášen nejlepším hráčem série. Poté Mighty Ducks hráli s Dallasem Stars. Ve 4. zápase této série zaznamenal své první čisté konto v playoff, když chytil všech 28 střel soupeře. Mighty Ducks nakonec vyřadili Stars v 6 zápasech. Poté čelili ve finále západní konference Minnesotě Wild. V celé této sérii obdržel pouhý jeden gól a vytvořil nový rekord, když udržel čisté konto 217 minut a 54 sekund v řadě. Tento rekord byl v roce 2006 překonán Iljou Bryzgalovem. V boji o Stanley Cup byl klub Mighty Ducks zastaven ve finále týmem New Jersey Devils, se kterým Anaheim prohrál v sedmizápasové sérii. Giguère se stal teprve pátým hráčem historie NHL, který vyhrál Conn Smythe Trophy pro nejlepšího hráče playoff a byl přitom součástí poraženého týmu (poslední komu se to povedlo byl v roce 1987 brankář Ron Hextall). Společně s touto trofejí získal ještě ESPY Award, kterou před ním získal pouze jediný brankář a byl jím Dominik Hašek.\n\nGiguère po sezóně prodloužil s Anaheimem smlouvu o 4 roky. Nicméně se mu v sezóně 2003-04 přestalo dařit a tým nepostoupil do playoff. V sezóně 2004-05, kdy byla v NHL výluka hrál Giguère v Evropě za německý Hamburg Freezers.\n\nV sezóně 2005-06 se Giguère vrátil k Mighty Ducks s lepší formou a dostal se s týmem do playoff, ve kterém se dostali až do finále západní konference, kdy ale byli poraženi Edmontonem Oilers. Giguère v tomto playoff nastoupil pouze v šesti zápasech, kvůli zranění, které si přivodil v prvním kole s Calgary Flames a jeho pozici týmové jedničky převzal Ilja Bryzgalov.\n\nPoslední sezónu ve které byl smluvně vázán k Anaheimu (2006-07) se vrátil do role prvního brankáře týmu a vytvořil si osobní rekord 36 vítězství v 56 zápasech. Před playoff se mu a jeho manželce narodil syn Maxime-Oliver. Giguère kvůli tomu vynechal poslední tři zápasy základní části a stejně tak první tři zápasy playoff v sérii s Minnesotou Wild. Po tuto dobu jej zastupoval Ilja Bryzgalov. Minnesotu porazili a poté vyřadili i Vancouver Canucks. Giguère vyhrál s klubem svůj první Stanley Cup, když 6. června 2007 definitivně vyřadili Ottawu Senators.\n\n21. června 2007 podepsal Giguère s Ducks několikaletý kontrakt. V sezóně 2007-08 měl v základní části dobré výsledky, ale v playoff vypadl s klubem už v prvním kole s Dallasem Stars.\n\nV sezóně 2008-09 Giguèrova výkonnost klesla a o počet zápasů se pravidelně střídal se svým spoluhráčem Jonasem Hillerem. To neodradilo fanoušky, aby jej zvolili do NHL All-Star Game 2009, který se hrál v jeho rodném Montréalu. Díky tomu, že měl Hiller v základní části lepší statistiky, tak byl v playoff nasazen jako první brankář týmu. V playoff nastoupil Giguère pouze ve třetí třetině 4. zápasu ve druhém kole, ve kterém byli vyřazeni Detroitem Red Wings.\n\nGiguère si 24. října 2009 natáhl třísla a poté co Hiller předváděl dobré výsledky, tak Giguère řekl pro novináře L.A. Daily News, že by raději odešel, než aby byl v pozici náhradního brankáře. Poté co ztratil pozici prvního brankáře na úkor Hillera, tak své první vítězství v sezóně 2009-10 zaznamenal až 23. listopadu 2009, při výhře 3:2 po nájezdech s Calgary Flames.\n\nGiguère byl 31. ledna 2010 vyměněn do Toronta Maple Leafs za brankáře Vesu Toskalu a útočníka Jasona Blaka. 2. února 2010 hrál za Toronto poprvé a hned vychytal čisté konto, když pochytal všech 30 střel New Jersey Devils. Hned v dalším zápase 6. února 2010 s Ottawou Senators vychytal další čisté konto a díky tomu byl vyhlášen hvězdou prvního týdne v únoru 2010.\n\nGiguère a jeho manželka Kristen mají dva syny: Maxime-Oliviera a Luku.\n\nGiguère trpí vzácnou chorobou, která způsobuje, že se mu při pití tekutin dostává do žaludku příliš mnoho vzduchu. Výsledkem toho je, že jeho tělo má potíže s absorbováním tekutin a tím může docházet k závažné dehydrataci organismu, což se stalo v sezóně 1997-98, kdy musel být v zápase AHL převezen do nemocnice. Na tento problém přišel tým lékařů v Calgary.\n\n\n\n"}
{"id": "658835", "url": "https://cs.wikipedia.org/wiki?curid=658835", "title": "Musée Grévin", "text": "Musée Grévin\n\nMusée Grévin je muzeum voskových figurín, které sídlí v Paříži v 9. obvodu na Boulevardu Montmartre č. 10. Další pobočky muzea Grévin jsou v Montréalu a Soulu. Pobočka muzea Grévin se nachází i v Praze muzeum však bylo původními vlastníky uzavřeno kvůli finančním problémům. 18.5.2018 však bylo opět otevřeno novým vlastníkem. Za přibližně 4 měsíce by se mělo předělávat a měly by zde být nové expozice a nový vlastník zde plánuje otevřít muzeum čokolády. Voskové figuríny mají zůstat také.\n\nAž do 17. století bylo obvyklé snímat členům královské rodiny posmrtné voskové masky. Tyto masky byly vystaveny v 18. století v Palais Royal. Výstavu připravil švýcarský lékař Philippe Mathé-Curtz (1737–1794), kterému pomáhala jeho neteř Marie Tussaud. Ta během Francouzské revoluce snímala otisky Marata, Robespierra či královského páru. Po smrti svého strýce se přestěhovala do Londýna, kde založila známé muzeum.\n\nNápad na tvorbu masek významných osobností, o kterých se píše v novinách, vzešel v roce 1881 od Arthura Meyera, ředitele deníku \"Le Gaulois\". Obrátil se proto na sochaře, karikaturistu a tvůrce divadelních kostýmů Alfreda Grévina (1827–1892).\n\nMuzeum bylo otevřeno 5. června 1882 a mělo značný úspěch. V roce 1883 investoval do rozvoje muzea finančník Thomas Gabriel, který financoval rovněž stavbu Eiffelovy věže a Théâtre des Champs-Élysées.\n\nMuzeum v Paříži je díky svému interiéru též zapsáno na seznamu historických památek.Vystavuje kolem 450 voskových figurín významných osobností a rovněž představuje scény z dějin Francie (zajetí Ludvíka XVI. v Templu, Johanku z Arku na hranici, Bartolomějskou noc), z dějin a života Paříže a významné okamžiky 20. století jako první kroky člověka na Měsíci nebo pád Berlínské zdi.\n\nMuzea Grévin nejsou pouze výstavní prostory, ale jsou to i kulturní stánky, kde se konají divadelní představení, koncerty,benefice, autogramiády, konference či večírky.\n\nNávštěvní okruh prochází vždy několika tematicky zaměřenými sály, které netvoří pouhé fotostěny, ale naopak je kladen důraz na autentičnost prostředí, rekvizit a díky moderním technologiím i na světelné a zvukové dokreslení atmosféry doby, v níž daná osobnost žila nebo žije. Díky tomuto originálnímu způsobu představování figurín jsou dnes muzea Grévin hodnocena jako klenotnice lidské kultury, živé svědomí nebo živé umění. Přínos muzeí Grévin spočívá také v jejich edukačně-zábavném pojetí. Jsou proto také hojně navštěvována školními skupinami ale rovněž širokou veřejností, která oceňuje zejména atraktivnost a interaktivitu expozic.\n\nV Paříži se jedná například o:\n\nV roce 1966 vzniklo plovoucí Musée Grévin na člunu, který plul vodními kanály na severu Francie, v Belgii a Nizozemsku. Existovalo do počátku 70. let. V 70. až 90. letech muzeum otevřelo pobočky v Lurdech (1974), Dijonu a Tours (1984), La Rochelle (1989), Mont-Saint-Michel (1991), Saint-Jean-de-Luz a Salon-de-Provence (1992). V roce 1999, kdy muzeum změnilo vlastníka, nový majitel některé pobočky odprodal a ponechal pouze muzea v Lurdech, Mont-Saint-Michel a Salon-de-Provence.\n\nV roce 1981 muzeum otevřelo pobočku přímo v Paříži v obchodním centru Forum des Halles s 20 animovanými a zvukovými panely na téma Paříž v Belle Époque. Muzeum však bylo kvůli prodělečnosti uzavřeno v roce 1996.\n\nNakonec se tyto další expozice ve Francii přesunuly do původní budovy v Paříži a začalo se pracovat na zahraniční expanzi značky Grévin.\n\nV roce 2013 došlo k otevření \"Musée Grévin Montréal\", což byl první krok k mezinárodnímu rozšíření slavné značky. Pro vytvoření celé koncepce muzea a expozice byli přizváni ti absolutně nejlepší odborníci z Francie a Québecu. Celkové původní navržení designu bylo obohaceno o interaktivní a smyslové prožitky, představeno bylo 120 figurín lokálních a mezinárodních osobností a celebrit, od hvězd časů minulých po dnešní celebrity pohybující se na divadelních prknech nebo filmovém platně. Byl stvořen snový svět „nemožných“ setkání, která má možnost prožít každý návštěvník Grévin.\n\n1. května 2014 otevřelo své brány \"Musée Grévin Praha\", které ve třech patrech o celkové rozloze 3000 m² podlahové plochy nabízí návštěvníkům necelou stovku domácích, ale i světových osobností a celebrit. České osobnosti zastupují například prezident Václav Havel, nezkrotný atlet a běžec Emil Zátopek, zpěváci Karel Gott, Lucie Bílá, Helena Vondráčková nebo spisovatel Karel Čapek. Dne 6. března 2018 však bylo kvůli opakovaným hospodářským ztrátám uzavřeno. Od poloviny května 2018 opět otevřelo muzeum voskových figurín Grévin Praha své brány. V původním stavu ho však bude možné vidět pouze na čtyři měsíce.  Po chystané krátké rekonstrukci vznikne v Praze nová kulturní atrakce, tentokrát čokoládová. Ale nezmizí ani oblíbené voskové celebrity. Nově přetvořený prostor Baťovy funkcionalistické budovy v Celetné ulici mezi Staroměstským náměstím a Prašnou branou nabídne hned tři nové expozice, které budou mít společného jmenovatele - čokoládu.\n\nV roce 2015 bylo otevřeno čtvrté muzeum Grévin a to v Soulu.\n\nOd roku 2001 existuje tzv. Grévinova akademie, která má 11 členů, většinou novinářů, kteří rozhodují o tom, které osobnosti bude v muzeu vytvořena její vosková socha.\n\nVýběr ze stovek osobností vystavených v muzeích Grévin:\n\n"}
{"id": "658836", "url": "https://cs.wikipedia.org/wiki?curid=658836", "title": "Pod ochranu tvou", "text": "Pod ochranu tvou\n\nPod ochranu tvou (řecky \"Ὑπὸ τὴν σὴν εὐσπλαγχνίαν\", latinsky Sub tuum praesidium) je jedna z tradičních mariánských křesťanských modliteb. Doložena je již na řecky psaném egyptském papyru z poloviny třetího století jako součást vánoční liturgie koptské církve. Je nejstarší dochovanou modlitbou k Marii jakožto Bohorodičce. Používá se v koptské, byzantské, ambroziánské i římské liturgii. Základní historické verze modlitby jsou v řečtině, latině a staroslověnštině, staroslověnská verze byla v ruské pravoslavné církvi upravena při liturgické reformě roku 1586, modlitba byla přeložena i do mnoha moderních jazyků a mnohokrát zhudebněna.\n\nModlitba nevychází přímo z biblického textu. Jako její možné nepřímé inspirační zdroje jsou uváděny například některé verše z Písně písní nebo z knihy Ester, kde vystupují ženské postavy jako ochránkyně.\n\nV katolické církvi je modlitba spojena s částečnými odpustky.\n\nAktuální česká katolická verze:\n\nV české, polské či německé verzi pak na původní modlitbu bezprostředně navazuje závěr, který v původních verzích není: \n\nLatinsky:\n"}
{"id": "658839", "url": "https://cs.wikipedia.org/wiki?curid=658839", "title": "Vodní zdroj", "text": "Vodní zdroj\n\nVodní zdroj je většinou označován zdroj vody pro využití v technologickém procesu (zásobování, zavlažování), nebo jako zdroj pitné vody pro zásobování obyvatelstva (vodárna). \n\nVodní zdroje pitné vody:\n\nJedná se například o: \n"}
{"id": "658843", "url": "https://cs.wikipedia.org/wiki?curid=658843", "title": "Frank Zappa Plays the Music of Frank Zappa: A Memorial Tribute", "text": "Frank Zappa Plays the Music of Frank Zappa: A Memorial Tribute\n\nFrank Zappa Plays the Music of Frank Zappa: A Memorial Tribute je posmrtné album Franka Zappy, vydané v roce 1996 a nahrané v druhé polovině 70. let 20. století.\n\nVšechny skladby napsal Frank Zappa.\n\n"}
{"id": "658848", "url": "https://cs.wikipedia.org/wiki?curid=658848", "title": "Nehoda u Podolínce", "text": "Nehoda u Podolínce\n\nK dopravní nehodě u Slovenské obce Podolínec došlo 6. června 1974. Autobus, který vezl školní výlet dětí z kysucké vesnice Oščadnica, bokem zavadil o nákladní automobil s přívěsem jedoucí v protisměru. Ačkoliv nedošlo k přímému střetu, uvolněná bočnice přívěsu zabila 9 dětí (4 chlapce a 5 dívek).\n\nŽáci 9. A a 9. B oščadnické základní školy dostali k dispozici autobus od dřevozpracovatelského družstva Drevina Krásno, do kterého docházeli na brigádu. Tím měli absolvovat školní poznávací výlet do Vysokých Tater. Ve stejný den se před polednem na cestu pro stavební materiál do Podolínce vydal nákladním vozidlem Tatra 138 řidič Juraj B. Všichni ostatní řidiči kvůli špatnému stavu připojeného přívěsu jízdu odmítli.\n\nK setkání autobusu a nákladního automobilu došlo na Ružbašském kopci. Autobus do kopce stoupal, zatímco nákladní auto ho sjíždělo. Na vlhké vozovce dostala Tatra smyk a nebezpečně se přiblížila protijedoucímu autobusu. Nebržděný přívěs se začal třást a tím došlo k uvolnění levé bočnice. Ta při míjení autobusu pronikla do jeho boku a roztrhla ho podélně od prvního sedadla za řidičem až po poslední místa vzadu. Došlo k poranění řidiče autobusu (jediný z levé strany autobusu, kdo nehodu přežil), úmrtí 7 dětí přímo na místě, jednoho při převozu do nemocnice a jednoho v nemocnici. Smrtelná zranění byla způsobena vniknutím bočnice v úrovni hlav dětí.\n\nŘidič Juraj B. od začátku odmítal jakýkoliv podíl na nehodě. Opakovaně označil za pravého viníka nehody dispečera, který jízdu nařídil, ačkoliv dobře věděl o špatném technickém stavu přívěsu. Soud ovlivněný dobou Juraje B. odsoudil na 9 let nepodmíněně. Je nutné zdůraznit, že odmítnutí podobného příkazu bylo tehdy téměř nemožné. Řidič tíhu události neunesl a po nastoupení k výkonu trestu spáchal sebevraždu. Sám byl otcem 4 dětí.\n\n"}
{"id": "658851", "url": "https://cs.wikipedia.org/wiki?curid=658851", "title": "Silly Sally", "text": "Silly Sally\n\n„Silly Sally“ je singl skupiny Iron Butterfly, vydaný v roce 1971. Skladba \"Stone Believer\" pochází z alba Metamorphosis. Chvíli po vydání singlu se skupina rozpadla. Na B-straně singlu vyšla skladba „Stone Believer“.\n\nStrana 1\n„Silly Sally“ (Pinera & M. Jones) – 2:12\n\nStrana 2\n„Stone Believer“ (Doug Ingle, Ron Bushy, Lee Dorman) – 4:25\n\n"}
{"id": "658852", "url": "https://cs.wikipedia.org/wiki?curid=658852", "title": "Nadace Richarda Wagnera Bayreuth", "text": "Nadace Richarda Wagnera Bayreuth\n\nNadace Richarda Wagnera Bayreuth (Richard-Wagner-Stiftung Bayreuth) je občanskoprávní nadace, jejímž posláním je pěstovat kulturní odkaz Richarda Wagnera a zachovat Festivalové divadlo v Bayreuthu trvale potomstvu. Byla zřízena roku 1973 a je od té doby vlastníkem bayreuthského Festivalového divadla. Vedle toho volí vedoucího Hudebních slavností v Bayreuthu.\nHudební slavnosti v Bayreuthu byly od svého počátku soukromým podnikem rodiny německého skladatele Richarda Wagnera, jejich pořádání bylo však vždy ve větší či menší míře závislé na podpoře soukromých přispěvatelů i prostředcích z veřejných zdrojů. O převedení majetku a provozu slavností na nadaci uvažoval Siegfried Wagner již roku 1914 (v souvislosti se snížením příjmů po uplynutí doby autorskoprávní ochrany děl Richarda Wagnera o rok dříve). Znovu se tato myšlenka vynořila po II. světové válce; roku 1949 bylo sice rozhodnuto o pokračování v soukromém podniku, od roku 1953 však existovalo Kuratorium hudebních slavností, které spravovalo veřejné příspěvky a příspěvky Společnost přátel Bayreuthu. Přeměna podniku na nadaci nabyla aktuálnosti koncem 60. a začátkem 70. let. Práva na provozování slavností a k souvisejícímu majetku měla být po smrti Winifred Wagnerové, vdovy po Siegfriedovi, rozděleny mezi jejich potomky, avšak takové společné provozování slavností by bylo z osobních i finančních důvodů obtížné. Jako řešení byla dne 2. května 1973 zřízena občanskoprávní nadace podle německého práva se sídlem v Bayreuthu; převzala v zásadě strukturu kuratoria doplněnou o zástupce rodiny Wagnerových.\n\nPodle svých stanov (§ 2) má Nadace Richarda Wagnera Bayreuth tyto cíle:\n\nNadaci patří Festivalové divadlo s pozemky a dále užívací právo k Wagnerově vile Wahnfried a souvisejícím nemovitostem (vlastníkem je město Bayreuth) a k archivu a knihovně Richarda Wagnera (vlastníky jsou spolkový stát, Bavorská zemská nadace a Hornofranská nadace) (§ 3 nadační listiny).\n\nPředstavenstvo nadace má tři členy, z nichž po jednom jmenují Spolková republika Německo a země Bavorsko a jedním je ten člen rodiny Richarda Wagnera, který je vedoucím slavností; pokud se na vedení festivalu podílí více členů rodiny, kterýkoli z nich, v případě nedohody nejstarší (§ 5 nadační listiny).\n\nV Radě jsou zastoupeni zřizovatelé nadace, mezi něž je celkem 24 (do roku 1980 25) hlasů rozděleno takto (§ 6 nadační listiny):\n\nJednatelem rady nadace je vrchní starosta města Bayreuthu ((§ 7 nadační listiny; v současnosti Michael Hohl). Samotné provozování hudebních slavností zajišťuje od roku 1986 společnost s ručením omezeným \"Bayreuther Festspiele GmbH\"; jejím jediným členem a jednatelem byl do 1. září 2008 Wolfgang Wagner, od té doby jsou jejími společníky s rovnými podíly (25 %) Spolková republika Německo, Svobodný stát Bavorsko, město Bayreuth a Společnost přátel Bayreuthu.\n\nStanovy nadace rovněž upravují vedení hudebních slavností (§ 8 nadační listiny). To je v zásadě vyhrazeno jednomu nebo více členům rodiny Wagnerovy, pokud není navržen lepší kandidát. Návrhy jsou přednostně oprávněni podávat členové rodiny Wagnerovy.\n\nNa počátku nadace byl vedoucím Hudebních slavností v Bayreuthu jednohlasně zvolen Wolfgang Wagner (ten je vedl již od roku 1951). Roku 1999 rada nadace z jeho popudu (Wolfgangu Wagnerovi bylo tehdy 80 let) poprvé započala proces jmenování jeho nástupce, za kterého si Wolfgang Wagner přál svou druhou manželku Gudrun Wagnerovou a výhledově dceru Katharinu (*1978). Když ale roku 2001 rada nadace 22 hlasy proti 2 zvolila za vedoucí slavností Wolfgangova dcera z 1. manželství Eva Wagnerová-Pasquierová, odvolal se dosavadní vedoucí na svou doživotně koncipovanou smlouvu a odmítl se své funkce vzdát. Teprve po smrti Gudrun Wagnerové (2007) se uvolnila cesta k širší dohodě, podle které Wolfgang Wagner odstoupil po konci hudebních slavností 2008 a 1. září 2008 zvolila rada nadace novými společnými vedoucímu Hudebních slavností v Bayreuthu obě Wolfgangovy dcery, Evu a Katharinu. Odmítnuta tak byla na poslední chvíli podaná kandidatura Nike Wagnerové a Gérarda Mortiera.\n\n"}
{"id": "658854", "url": "https://cs.wikipedia.org/wiki?curid=658854", "title": "Rich Internet application", "text": "Rich Internet application\n\nRich Internet Application (RIA), v překladu Bohatá internetová aplikace, je webová aplikace, která má některé vlastnosti grafické desktopové aplikace. Většinou běží ve webovém prohlížeči, ale často pro svůj běh vyžaduje plug-in. Mezi častější platformy pro tvorbu RIA aplikací patří Adobe Flash, Java, a Microsoft Silverlight.\n\nV současné době jsou technologie běžící pomocí plug-inů vytlačovány nativní specifikaci HTML5.\n\n"}
{"id": "658857", "url": "https://cs.wikipedia.org/wiki?curid=658857", "title": "Václav Matyáš Gurecký", "text": "Václav Matyáš Gurecký\n\nVáclav Matyáš Gurecký, psán též Kuretzky či Gurezky, (4. srpna 1705 Přerov – 25. června 1743 Olomouc) byl český hudební skladatel.\n\nPocházel z hudebního rodu, který byl po několik generací ve službách olomouckého biskupství. Jeho mladší bratr, Josef Antonín Gurecký, byl rovněž hudebním skladatelem a houslistou.\n\nVe třinácti letech vstoupil do piaristického semináře v Kroměříži, zpíval v chlapeckém sboru a získal zde základy hudebního vzdělání. Roku 1724 se stal v semináři hudebním preceptorem. Kolem roku 1729 byl přijat do služeb kardinála Wolfganga Hannibala Schrattenbacha, na jehož náklady se dále hudebně vzdělával u císařského dvorního skladatele Antonia Caldary ve Vídni. Z této doby také pochází jeho první opera \"Antioco\", kterou napsal pro kardinála k jmeninám. Následovala řada dalších oper a oratorií.\n\nRoku 1736 se stal kapelníkem v katedrále sv. Václava v Olomouci. Z této doby pak pochází většina jeho chrámových skladeb. Roku 1743 však náhle zemřel. Pohřben byl v kostele Nanebevzetí Panny Marie v Kroměříži. \n\nVáclav Matyáš Gurecký je skladatelem vrcholného vídeňského baroka. Z jeho díla se však mnoho skladeb nedochovalo. Byl jedním z prvních českých skladatelů, kteří komponovali velká vokální díla na texty vrcholných italských libretistů jako byli Apostolo Zeno či Pietro Metastasio.\n\n\n\n\n\n"}
{"id": "658863", "url": "https://cs.wikipedia.org/wiki?curid=658863", "title": "Stará a Nová řeka", "text": "Stará a Nová řeka\n\nStará a Nová řeka je národní přírodní rezervace ev. č. 407 na k.ú. Holičky u Staré Hlíny, Stříbřec, Majdalena a Hamr (okres Jindřichův Hradec). Oblast spravuje AOPK ČR Správa CHKO Třeboňsko. Stará řeka a Nová řeka jsou též součásti kulturní památky Rožmberská rybniční soustava.\n\nDůvodem ochrany jsou přirozené lesní porosty, mokřady a populace vzácných a ohrožených druhů živočichů klínatky rohaté (\"Ophiogomphus cecilia\"), páchníka hnědého (\"Osmoderma eremita\"), tesaříka obrovského (\"Cerambyx cerdo\") a kuňky obecné (\"Bombina bombina\") včetně jejich biotopů.\n\nRoste zde hlavně blatouch bahenní, bledule jarní, ďáblík bahenní. Mezi vzácné rostliny, které se v rezervaci vyskytují, patří žebratka bahenní, puštička rozprostřená, kosatec žlutý nebo leknín bělostný. Na jihu se vyskytují vzácné porosty statných dubů.\n\nBezobratlí živočichové jsou zastoupeni vzácnými druhy brouků, jako jsou například tesařík obrovský nebo páchník hnědý. Mezi hojné druhy patří bělopásek tavolníkový nebo pavouk lovčík vodní.\n\nV močálech se vyskytují některé druhy ptáků jako chřástal vodní, chřástal kropenatý nebo bekasina otavní, je zde také ledňáček říční, který hnízdí na břehu Lužnice nebo ptáci hnízdící v lesích jako čáp černý, orel mořský nebo jestřáb lesní. Nejdůležitější savec v této rezervaci je vydra říční.\n\n"}
{"id": "658864", "url": "https://cs.wikipedia.org/wiki?curid=658864", "title": "Lipka (přírodní památka)", "text": "Lipka (přírodní památka)\n\nLipka je přírodní památka ev. č. 212 jihozápadně od města Vimperk v okrese Prachatice. Chráněné území se rozkládá zhruba ½ km vsv. od vesnice Lipka, jedné z místních částí Vimperka. Oblast spravuje Správa NP a CHKO Šumava.\n\nDůvodem ochrany je lokalita všivce žezlovitého, jenž zde byl největším druhem. Všivec bývá vysoký 30–120 cm, s květy žlutými, dlouhými až 3 cm a s červenou skvrnou na pysku. Je vytrvalý, zde rostl na mokrých loukách a rašelinách.\n\n"}
{"id": "658865", "url": "https://cs.wikipedia.org/wiki?curid=658865", "title": "Nový rybník u Soběslavi (přírodní památka)", "text": "Nový rybník u Soběslavi (přírodní památka)\n\nNový rybník u Soběslavi je přírodní památka v severní části města Soběslav, která spadá do okresu Tábor v severovýchodní části Jihočeského kraje. Rybník leží v nivě Černovického potoka. Celá oblast má rozlohu asi 22,45 ha (bylo zřízeno ochranné pásmo podél hranic přírodní památky, bez udání přesné výměry, samotný rybník má plochu asi kolem 14 ha). Přírodní památkou byl Nový rybník a jeho okolí vyhlášeno roku 1949, v té době měla oblast ještě 67 ha, ale v roce 1997 se plocha zmenšila na 22,45 ha hlavně v důsledku intenzivního nárůstu zemědělského a rybářského využití nebo zastavování okolních oblastí. Celá přírodní památka byla od šedesátých let 20. století těžce devastována, mnoho organismů vymizelo. V době založení se tu však vyskytovala obrovská diverzita fauny (hnízdiště vodní a mokřadní avifauny a mokřadní entomofauna) a flory s několika extrémně vzácnými druhy. Nacházely se zde také plovoucí ostrovy, které jsou nyní usazené na východní straně rybníka.\n\nMěsto Soběslav se nachází v Jihočeském kraji v okrese Tábor, asi 40 km od Českých Budějovic. Městem vede silnice e55 a také zde probíhá stavba nové dálnice D3, leží tedy na důležitém spoji mezi Prahou a Českými Budějovicemi. Celá okolní krajina je poseta rašenilišti, poli a rybníky, je tedy zřejmé, že rybníky jsou už součástí krajiny, což však neznamená, že mají vždy pozitivní vliv na místní ekosystém. Chovné rybníky, pro jihočeskou oblast typické, zde mají velký podíl na utváření charakteru krajiny a místní ekosystémy. Zejména přikrmování a z toho plynoucí zvýšené množství živin v rybníku má za následek nárůst množství fytoplanktonu, řas a sinic. Vysazování kaprů v rybníce má za následek vytlačení ostatních živočichů, např. obojživelník (jako v případě Nového rybníka), což může mít katastrofální následky. Také se zde nachází mnoho intenzivně obdělávaných zemědělských polí v blízkosti rybníků, což rovněž přispívá k zvýšení koncentrace živin, jež se dostanou do rybníka. \n\nOblast byla vyhlášena přírodní památkou v roce 1949 (vyhlášeno Ministerstvem školství, věd a umění) z důvodu unikátní druhové diverzity a výskytu plovoucích ostrůvků, které se nyní usadily na východní straně rybníka. Několikaletým vypuštěním v polovině 20. století původně plovoucí ostrůvky srostly. Velká druhová diverzita zde existovala přibližně do 60. let 20. století. Nejkritičtější období narušování ekosystému bylo mezi roky 1970 a 2000, kdy se rybník hojně využíval pro hospodářské účely. Následkem tohoto neuváženého hospodaření je ekosystém značně poničen a došlo k vymizení většiny vzácných druhů. Některé části přírodní památky byly dokonce zastavěny, což byl hlavní důvod k zmenšení její plochy (1997) z 67 na 22 ha. Protože nejsou přesně vytyčené hranice, je nesnadné určit dřívější výměru, památka však částečně zasahovala do dnes již zastavěného okolí na východní a jižní straně rybníka.\n\nGeologický podklad tvoří pararuly z období moldanubika, které překrývají terciérní sedimenty neogénu, na ně nasedají kvartérní fluviální sedimenty. Také se zde nacházejí organogenní sedimenty.\nÚzemí se nachází v severní části města Soběslav (soutok Lužnice a Černovického potoka v povodí Vltavy), rybník je napájen náhonem z Černovického potoka, do kterého i odtéká. Plocha rybníka je asi 14 ha, ale k rybářskému využití je vhodná přibližně polovina, velká část rybníka je zarostlá srostlými ostrovy. Rybník se využívá k rybářským účelům, chová se v něm kapr, cyklus je dvouhorkový, to znamená dvouletý hospodářský cyklus.\n\nJeden z důvodů vyhlášení přírodní památky byla vysoká diverzita místní flóry, ale díky četným vnějším zásahům se již většina ohrožených druhů v prostoru přírodní památky nevyskytuje (nebo nebyly v posledních průzkumech potvrzeny). Jedna z hlavních příčin ústupu diverzity flóry byla rybářská a zemědělská činnost v těsné blízkosti rybníka. Místní flóra je typická pro charakter rybníka, vyskytují se zde tedy vegetační poměry vázané na eutrofní rybníky. Mezi významné zástupce patří například vegetace vzplývavých makrofyt svazu \"Nymphaeion albae\" se stulíkem žlutým (\"Nuphar lutea\") nebo rdestem vzplývavým (\"Potamogeton natans\"), dobře vyvinuté litorální rákosiny (sv. \"Phragmition communis\"), které se vyskytují hlavně v severní části rybníka, kde můžeme najít rákos obecný (\"Phragmites australis\"), nebo zblochan vodní (\"Glyceria maxima\"), dále se zde vyskytují bažinné olšiny (sv. \"Alnion glutinosae\"). Ohrožené druhy, které byly zjišteny v průzkumu roku 2001: ostřice dvouřadá (\"Carex disticha\"), ostřice Hartmanova (\"Carex hartmanii\"), ostřice nedošáchor (\"Carex pseudocyperus\"), rozpuk jízlivý (\"Cicuta virosa\"), prstnatec májový (\"Dactylorhiza majalis\"), svízel severní (\"Galium boreale\"), voďanka žabí (\"Hydrocharis morsus-ranae\"), bazanovec kytkokvětý (\"Lysimachia thyrsiflora\"), mochna bahenní (\"Potentilla palustris\"), ptačinec bahenní (\"Stellaria palustris\"), kapradiník bažinný (\"Thelypteris palustris\"), kozlík dvoudomý (\"Valeriana dioica\"). Druhy které byly potvrzeny při průzkumu v roce 2008: prstnatec májový (\"Dactylorhiza majalis\"), svízel severní (\"Galium boreale\"), kapradiník bažinný (\"Thelypteris palustris\"), kozlík dvoudomý (\"Valeriana dioica\").\n\nV chráněném území byl zaznamenán (na jednom z pouhých tří míst v České republice) velmi vzácný mokřadní pavouk pavučenka plavá (\"Hypomma fulvum\") z čeledi plachetnatkovitých. Přímo z této lokality byla poprvé popsána poskočilka \"Copidosoma extraneum\" z čeledi blanokřídlých\" (\"Hymenoptera\"). \"Další zástupci jsou z čeledí jesnovačovitých (\"Theridiiae\"), čelistnatkovitých (\"Tetragnathidae\"), křižákovitých (\"Aranediae\"), slíďákovitých (\"Lycosidae\"), píďalkovitých (\"Geometridae\"), soumračkovitých (\"Hysperiidae\"), modráskovitých (\"Lycaenidae\") nebo babočkovitých (\"Nymphalidae\"). Dále můžeme nalézt brouky z řádů mandelinkovitých (\"Chrysomelidae\"), slunéčkovitých (\"Coccinellidae\"), páteříčkovitých (\"Cantharidae\") a střevlíkovitých (\"Carabidae\"). Na usedlých plovoucích ostrovech byly zjišteny druhy: sekáč chobotnička (\"Platybunus bucephalus\"), drabčík \"Philonthus fumarius\", vzácní střevlíčci \"Pterostichus aterrimus\" a \"Paradromius longiceps\".\n\nZ vodního ptactva tu dnes najdeme hnízdit jenom typické zástupce jako potápka malá (\"Tachybaptus ruficollis\"), rákosník obecný (\"Acrocephalus scirpaceus\"), strnad rákosní (\"Emberiza schoeniclus\"), labuť velká (\"Cygnus olor\"), lyska černá (\"Fulica atra\"), dále pak kachna divoká (\"Anas platyrhynchos\") a polák velký (\"Aythia ferina\"). Dále se zde mohou vyskytovat jedinci jako rorýs obecný (\"Apus apus\"), vlaštovka obecná (\"Hirundo rustica\"), slavík obecný (\"Luscinia megarhynchos\"), cvrčilka slavíková (\"Locustella luscinioides\"), volavka popelavá (\"Ardea cinerea\"), žluva hajní (\"Oriolus oriolus\"), hnízdiště však potvrzena nebyla. Přesto, že se zde dají nalézt stopy po vydře říční (\"Lutra lutra\"), většina obratlovců po šedesátých letech 20. století vymizela. Dříve zde byl k nalezení např. bukáček malý (\"Ixobrychus minutus\"), nebo kvakoš noční (\"Nycticorax nycticorax\"), pro louky byl běžný výskyt sysla obecného (\"Spermophilus citellus\"). Z obojživelníků a plazů se zde vyskytují různé druhy skokanů a byly pozorovány slepýš křehký (\"Anguis fragilis\") a užovka obojková (\"Natrix natrix\"), od obou druhů však jen jeden zástupce. Pro shrnutí můžeme říct, že se zde vyskytují převážně druhy typické pro odpovídající stanoviště, dříve zjištěné druhy bezobratlých se zde pravděpodobně (vzhledem ke stavu lokality) nevyskytují.\n\nVzhledem k tomu, že se lokalita nachází v blízkosti centra města, je rybník často navštěvován turisty. Na jižní hranici přírodní památky se nachází altánek (vedle něhož se nachází i malé dětské hřiště), který je častým cílem turistů, za několik desítek let existence je však již ve značně devastovaném stavu ať už v důsledku četných zásahů ze stran obyvatel nebo jenom prostého zanedbání. Samo město Soběslav má také celkem bohatou historii a mnoho historických památek (např. pozůstatky rožmberského hradu Hláska), což přispívá ke zvýšenému turistickému ruchu v oblasti.\n\nPrvotní plán ochrany je řízené využívání rybníka pro zachování vodních makrofyt. Jedním z problémů jsou splachy z polí blízko rybníka a vzhledem k umístění také vysoká návštěvnost lokality, která může mít negativní vliv na hnízdění ptáků; k tomu neblaze přispívá i vlakový spoj České Budějovice-Praha v těsné blízkosti rybníka. Rybník je také od 60. let 20. století hojně rybářsky využíván, chová se zde kapr, a i po úpravách hospodaření v 90. letech 20. století je kvalita vody na špatné úrovni. Louky v severozápadní části jsou opět koseny, jsou vyvíjeny i snahy částečně redukovat náletové dřeviny. V současné době jsou v severní části budovány malé rybníčky, což má ale za následek zánik komplexu střídavě vlhkých luk.\n\n\n"}
{"id": "658867", "url": "https://cs.wikipedia.org/wiki?curid=658867", "title": "Trnovec (přírodní rezervace)", "text": "Trnovec (přírodní rezervace)\n\nTrnovec je přírodní rezervace ev. č. 2097 severozápadně od obce Kněžpole v okrese Uherské Hradiště. Oblast spravuje Agentura ochrany přírody a krajiny ČR.\n\nDůvodem ochrany je zachování lesního typu tvrdého luhu, jeho pestré dřevinné skladby a věkové diferencovanosti tak, aby se udržely a rozvíjely podmínky pro výskyt ohrožených druhů rostlin a živočichů. Zachování květnatých luk s druhovou skladbou původních pomoravních nivních luk.\n\n"}
{"id": "658882", "url": "https://cs.wikipedia.org/wiki?curid=658882", "title": "Saab 9-5", "text": "Saab 9-5\n\nSaab 9-5 je automobil vyšší střední třídy vyráběný švédskou automobilkou Saab Automobile. První generace byla představena v roce 1997 jako nástupce pro Saab 9000 pro modelový rok 1998. V té době automobil představoval velký skok pro Saab. Ve Spojených státech byl 9-5 představen v roce 1998 pro modelový rok 1999.\n15. září 2009 byla na Frankfurtském autosalonu představena druhá generace 9-5 a výroba byla zahájena v červnu 2010. Jde o první Saab, jehož výroba byla spuštěna v rámci vlastnictví Spyker Cars, i když byl vyvinut pod úplným vlastnictvím GM.\n\nPrvní generace Saab 9-5 byla poháněna řadovými 4-válcovými motory B205 a B235. Verze GM 54° V6 poháněná unikátním asimetrickým nízkotlakým turbodmychadlem byla k dispozici od roku 1999 do 2003. Tento motor byl k dispozici pouze s automatickou převodovkou a automobily s tímto motorem se odlišovaly dvěma koncovkami výfuku. Tento motor byl k dispozici pouze s výbavou Arc, SE a Griffin. V roce 2004 byl motor V6 nahrazen vysokotlakým řadovým 4-válcem s turbodmychadlem o výkonu 160 kW/220 koní. V roce 2006 tento motor produkoval až 190 kW/260 koní, dokonce v ne Aero nebo sportovních modelech (US modely).\nB235 motory v modelech 9-5 trpěly vysokou mírou selhání motoru v důsledku usazování motorového oleje. Saab pro rok 2004 pozitivně předělal systém větrání klikové skříně (PCV), který tento problém eliminuje. Mnoho stížností majitelů 9-5 nutí koncern GM nabízet 8-letou záruku na modely se 4-válcovým motorem za předpokladu, že majitel musí předložit důkaz pravidelné výměny oleje. Saab nyní také doporučuje používat doporučené směsi oleje jako preventivní opatření.\n\n9-5 byl dostupný s Aisin AW 4-rychlostní automatickou převodovkou v letech 1997 až 2001. Nová Aisin AW 5-rychlostní automatická převodovka nahradila 4-rychlostní. 5-rychlostní manuální převodovka je standardně montována do základních modelů a modelu Aero.\n\nVýkonově orientovaný 9-5 Aero byl poprvé představen v roce 2000 s 2,3-litrovým přeplňovaným motorem B235R o výkonu 230 koní. Tato vlajková loď měla dlouhý seznam standardních funkcí, sportovně laděné odpružení a boční lišty karosérie. V roce 2002 stoupl výkon motoru na 250 koní. Vysokovýkonná verze 9-5 dosahovala výkonu 191 kW/260 HP a 350 Nm (z maximálního točivého momentu 370 Nm s 20-sekundovou overboost funkcí k dispozici pouze s manuální převodovkou). Tuningové firmy jako Hirsch Performance, MapTun Performance a Nordic Uhr and BSR AB se specializací na modely Saab, dokáží upravit motor i na výkon 340 kW/450 HP.\nV současné době je motor B235R o výkonu 260-koní standardem v obou Aero a 2,3t modelech. Navíc téměř všechny funkce, které jsou na modelech Aero standardem, jsou nyní standardem i na 2.3t, přičemž výjimkou je jen sportovně laděný podvozek, dvoubarevné kožené čalounění, \"výroční\" disky kol a interiérové ​​doplňky z broušeného hliníku z nichž jsou všechny standardem ve verzi Aero a nejsou k dispozici ve verzi 2.3t.\n\nDruhá generace Saabu 9-5 se díky tomu, že se Saab odtrhl od GM, dost změnila.\nNapříklad nový Saab 9-5 má velký nápis SAAB na přední masce a designové odlišení od 1. generace díky stále větší podobnosti s Opelem Insignia.\n"}
{"id": "658894", "url": "https://cs.wikipedia.org/wiki?curid=658894", "title": "Massimo Oddo", "text": "Massimo Oddo\n\nMassimo Oddo (* 14. června 1976, Città Sant'Angelo, Itálie) je italský fotbalista. Jeho klubem je italský tým AC Milan, ten jej ale poslal do US Lecce na začátku sezony hostovat. Po sezoně 2011/12 ukončil kariéru\n\nDo sestavy Itálie byl nominován pro mistrovství Evropy 2004, kde Italové sice nedokázali postoupit ze skupiny a do sestavy pro mistrovství světa 2006, které ovšem Italové pro změnu vyhráli.\n\n\n\n"}
{"id": "658895", "url": "https://cs.wikipedia.org/wiki?curid=658895", "title": "Éfa", "text": "Éfa\n\nÉfa (éfá, efi) je stará izraelská jednotka objemu používaná pro sypké látky. Synonymem je bat (bath), který se ale používal i pro tekutiny. Jejich hodnota je dnes odhadována na 36 litrů.\n\nVe Starém zákoně je jednotka zmiňována v knize \"Exodus\" 16,36 i v knize Rút 2,17 nebo třeba, s neobvyklou náplní, v Zacharjášovi (5,6)\n\n"}
{"id": "658898", "url": "https://cs.wikipedia.org/wiki?curid=658898", "title": "Bat", "text": "Bat\n\nBat může znamenat:\n\n\nKombinace písmen B, A a T může mít více významů:\n\n"}
{"id": "658900", "url": "https://cs.wikipedia.org/wiki?curid=658900", "title": "Ómer", "text": "Ómer\n\nÓmer (gomer), zvaný také issaron (issárón), je stará izraelská jednotka objemu používaná pro sypké látky. Jeho hodnota je dnes odhadována na 3,6 litrů. 10 ómerů tedy dává éfu.\n\nVe Starém zákoně je jednotka zmiňována v knize \"Exodus\" v 16. kapitole, kde se na ómery počítala mana.\n\n"}
{"id": "658912", "url": "https://cs.wikipedia.org/wiki?curid=658912", "title": "Devítiocasá kočka", "text": "Devítiocasá kočka\n\nDevítiocasá kočka je druh biče, který byl původně sestrojen pro těžší tělesné trestání, konkrétně u britského Královského námořnictva a v Armádě Spojeného království. Tento bič se používal také pro soudně ukládané tělesné tresty v Británii a některých dalších státech.\n\nDevítiocasá kočka je sestrojena z devíti bavlněných lanek dlouhých asi 2,5 stopy (cca 76 cm), opatřených uzlíky. Účelem použití je rozdírání kůže a způsobení silné bolesti.\n\nTradičních „devět ocasů“ vyplývá ze způsobu, jakým jsou provazce spleteny. Tenčí provazce jsou spleteny ze tří lanek, hlavní tlustý provazec zase ze tří tenkých provazců. Devět ocasů pak vznikne rozuzlením tlustého provazce na tři tenké a jejich následným rozuzlením vždy na tři jednotlivá lanka.\n\nExistují různé variace devítiocasé kočky, ať už se nazývají (x-ocasá) kočka či nikoli. Například pro bičování egyptských vězňů se používaly od starověku až do konce 20. století důtky se sedmi ocasy připevněnými na klacku; na každém provázku bylo šest uzlů. Nástroj se používal jen na dospělé muže, chlapci byli trestáni prutem. V roce 2001 bylo používání tohoto nástroje v Egyptě zakázáno.\n\nNěkdy se termín „kočka“ nesprávně používá k popisu různých trestných nástrojů (určených k bičování) s libovolným počtem „ocasů“, i pokud jsou tvořeny 80 březovými proutky k bičování opilců nebo jiných provinilců, namísto 80 ran běžně používaných pod právem šaría.\n\n"}
{"id": "658914", "url": "https://cs.wikipedia.org/wiki?curid=658914", "title": "Diskografie Iron Butterfly", "text": "Diskografie Iron Butterfly\n\nToto je seznam alb kalifornské rockové skupiny Iron Butterfly, skupina nahrála celkem 6 studiových alb a další kompilace, živá alba atd.\n\nZde je úplný seznam singlů vydaných skupinou v USA a zámoří.\n"}
{"id": "658916", "url": "https://cs.wikipedia.org/wiki?curid=658916", "title": "Cam Ward", "text": "Cam Ward\n\nCameron Kenneth Ward (* 29. února 1984, Saskatoon, Saskatchewan, Kanada) je bývalý kanadský hokejový brankář, naposledy hrající v týmu Chicago Blackhawks v severoamerické lize NHL.\n\nWard strávil juniorskou kariéru v klubu Red Deer Rebels, v lize Western Hockey League. V sezóně 2000/01 hrál za Rebely v jednom zápase. Od té doby chytal v Red Deeru další tři celé sezóny, během kterých se dvakrát dostali do finále WHL. Při Vstupním draftu NHL 2002 byl vybrán na 25. místě celkově týmem Carolina Hurricanes. Po absolvování WHL se na dvě sezóny přesunul do nižší severoamerické ligy AHL, kde hrál za Lowell Lock Monsters.\n\n13. května 2004 podepsal Ward s Hurricanes několikaletý kontrakt. V sezóně 2005-06 Ward převážně sekundoval švýcarskému brankáři Martinu Gerberovi. Poprvé chytal Ward v NHL 5. října 2005 proti Tampě Bay Lightning, když si Gerber poranil podkolenní šlachu a Ward byl povolán za něj a chytil 10 z 11 střel při porážce 2:5. Svůj druhý zápas hrál o dva dny později na domácím hřišti proti Pittsburghu Penguins, kdy nakonec zvítězili 3:2 po samostatných nájezdech a Ward v nájezdech vychytal Maria Lemieuxe, Žigmunda Pálffyho a Sidneyho Crosbyho. Díky svým výsledkům ve své první sezóně v NHL se dostal do širšího výběru Kanady 81 hokejistů pro Zimní Olympijské hry 2006. Byl jedním z devíti brankářů, ovšem do konečné nominace se nedostal. Postupně jeho výkonnost v sezóně klesla a zhoršil si tak statistiky.\n\nPo vydařeném playoff NHL 2006 byl Ward povýšen na stálou jedničku týmu Hurricanes. V sezónách 2006-07 a 2007-08 zaznamenal 30 a 37 vítězství, ale s Hurricanes chyběli v obou letech v playoff, ale v sezóně 2008-09 se dostali v playoff do finále východní konference, ve kterém byli vyřazeni pozdějším vítězem Stanley Cupu Pittsburghem Penguins.\n\nPo špatném začátku v sezóně 2009-10 se Ward zranil 8. listopadu 2009, když se řízl na noze o brusli útočníka Ricka Nashe z Columbusu Blue Jackets. Toto zranění si vyžádalo čtyřtýdenní absenci. Po návratu zaznamenal 18 vítězství a 23 porážek a s Carolinou nepostoupili do playoff.\n\nV roce 2007 byl členem Kanadského národního týmu na MS v Moskvě, v Rusku, kde vyhráli zlaté medaile, když ve finále porazili Finsko 4:2 a v roce 2008 v Kanadě získali po porážce ve finále 4:5 s Ruskem stříbrné medaile.\n\nV prvním kole playoff 2006 už Hurricanes prohrávali o dva zápasy s Montrealem Canadiens. Poté nahradil trenér Peter Laviolette brankáře Martina Gerbera za Cama Warda a Ward dovedl Hurricanes k vítězství nad Canadiens. V dalším kole vyřadili New Jersey Devils, kde chytal Wardův idol Martin Brodeur. Ve finále východní konference vyřadili Buffalo Sabres a ve finále celého playoff porazili v sedmizápasové bitvě Edmonton Oilers. Ward byl prvním brankářem od dob Patricka Roye, který dokázal ve své premiérové sezóně v NHL vyhrát Stanley Cup. Ward byl vyhlášen nejužitečnějším hráčem playoff, za což získal Conn Smythe Trophy.\n\nNarodil se v Nemocnici Svatého Pavla v Saskatoonu, v Kanadě. Cam Ward je druhé dítě Kena a Lurel Wardových a je prostředním sourozencem sester: mladší Chelsea a starší Kendry. Vyrůstal v Saskatoonu a později v Sherwood Parku v kanadské provincii Alberta, kam se rodina odstěhovala, když bylo Camu Wardovi 10 let.\n\nCam Ward má syna, který se narodil 24. listopadu 2010.\n\n\n\n"}
{"id": "658924", "url": "https://cs.wikipedia.org/wiki?curid=658924", "title": "Antoni Morell", "text": "Antoni Morell\n\nAntoni Morell i Mora (14. prosince 1941 Barcelona – 5. ledna 2020 Andorra la Vella) byl andorrský spisovatel píšící katalánsky.\n\nMorell se narodil jako syn katalánského taxikáře a andorrské služky. Studia filosofie, teologie, moderních dějin a práva jej přivedly do Zaragozy, Madridu, Paříže a Říma. V letech 1968-1972 pracoval jako středoškolský profesor v Andoře, poté byl do roku 1981 sekretářem andorrské Generální rady a v letech 1982 až 1984 sekretářem první andorrské vlády. Poté pracoval jako advokát a zastával funkci předsedy andorrského Sdružení spisovatelů. V letech 2005 až 2010 působil jako andorrský velvyslanec ve Vatikánu. \n\nMorell spolupracoval s významnými andorrskými i španělskými novinami a časopisy (například \"Poble Andorrà\", \"Andorra 7\", \"Diari d'Andorra\", \"Periòdic d'Andorra\", \"Set Dies\", \"Avui\" nebo \"La Vanguardia\"). Jako spisovatel vnesl do španělské literatury andorrskou problematiku.\n\nZemřel na srdeční selhání ve věku 78 let dne 5. ledna 2020 v Andoře la Vella.\n\n\n\n"}
{"id": "658926", "url": "https://cs.wikipedia.org/wiki?curid=658926", "title": "Beržupis", "text": "Beržupis\n\nNázev Beržupis může znamenat:\n\n\n"}
{"id": "658930", "url": "https://cs.wikipedia.org/wiki?curid=658930", "title": "Stenocactus", "text": "Stenocactus\n\nStenocactus je rod mexických kaktusů. Botanické jméno je odvozeno z řeckého adjektiva \"stenos\" (úzký), což je odkazem na tenká, úzká a početná žebra. Typovou rostlinou tohoto rodu je \"Stenocactus obvallatus\".\n\nStenocactusy (dříve \"Echinofossulocactus\" - viz Systematika) jsou rostliny mající kulovité až krátce válcovité tělo s ostrohrannými tenkými, často zvlněnými a velmi početnými žebry a obvykle samostatně rostoucí. Mladé semenáčky mají většinou pouze bradavice, jsou bez žeber a trny, z nichž se silnější středové od tenkých okrajových zřetelně odlišují.\nU vzrostlých jedinců jsou areoly nepočetné, od sebe poměrně vzdálené a nesou vzpřímené nebo nahoru šavlovitě zakřivené, nikdy však hákovité trny. Trny a jejich počty jsou u jednotlivých druhů značně variabilní. Středové jsou zřetelně rozlišitelné od okrajových – vzhůru směřující velké a dýkovité, dolu směřující značně menší paprskovité. Okrajové většinou jemné jehlovité bílé, čiré až sklovité s proměnnou délkou a počtem. Někdy chybí zcela. Podle typových znaků květů a plodů je možno se domnívat na blízké příbuzenství \"Stenocactusů\" k rodu \"Ferocactus\".\nOboupohlavní květy vykvétají za letních dní. Jsou krátce trychtýřovité až zvonovité a vyrůstají z temene rostliny. Okvětní lístky jsou bílé až krémové, některé až růžovofialové s pestrými červenavým až fialově zbarveným středovým žíháním (někdy jen s hnědavými či fialovými středovými žilkami).\nPlody malé, obvykle kulovité a lehce šupinaté, světle zelené. Při zrání zaschnou a prudce se otevřou podélnou postranní puklinou. Semena jsou lesklá široce oválná, jasně černohnědá s vydutým povrchem a průměrem 1,4-1,5 mm.\nRostliny tohoto rodu jsou rozšířeny z převážné většiny v teritoriu státu Chihuahua a jejich stanovištěm bývají travnaté svahy a planiny ve středním a severním Mexiku, kde po letních srážkách stébla okolních trav pokrývají stonky kaktusů, tak že jsou dobře maskované a špatně objevitelné.\nV kultuře se pěstují velmi snadno. Zeminu vyžadují propustnou a snášejí i humózní půdu. Prospívá jim slunečné a vzdušné stanoviště jakož i přistíněná místa, vždy však s dostatečnou zálivkou během letního období. Obzvláště volně pěstovaným rostlinám za těchto podmínek narůstají bohaté a mohutné trny. Chladné, světlé a suché přezimování při 5 – 8 st. C je základem úspěšného a opakovaného kvetení.\nNázvosloví tohoto druhu bylo matoucí a sporné. Rod byl donedávna veden pod názvem Echinofossulocactus. Problém se správným začleněním začal již v roce 1841, kdy George Lawrence zařadil do vytvořeného rodu Echinofossulocactus 26 druhů, které byly neurčitého typu, mnohdy se jednalo pouze o formy a navíc nebyl zvolen žádný typový druh. Později bylo těchto 26 druhů překombinováno a přeřazeno k pěti různým rodům.\nKarl Moritz Schumann v roce 1898, zřejmě z neznalosti práce G. Lawrence vytvořil samostatný podrod Stenocactus, do kterého přiřadil některé druhy z tehdy velmi rozsáhlého rodu Echinocactus. Až později si Nathaniel lord Britton a Joseph Nelson Rose uvědomili vazby v Lawrencově seznamu druhů a přejmenovali roku 1922 rod na \"Echinofossulocactus\" s typovým druhem \"Echinofossulocactus coptonogonus\", jelikož byl prvním v abecedním pořadí Lawrencovy práce. Samotné jméno Echinofossulocactus se mnohým zdálo moc dlouhé a proto navrhovali alternativy jako např. \"Brittonrosea\" či \"Efossus\".\nV roce 1979 provedl revizi rodu Nigel Paul Taylor. Následně roku 1980 se David Richard Hunt ujal analýzy taxonomických problémů v rámci tohoto rodu a publikoval výsledky svých studií druhů. Právě on si uvědomil, že druh \"Echinocactus helophorus\" (dnes Echinocactus platyacanthus) splňuje nejlépe Lawrencovy charakteristiky a ustanovil ho tedy jako nový Lectotyp pro rod Echinofossulocactus, který byl předtím synonymem rodu Echinocactus.\nV roce 1982 navrhl W. Tjaden pro všechny tyto druhy zachování jména rodu Stenocactus, což Komise pro Spermatophyta v roce 1987 zamítla. Při zařazování druhů komise hlasovala v některých případech pro zařazení podle Huntovy klasifikace a uvolněné jméno rodu Stenocactus pak bylo použito pro druhy rostlin nesplňující typizaci podle D. Hunta.\nTaké \"Mezinárodní organizace pro výzkum sukulentů\" (IOS) akceptovala nově rod Stenocactus a ICSG (\"International Cactaceae Systematics Group\") se v současnosti rozhodla v rámci rodu uznat pouze 10 druhů, přičemž 3 (\"S.hastatus\", \"S.rectispinus\" a \"S.sulfureus\") byly označeny za nejisté.\nTento rod dnes zahrnuje jen omezenou skupinu severoamerických kaktusů, která je však často různě chápána, neboť zde v minulosti probíhaly časté diskuse ohledně zařazení druhů do tohoto rodu. Mnoho desítek publikovaných jmen však z velké části představuje sotva něco více než neobyčejně proměnlivé formy a lokální dílčí populace. Je to dáno i tím, že druhy rodu \"Stenocactus\" jsou velmi variabilní ve svých vegetativních charakteristikách a ty některé vědce vedou neustále k návrhům nových druhů. Níže jsou proto uvedeny všechny druhy vedené v tomto rodu a zařazené do databáze UNEP-WCMC:\n\n\n"}
{"id": "658931", "url": "https://cs.wikipedia.org/wiki?curid=658931", "title": "Petr Kalus", "text": "Petr Kalus\n\nPetr Kalus (* 29. června 1987 v Ostravě) je český hokejový útočník.\n\nS hokejem začínal v rodném městě v týmu HC Vítkovice, kde hrával v mládežnických ligách a debutoval v české nejvyšší lize v sezóně 2004/05 proti týmu HC Slavia Praha.\n\nByl draftován v roce 2005 ve 2. kole (celkově 39.) týmem Boston Bruins.\n\nPo draftu odešel do zámoří, kde hrával v lize WHL v týmu Regina Pats, kde se stal s 58 body nejproduktivnějším hráčem v týmu a nejlepším střelcem v první sezóně ligy.\n\n8. května 2006 podepsal tříletou nováčkovskou smlouvu s týmem Boston Bruins. Sezónu 2006/07 odehrál většinu na farmě Bruins kde odehrál 43 zápasů a nasbíral 30 bodů a v Boston Bruins 9 zápasů ve kterých nasbíral 5 bodů.\n\n1. července 2007 byl společně se 4. volbou draftu 2009 vyměněn do týmu Minnesota Wild za Mannyho Fernandeze.\n\nSezónu 2008/09 začal v zámoří, kde odehrál dva zápasy v AHL, poté podepsal smlouvu s týmem HC MVD Balašicha (KHL) a dohrál zde sezónu.\n\nPo skončení smlouvy se vrátil zpět do zámoří, kde odehrál první zápasy za tým Minnesota Wild, ale většinu zápasů byl opět na farmě v AHL.\n\n\n\n\n"}
{"id": "658932", "url": "https://cs.wikipedia.org/wiki?curid=658932", "title": "Remona Fransenová", "text": "Remona Fransenová\n\nRemona Fransenová (* 25. listopadu 1985, Dordrecht, Jižní Holandsko) je nizozemská atletka, která se věnuje víceboji.\n\nNejvětší úspěch své kariéry zaznamenala v roce 2011 na halovém ME v Paříži, kde si ve všech pěti disciplínách pětiboje (60 m př., skok do výšky, vrh koulí, skok daleký, běh na 800 metrů) vylepšila osobní rekord a výkonem 4 665 bodů vybojovala bronzovou medaili.\n\n\n"}
{"id": "658935", "url": "https://cs.wikipedia.org/wiki?curid=658935", "title": "Poštovní úřad", "text": "Poštovní úřad\n\nPoštovní úřad (v novém překladu též Na poště, anglicky \"Post Office\") je první román amerického spisovatele Charlese Bukowského vydaný v roce 1971.\n\nBukowski pracoval dlouhou dobu na poště a na sklonku podzimu 1969 byl vedením upozorněn, že bude propuštěn kvůli častým absencím. Ačkoli sám tvrdil, že odešel dobrovolně, aby se mohl věnovat psaní, poštovní záznamy vypovídají něco jiného.\n\nS \"Johnem Martinem\" (vydavatelem Black Sparrow Press) se dohodl na měsíčním honoráři 100 dolarů, které mu bude Martin vyplácet a Bukowski se bude moct věnovat pouze psaní pro Martinovo nakladatelství. Ještě zašel na své pracoviště podat sám výpověď dříve, než by ji obdržel od pošty. Poté, co se rozloučil s kolegy během poslední noční směny, nakoupil zásoby alkoholu a s přáteli uspořádal několikadenní večírek na oslavu náhlé svobody.\n\n2. ledna 1970 začal dnem i nocí poctivě psát a za tři týdny jej měl hotový. Pak vzal propisku a proškrtal místa, kde se opakoval a zeštíhlil některé věty. Měl několik pracovních návrhů názvu díla: \"Šest piv bez rozvrhu\", \"Dvanáct promarněných let\", \"Jak zemřela Betty\", \"Zprávy z pošty\". Nakonec použil prostý a výstižný název \"Poštovní úřad\".\n\nPoštovní úřad je prošpikován spoustou dialogů – po vzoru Fanteho a Hemingwaye. Konkrétně od Johna Fanteho převzal nápad rozdělit román do velmi krátkých kapitol. I když celek nemusí působit soudržným dojmem, způsob, jakým je popsáno nezáživné rutinní zaměstnání, kterým si projde zřejmě každý, je velmi přesvědčivý. Navíc jsou eskapády Henryho Chinaskiho – hlavní postavy příběhu - podtrhnuty sardonickým humorem, což románu dodává potřebné odlehčení a udržuje čtenáře v tempu. Nechybí ani postelové téma, u \"Zápisků starého prasáka\" se Bukowski naučil, že sex u čtenářů boduje.\nV postavě Betty autor představuje Jane Cooney Bakerovou, svou první vážnou známost a velkou životní lásku.\n\nFay symbolizuje Frances Smithovou, matku jediného Bukowského dítěte – Marine Louisy.\n\nJoyce je první manželka Charlese Bukowského Barbara Frye.\n\nNedlouho po vydání byl román přeložen do 15 jazyků.\n\nČesky knihu vydalo nakladatelství Pragma v roce 1996.\n\nHenry Chinaski popisuje vtipnou formou svůj pracovní úvazek na poště a poměry, jaké zde vládnou. Vzpomíná na pokusy doručit poštu i během povodní, na arogantního nadřízeného a na nekonečná školení. Zmiňuje smrt své lásky Betty, seznámení s Joyce – dcerou bohatého texaského rančera, narození vlastní dcery a najde si čas i na oblíbené dostihy. Samozřejmě nechybí ani nějaká ta sklenička.\n\nHenry Chinaski dostane tip na brigádu u pošty. Nafasuje brašnu a rozpis a jde roznášet jako náhrada za stálého poštovního doručovatele. Několik dní roznáší, přičemž se mu podaří sbalit jednu udělanou ženskou. Zdá se mu, že jediné, co mají pošťáci na práci, je ležérní házení dopisů do schránek a obskakování paniček. To se mu zamlouvá. Zanedlouho jej však přeloží na Oakford Station, kde už panují odlišné podmínky. Vedoucím je zde jistý Johnstone, od pohledu krutý člověk. Doslova sdírá z doručovatelů kůži. Chinaski si to nenechá líbit a tak napíše třicetistránkovou stížnost a zanese ji na ústředí. Ale nepochodí, úředník Johnstona obhajuje slovy, že je to skvělý chlap. „Nespí spolu?“ napadne Chinaskiho.\n\nJohnstone chce potrestat Chinaskiho tím, že mu nenechá žádnou práci. Jeden ze služebně starších pošťáků, který má také své zkušenosti s Johnstonem Hankovi poradí, aby se hlásil na Prell Station, kde jej využijí. Henry ho poslechne a může opět důstojně a bez stresu pracovat. Za deset dní si jej však Johnstone stáhne zpátky na Oakford. Má pro Chinaskiho nachystánu nejhorší trasu.\n\nChinaski chodí a učí se záludnosti a nástrahy trasy, které stálí doručovatelé dávno znají, ale nechávají si je pro sebe jako tajemství. Během deštivého období stoupá voda na ulici a je nemožné stihnout směnu. Chinaskimu chcípne poštovní dodávka kousek od garáží a voda ji odplaví na něčí zahrádku. Zamkne ji, dojde do garáží a hodí klíče na stůl dispečerovi spolu s adresou, kde parkuje, ať si ji vyzvedne. Dispečer nemůže uvěřit, že ji tam nechal.\n\nJohnstonův nejoblíbenější doručovatel se jmenuje Matěj Battles. Vždy je čistý a upravený a Johnstone jej před ostatními chválí a dává jej jako příklad vzorného poštovního doručovatele. Jednoho dne Matěj nepřijde do práce. Došlo se na to, že vykrádal peníze z obálek pro jednu církev. Chinaski si nenechá ujít příležitost a provokativně se ptá Johnstona, co je s Matějem. Vedoucímu poklesne hlava a neodpoví.\n\nChinaski se dál pere s těžkou trasou. Zdržují jej důchodkyně, občas po něm jde nepřivázaný pes, provokují ho hlupáci.\n\nPo třech letech dostane smlouvu na dobu neurčitou, z čehož plynou jisté výhody. Dostane 5 tras, které má zanedlouho v malíčku. Spory s Johnstonem pokračují. Za dalšího půl roku dává Chinaski výpověď a odchází.\n\nZkouší štěstí na dostizích a daří se mu. Po závodech bývá většinou v mírném plusu, což mu stačí ke spokojenosti. S Betty si užívají klidný život a večer spolu popíjejí a dovádí v posteli. Jenže nic nevydrží věčně a tak se i tato idylka rozpadne.\n\nSeznamuje se s Joyce. Joyce je nenasytná nymfomanka a Chinaski ji bere s sebou na dostihy. Joyce přitahuje pozornost chlapů a to Henryho rozptyluje natolik, že se mu přestává dařit sázet správné tipy. Prohrává své zbývající peníze. Joyce trvá na svatbě, Chinaski se nebrání. Odjíždí spolu do malého texaského městečka, odkud Joyce pochází. Tady jim nic nechybí, žijí spolu obklopeni nádhernou přírodou, čistými jezery a hustými lesy, dokud to Joyce nezačne táhnout zpět do velkoměsta. Chce dokázat ostatním, že dokáží být soběstační. Hankovi vyhovoval poklidný povalečský způsob života v maloměstě, ale jelikož to není on, kdo drží rodinnou kasu a chce předejít hádkám, podřídí se. Najde si práci jako expedient v obchodě s uměleckými předměty. Práce není náročná, má čas studovat dostihový program nebo si zajít do bistra na kávu a flirtovat s číšnicemi.\n\nPo čase se Chinaski znovu ocitá ve spárech pošty a dělá noční dvanáctky. Je zmožený a unavený. A musí podávat dobré výkony v posteli, Joyce se nenechá připravit o své. Úmorná dřina pokračuje, navíc posílená o přesčasy. K tomu musí zaměstnanci absolvovat i vnitropodnikové testy.\nJoyce si najde práci na okresním policejním oddělení, kde se seznámí s jedním chlápkem. Rozvod na sebe nenechá dlouho čekat. Chinaskimu to je jasné. Sbalí si věci a odchází. Zůstal mu poštovní úřad.\n\nVrací se k Betty a společnému chlastání. Je to však smutnější než dřív.\n\nHenryho si předvolají na osobní oddělení, zjistili, že jim zatajil v dotazníku některá obvinění a přestupky. Dostane příležitost své zaměstnání obhájit, na písemnou odpověď má deset dnů. Chinaski si nakoupí vyhlášky, zákoníky, karton piv a sedmičku whisky, hodí se marod a usedá k psacímu stroji. Svou odpověď staví na dlouhých málo srozumitelných slovech, celé to vyzní jako velmi byrokratická zpráva plná odkazů a paragrafů. Odevzdá 42-stránkovou odpověď a dostane odklad, než se pošta vyjádří. Pracuje dál a navíc studuje rozvrh na testy. Napadne jej, že by mohl zažádat o odložení zkoušek, dokud se nevyjasní, zda bude pokračovat v zaměstnání.\n\nVánoce jsou za dveřmi. Spolu s Betty si upečou krocana a otevřou láhev.\n\nPo Vánocích se zastaví za Betty a najde ji na pokoji dost opilou. Všude samé flašky – vodka, whisky, víno. Chinaski má o ni starost, Betty nevypadá dobře. Tuší, že tolik pití by ji zabilo. Po deseti dnech ji opět navštěvuje, ale pokoj je prázdný a na prostěradle je velká skvrna od krve. Ptá se majitelky, co se s ní stalo. Jde za ní do nemocnice. Betty už není pomoci. Pohřbu se účastní jen tři lidé – její milenec Chinaski, její syn Larry a duševně vyšinutá sestra majitelky hotelu Marcia.\n\nChinaski je zdrcen, přece jen toho prožil s Betty hodně. Život jde dál.\n\nSetkává se s Vi, bývalou spolupracovnicí z pošty a chvíli se spolu stýkají. Osobní oddělení jej informuje, že zůstává ve výkonu zaměstnání. To znamená zkoušky z testů za dva týdny. Chinaski je udělá až napodruhé.\n\nNásleduje smlouva na dobu neurčitou. Tedy osmihodinové noční směny místo dvanáctek a placená dovolená. Pracuje vedle Davida Janka, poněkud halasného intelektuála. Janko se považuje za génia a velkého milovníka, ačkoli si Chinaski všiml, že v práci se s ním žádná ženská nebaví. Právě dopsal román a dává jej Hankovi k posouzení.\nChinaskimu se začne dařit na dostizích a bere si na tři měsíce neplacené volno. Chvíli všechno nádherně funguje, ale pak se přestane dařit a peníze se rozkutálejí.\nDo života Chinaskimu vstupuje Fay. Vrací se na poštu, ale přestává zvládat noční směny. Trpí závratěmi. Fay porodí dítě, zdravou holčičku. Zdravotní sestra ji ukazuje Chinaskimu přes sklo. Dívá se na dcerku a neví, jak se má tvářit. Pomyslí si, že jednou z ní vyroste holka, která bude vypadat jako on. Zamává jí a loučí se se sestrou. Má hezké nohy, prima boky a pěkné prsa.\n\nFay dá holčičce jméno Marina Louise. V Los Angeles vypuknou rasové nepokoje. Chinaskiho pořád otravují snaživí vedoucí. Fay se odstěhuje s Marinou do podnájmu, Chinaski se nevzpěčuje, cítí, že to tak bude lepší. Chodí pravidelně navštěvovat dcerku, dokud se s ní Fay neodstěhuje do hipísácké komuny v Novém Mexiku.\n\nNásleduje výměna korespondence mezi vedením pošty a jejím zaměstnancem Henry Chinaskim. Málem podpálí pracoviště, ale podaří se mu zachránit poštu Spojených států amerických – reklamní škváry.\n\nAby mohl podat výpověď, musí vyplnit formulář. Poštovní úředník si jej předvolá a ptá se jej na důvody. Chinaski si nemyslí, že by mu to měl vysvětlovat a tak ho krmí báchorkou, že bude lovit ondatry, nutrie, norky, vydry a mývaly v mrtvých ramenech jezera La Fourche.\n\nPo odchodu z pošty začne flámovat. Tvrdě se do toho opře. Napadají ho myšlenky o sebevraždě. Pořádá jeden divoký mejdan za druhým. Jednoho odpoledne zvoní zvonek u dveří. Chinaski jde otevřít, venku stojí mladý blonďáček se smějící se černoškou. Hank si nepamatuje, že ji chtěl ojet. Ale teď na to nemá náladu. Vyráží společně do ulic a oslava svobody pokračuje…\n\n\"„…není nad vůni dobrého, čistého potu, ale není nic horšího než zápach starého potu…“\"\n\n\"Dobrý bože, pomyslel jsem si, slyším dobře? Tohle určitě dotuje vláda. Tenhle dement mě učí, že se mám mýt v podpaží. Inženýrovi nebo koncertnímu mistrovi by tohle neudělali. Ponižuje nás.\"\n\n\"Myslím, že chtěl použít i slovo „hygiena“, ale prostě ho ve své slovní zásobě nenalezl.\"\n\n"}
{"id": "658936", "url": "https://cs.wikipedia.org/wiki?curid=658936", "title": "Mohun Bagan AC", "text": "Mohun Bagan AC\n\nMohun Bagan AC je fotbalový klub z Kalkaty, nejpopulárnější klub Indie a nejstarší dosud existující v Asii. Celkem třikrát vyhrál indickou nejvyšší ligu (1997/98, 1999/00, 2001/02).\n\nMohun Bagan byl založen 15. srpna 1889 a dostal název podle kalkatského paláce, v jehož zahradě zpočátku trénoval. V roce 1898 stál u zrodu Kalkatské fotbalové ligy, v níž získal 29 titulů. Klub slaví svůj svátek 29. července - toho dne v roce 1911 Mohun Bagan zvítězil 2:1 nad mužstvem East Yorkshire Regiment, byla to historicky první výhra indických fotbalistů nad anglickými a velké psychické povzbuzení pro indický boj za nezávislost, od těch dob byl Mohun Bagan také nazýván \"indickým národním klubem\" (indický režisér Arun Roy natočil o zápase dokonce celovečerní film). Mohun Bagan tvořil také tradičně základ indické reprezentace: u největších historických úspěchů (vítězství na Asijských hrách 1951 a 1962, čtvrté místo na olympiádě 1956, stříbro na Mistrovství Asie ve fotbale 1964) byli vždy kapitáni z tohoto klubu.\n\nPro Indii je typické, že fotbal zde není nejpopulárnějším sportem. Důvody jsou sociální a historické: zatímco jinde po světě šířili fotbal angličtí technici, studenti a námořníci, v koloniální Indii zastupovali britský živel příslušníci aristokracie a ti místo plebejského fotbalu pěstovali sporty jako tenis, kriket a pozemní hokej, které se v Indii uchytily víc než kopaná. Výjimkou je právě Kalkata a ještě bývalá portugalská kolonie Goa. Proto byla celostátní indická liga založena až roku 1997 a hrají v ní hlavně zástupci těchto dvou regionů. Mohun Bagan AC byl zakládajícím členem soutěže, nikdy z ní nesestoupil a třikrát ji vyhrál: 1998, 2000 a 2002.\n\n\nZákladní jedenáctka Mohun Bagan AC v sezoně 2010-2011:\nSangram Mukherdží - Nallappan Mohanrádž, Anwar Ali, Rakéš Masi, Radhakrišnan Dhanaradžan - Surkumár Singh, Išfak Ahmed (kapitán), Satiš Kumár, Džajanta Sen (všichni Indie) - José Ramirez Barreto (Brazílie), Muritala Ali (Nigérie). Trenér: Subháš Bhoumik.\n\n"}
{"id": "658940", "url": "https://cs.wikipedia.org/wiki?curid=658940", "title": "Odsouzené", "text": "Odsouzené\n\nOdsouzené (ve slovenském originále Odsúdené) je česko-slovenský dramatický televizní seriál, premiérově vysílaný v letech 2009–2010 na slovenské stanici TV JOJ a české stanici TV Barrandov, kdy ve třech řadách vzniklo celkem 86 dílů. Vyroben byl v koprodukci těchto dvou televizních stanic, hlavním producentem byla společnost D.N.A. Production. Odehrává se v prostředí fiktivní slovenské ženské věznice středního stupně výkonu trestu.\n\nDěj začíná soudem Evy Kollárové za zabití člověka při autonehodě. V den nehody Eva utíkala od manžela Romana i se synem, vše zkomplikovala právě nehoda – syn se po ní dostal do kómatu, ale po čase se probere (manžel vše dává Evě za vinu). Eva dostane trest tří let vězení středního stupně nepodmíněně. \n\nBěhem první řady seriálu vychází najevo, že člověka, který zemřel při Evině autonehodě, si najal její manžel, aby ji zabil kvůli vysoké životní pojistce. Na scéně se objevuje „zkrachovalý“ právník David Typolt, jenž se snaží Evě pomoci bez nároku na honorář, neboť si chce udělat na případu pověst. Podaří se mu zařídit nové přelíčení, kde se má rozhodnout o Evině podmínečném propuštění, Eva se ovšem dostane ve věznici do vyšetřování, protože se u ní našly drogy (které u sebe schovávala, aby její spolu vězeňkyně Barbie nefetovala) a protože byla nalezena u mrtvé spoluvězeňkyně Anikó Nagy, přezdívané Maďarka, které se ve skutečnosti snažila dát první pomoc. Evu usvědčí z vraždy Maďarky, ač ji nespáchala (zabila ji Jolana Danišová, přezdívaná Gigi) a celkový trest se jí navyšuje. \n\nDruhá řada zachycuje změnu chování Evy. Ta se smiřuje s tím, že z vězení jen tak brzo nevyjde a přizpůsobuje tomu vizáž i své chování, což její spoluvězeňkyně to nechápou. Podezření se časem pomaličku vyvrací a sama Gigi se při pokusu o zabití další vězeňkyně nechtěně přizná, že zabila Maďarku, protože zjistila, že byla tajnou agentkou v přestrojení. Eva je zproštěna obvinění a má novou šanci na podmínečné propuštění. Evě je dovolena jednodenní návštěva svého domova pod dozorem. Během ní se intimně sblíží s právníkem Typoltem a otěhotní.\n\nTěhotenství je hlavním námětem třetí a poslední série. Eva se svůj stav snaží tajit co nejdéle, zjistí to ale Barbie a slibuje, že bude mlčet. Při potyčce ve sprchách těhotenství ale prozradí a opět začíná vyšetřování ve věznici, protože v podezření jsou dozorci, což Eva rázně popře. Zároveň nechce prozradit, že otcem je její právní zástupce, aby mu advokátní komora nesebrala licenci na soukromou kancelář. Vedoucí dozorce zvaný Kápo si domyslí, kdo je otcem, Typolt se mu přizná. Přijde tedy o licenci a začne pracovat jako právník u známého ve firmě. Eva porodí zdravou dceru. Na 12 měsíců je jí kvůli dítěti přerušen trest a opustí vězení. Její probační úředník, který dohlíží na průběh jejího chování na svobodě, se k ní chová jako dozorce, protože zjistí, že Eva má dítě s Typoltem, který mu na škole přebral přítelkyni. Chování probačního Typolt jednou nevydýchá a vyhodí ho z bytu. Paradoxně sám probační úředník navrhne úplné prominutí trestu Evy a vězeňská komise souhlasí. Eva je tedy úplně volná.\n\n\n"}
{"id": "658943", "url": "https://cs.wikipedia.org/wiki?curid=658943", "title": "Essam Šaraf", "text": "Essam Šaraf\n\nEssam Šaraf (* 1952 v Gíze v Egyptském království) je egyptský politik a bývalý premiér Egypta. Ve funkci nahradil 3. března 2011 Ahmada Šafíka, jako premiér působil do 7. prosince 2011.\n\nJe absolventem Káhirské univerzity, kde získal bakalářský titul v roce 1975, a Purduovy univerzity, kde získal M.Sc. v roce 1980 a Ph.D. v roce 1984.\n"}
{"id": "658944", "url": "https://cs.wikipedia.org/wiki?curid=658944", "title": "John Pierpont Morgan", "text": "John Pierpont Morgan\n\nJohn Pierpont Morgan (17. dubna 1837, Hartford, Connecticut, USA – 31. března 1913, Řím, Itálie) byl americký podnikatel a jeden z nejvýznamnějších bankéřů své doby. V roce 1860 založil v New Yorku banku \"J. P. Morgan & Co\". Tato banka se dnes jmenuje \"JPMorgan Chase & Co.\"\n\nNarodil se v rodině obchodníka a bankéře Junia Spencera Morgana a jeho manželky Juliet Pierpontové. Roku 1854 se s celou rodinou přestěhovali do Anglie, kde jeho otec dostal obchodní nabídku stát se společníkem banky George Peabodyho. John Pierpont vystudoval střední školu v Bostonu a později universitu v německém Göttingenu. Po studiích se vrátil roku 1857 zpět do Spojených států, kde v New Yorku započal svoji kariéru bankéře.\n\nJiž tři roky po rozjetí své kariéry otevřel vlastní banku J.Pierpont Morgan & Company, které spolupracovala s britskou bankou vedenou jeho otcem. Během americké občanské války nastala expanze jeho společnosti, při které získal mnoho průmyslových podniků a zbohatl na válečných transakcích. Velmi se zajímal o železniční dopravu a investoval do ní mnoho peněz, které se mu se ziskem vrátily. V roce 1890 umírá jeho otec a J.P.Morgan přebírá jeho společnost v Anglii. O pět let později obě banky slučuje do jediné, která nese název J.P.Morgan & Co. Sídlo této banky bylo na Wall Street v New York City. Ve stejném roce, v době krize vlády z velkého obchodního deficitu a odlivu fyzického zlata ze země, vládě Spojených států poskytnul půjčku a tím ji de facto finančně vykoupil z bankrotu.\n\nRoku 1907 mělo americké bankovnictví veliké problémy, avšak díky Morganovi a jeho finančním injekcím, které zachránily mnoho bankovních společností a finančních organizací, k pádu nedošlo.\n\nV polovině února roku 1913 se Morgan vydal na cestu do Egypta. Kvůli nevolnosti však musel zastavit v Římě, kde 31. března 1913 zemřel.\n\nManželce a čtyřem dětem zanechal 68,3 milionu dolarů a cenné papíry mnoha společností. Po Morganově smrti společnost převzal jeho syn John, který stál v jejím čele až do roku 1943. Během první světové války banka vydala velké množství úvěrů americké vládě a spojeneckým zemím. Svůj kapitál tak navýšila na půl miliardy dolarů.\n\nRoku 2008 JPMorgan převzala dvě americké krachující banky Bear Stearns a Washington Mutual. Celková hodnota aktiv této banky dosahuje 2,1 bilionu dolarů (2010). Banka je v dnešní době stále aktivní (2019).\n\n"}
{"id": "658946", "url": "https://cs.wikipedia.org/wiki?curid=658946", "title": "Yorick Treille", "text": "Yorick Treille\n\nYorick Treille (* 15. července 1980) je francouzský hokejový útočník, reprezentant své země. V sezóně 2010/2011 působí již třetím rokem v české hokejové extralize. Jeho bratr Sacha Treille je rovněž profesionálním hokejistou.\n\nHokejově vyrůstal v Grenoblu, ještě jako junior odešel do Severní Ameriky. Hrával v juniorské lize Saskatchewan Junior Hockey League a později americkou univerzitní soutěž za tým University of Massachusetts Lowell. V roce 1999 byl draftován ze 195. místa týmem Chicago Blackhawks, v NHL ale nikdy nenastoupil. Tři roky působil v AHL, poté se vrátil do Evropy. Hrával ve švýcarské a německé hokejové lize a od roku 2008 působí v české extralize. Dvě sezóny byl hráčem Vítkovic a od sezóny 2010/2011 hrál za HC Sparta Praha. Začátek sezóny 2011/2012 hrál za HC Sparta Praha, ještě v téže sezóně přestoupil do HC Piráti Chomutov. Následně se s Chomutovem domluvil na rozvázání kontraktu a ukončil působení v české extralize.\n\nJe členem francouzské hokejové reprezentace, poprvé se účastnil mistrovství světa v roce 2000, od té doby pak na Zimních olympijských hrách 2002 a mistrovství světa v letech 2001, 2002, 2008, 2009 a 2010.\n\nKlubová statistika\n"}
{"id": "658949", "url": "https://cs.wikipedia.org/wiki?curid=658949", "title": "Celjští", "text": "Celjští\n\nCeljští, resp. hrabata z Celje (dříve : Cellští; : ', : '), byl německy mluvící rod odvozující svůj původ od šlechtického rodu žijícího na hradě Žovnek – \"páni ze Žovneku\" (). Díky své sňatkové politice získali ještě jako leníci Habsburků rozsáhlá panství ve východní části alpských habsburských držav, čímž se do majetku rodu v roce 1322 dostalo i Celje. V roce 1341 získali titul hrabat, v roce 1436 byli povýšeni do stavu říšských knížat. Rod vymřel po meči v listopadu 1456 a díky smlouvě upravující vzájemné dědictví z roku 1443 připadla panství Celjských Habsburkům.\n\nHlavním pramenem dějin rodu je německy psaná \"Celjská kronika\", která připomíná římskou historii Celje a poté přechází k historii rodu až do jeho vymření v roce 1456 a k bojům o celjské dědictví (1460).\n\nZ rodu pocházela česká královna Barbora Celjská, jež dožila na Mělníku a je pochována v Martinické kapli u zdi svatováclavské kaple v chrámu sv. Víta na Pražském hradě.\n\nPůvodně rod pocházel z panství kolem hradu Žovnek (Sovneg, Sanneg) v Saviňské dolině. V průběhu dvanáctého a třináctého století význam rodu rostl, a to především díky výhodné sňatkové politice.\nLiutpold a Oldřich pojali za manželky příslušnice korutanského rodu Vovbršských (Heunburg). A tak, když rod Vovbršských v roce 1322 vymřel, Friderikovi připadla jejich rozsáhlá panství ve Štýrsku a mezi nimi i Celje. 16. dubna 1341 pak císař Ludvík IV. Bavor leníkům Habsburků – pánům ze Žovneku – udělil titul hrabat z Celje.\n\nFridrichův syn Heřman pojal kolem roku 1360 za manželku dceru bosenského bána Štěpána II. Kotromaniće a sestru Alžběty Bosenské – Kateřinu, Fridrichův vnuk Viljem měl za ženu dceru polského krále Kazimíra III. Velikého Annu.\n\nMimořádný vzestup Celjských nastal za Heřmana II., jenž nejen pokračoval v promyšlené sňatkové politice – a propojil tak rod se severoštýrskými Schwarzenbergy či chorvatskými Frankopany – ale zásadní bylo především jeho spojenectví se Zikmundem Lucemburským, kterého v roce 1396 zachránil po bitvě u Nikopole před tureckým zajetím i utopením v Dunaji. Vazba mezi Lucemburky a Celjskými vytlačila Habsburky, a ohrozila tak jejich dominanci v prostoru. Vliv Celjských se rozšířil do Chorvatska a sám Zikmund si vzal za ženu Heřmanovu dceru Barboru. Po vymření Ortenburských získali Celjští v roce 1418 na základě vzájemných úmluv i jejich panství v Korutanech a Kraňsku. Kvůli Turkům zůstal nenaplněn závazek bosenského krále Tvrtka II. z roku 1427, že vláda nad Bosnou připadne Celjským, pokud zemře Tvrtko bez legitimních potomků.\n\nV roce 1436 udělil císař Zikmund Fridrichovi a jeho potomkům titul říšských knížat. Současně jim daroval hrabství Celje, Ortenburg a Sternberg jako císařské feudum a udělil jim horní regál a právo ražby vlastních mincí. Celjští a jejich državy se vymanili z lenní závislosti na Habsburcích. Habsburkové se růstem moci Celjských cítili ohroženi a především byli celjskými panstvími odříznuti od Jadranu. Vzájemné boje skončily v roce 1443 smírem, v němž se rody dohodli na vzájemném dědictví v případě vymření jednoho z rodů po meči.\n\nUlrich II. byl roku 1437 ustaven Zikmundem do funkce vrchního hejtmana Království českého. Stejný Ulrich, mj. synovec Ladislava Pohrobka, byl právě Ladislavem jmenován hlavním kapitánem uherských vojsk ve výpravě proti Osmanům, přičemž na funkci po otci Jánosi Hunyadim činil nárok jeho syn Lászlo. Následně Đorđe Branković, Ulrichův příbuzný, zabil Hunyadiho švagra Szilágiho. Spor vyvrcholil 9. listopadu 1456 v Bělehradě, kde nechal Lászlo Hunyadi Ulricha zavraždit. Tím vymřel rod Celjských po meči a v souladu se smlouvou z roku 1443 připadla jejich panství Habsburkům.\n\nZlaté šestiramenné hvězdy z erbu Celjských jsou v současnosti obsaženy nejen ve znaku městské občiny Celje, ale i ve státním znaku Republiky Slovinsko, kde mají symbolizovat kulturní a správní tradice Slovinska a jeho zapojení do proudu evropských dějin, neboť Celjští se díky dědickým smlouvám a výhodné sňatkové politice zařadili v pozdním středověku mezi přední evropské šlechtické rody.\n\n\n"}
{"id": "658954", "url": "https://cs.wikipedia.org/wiki?curid=658954", "title": "Otakar Husák", "text": "Otakar Husák\n\nOtakar Husák (23. dubna 1885 Nymburk – 12. června 1964 Praha) byl československý generál, legionář a ministr obrany v letech 1920–1921.\n\nVystudoval reálné gymnázium v Karlíně. Po maturitě pokračoval v letech 1904–1909 ve studiu chemie na ČVUT. Studium zakončil ziskem titulu inženýr. Po studiu odešel do Ruska, kde se stal v roce 1914 ředitelem soukromé chemické továrny ve Varšavě. Po vypuknutí první světové války vstoupil do České družiny, kde se stal velitelem čety. Od ledna 1916 velel rotě Československého střeleckého pluku a od jara 1917 praporu 1. střeleckého pluku. Před bitvou u Zborova byl těžce raněn. Po vyléčení byl velitelem prvního lodního transportu legionářů severní cestou z Archangelska (odjezd 15. října 1917) do Francie, kde se jako velitel praporu zúčastnil bitvy u Terronu. V prosinci 1918 se spolu s T. G. Masarykem vrátil do vlasti, kde působil jako přednosta vojenské kanceláře prezidenta republiky.\n\nDne 15. září 1920 byl jmenován jako nestraník ministrem národní obrany v tzv. první vládě Jana Černého. Po demisi vlády 26. září 1921 odešel na vlastní žádost do zálohy. Když stát ve 20. letech založil továrnu na výbušniny Explosia v Semtíně, stal se Husák jejím prvním ředitelem.\n\nBrzy po okupaci Československa v březnu 1939 byl Otakar Husák zatčen a až do roku 1945 vězněn v koncentračních táborech Dachau a Buchenwald. Po skončení druhé světové války byl v červnu 1945 jmenován ředitelem Synthesie Semtín. V této pozici působil až do března 1948, kdy byl penzionován. V roce 1950 byl znovu zatčen a vězněn do roku 1956 na Pankráci a na Mírově. Po propuštění z vězení musel i přes vysoký věk pracovat, aby získal nárok na důchod. Do důchodu tak odešel teprve v 75 letech v roce 1960. Zemřel v Praze 12. června 1964. V roce 1968 byl rehabilitován. Teprve po roce 1989 ale mohl být in memoriam vyznamenán Řádem Milana Rastislava Štefánika II. třídy (1992). Město Nymburk mu v roce 1998 udělilo čestné občanství.\n\n\n"}
{"id": "658955", "url": "https://cs.wikipedia.org/wiki?curid=658955", "title": "Coffeeheaven", "text": "Coffeeheaven\n\nCoffeeheaven byla středoevropská společnost se sídlem ve Varšavě s podíly na londýnské burze (AIM) a také na burze ve Varšavě. Společnost provozovala stejnojmenné kavárny ve střední Evropě. Společnost provozuje své kavárny v Polsku, České republice, na Slovensku, v Litvě, Bulharsku a v Maďarsku, kavárny v Litvě fungují pod názvem Coffee Nation.\n\nSpolečnost coffeeheaven byla založena v roce 1999 v Polsku, následující rok byla otevřena první kavárna v Gdyni. V prosinci roku 2001 vstoupila společnost na londýnskou burzu (na AIM), stala se tak první polskou společností na této burze. V září 2004 společnost otevřela první kavárnu v Praze.\n\nTentýž rok společnost vstoupila do další země, do Litvy. V této zemi provedla akvizici kavárenského řetězce Coffee Nation a získala tak 7 kaváren v Rize.\n\nV lednu 2008 měla společnost celkem 81 kaváren v šesti zemích.\n\nRoku 2009 byl řetězec zakoupen anglickou společností Whitbread, jež provozuje kavárny Costa Coffee. Bývalé kavárny coffeeheaven procházejí rebrandingem na originální kavárny Costa (pouze v zemích,kde již Coste své zastoupení dříve měla – např. V České republice)\n\nSpolečnost coffeeheaven byla první ze 70 největších společností v Polsku, jež aktivně podporovala nadaci pro společenskou odpovědnost.\n\nOficiální stránky\n"}
{"id": "658957", "url": "https://cs.wikipedia.org/wiki?curid=658957", "title": "Štěch", "text": "Štěch\n\nPříjmení Štěch nebo Štech nese více osob:\n\n"}
{"id": "658958", "url": "https://cs.wikipedia.org/wiki?curid=658958", "title": "A Hangover You Don't Deserve", "text": "A Hangover You Don't Deserve\n\nA Hangover You Don't Deserve je 7. album skupiny Bowling for Soup, vydané 14. září 2004. Třetí album při spolupráci s Jive Records. Album obsahuje nejúspěšnější a nejpopulárnější hit \"1985\", na kterém spolupracovali se skupinou SR-71 a jejím frontmanem Mitchem Allanem. Mezi další populární singly patří \"Trucker Hat\", \"Almost\", Ohio\" a \"Ridiculous\". Originální verze má 17 nahrávek. Americká verze obsahuje 19 nahrávek, mezi 17. a 18. je asi 5 sekundová pauza \"Blank\", poslední dvě jsou repríza \"Ohio\" a remix hitu \"Belgium\". Britská verze obsahuje navíc píseň \"Somebody Get My Mum\" a japonské vydání ještě obsahuje píseň \"Bipolar\".\n\nAlbum je vydáno na speciálních DualDiscích, kde jedna strana je cd s MP3 nahrávkami a druhá je dvd pro přehrávání v systému 5.1 + několik videí k největším hitům.\n\n25. ledna 2005 vydala skupina svoje první EP album s názvem On Your Mark... Get Set... Smoke A Cigarette. Obsahuje celkem tři písničky, dvě jsou z japonského rozšíření alba A Hangover You Don't Deserve (viz výše), třetí je singl ze soundtracku filmu Prokletí\n"}
{"id": "658959", "url": "https://cs.wikipedia.org/wiki?curid=658959", "title": "Overhype", "text": "Overhype\n\nOverhype je brněnská crossoverová skupina, která vznikla v druhé polovině roku 2004 ve složení: Pavel Lasnovský (basa), Martin Ekl (bicí) a Martin Nowak (kytara) a po nějaké době se přidal i Pavlův bratr Lukáš \"Calwi\" Lasnovský (zpěv). V roce 2005 vystřídal Martina nový kytarista Honza \"Larwogn\", kterého o 3 roky později nahradil Marek \"Cibul\" Cibulka. Sestava byla tedy tvořena bratry Lasnovskými - Lukášem \"Calwim\" Lasnovským a Pavlem Lasnovským, Markem \"Cibulem\" Cibulkou a Martinem Eklem až do konce roku 2011. V roce 2012 se ke kapele přidává Martin \"Blahec\" Blahutka jako DJ a Pavel Lasnovský je na postu baskytaristy nahrazen Ondřejem Burdou.\n\nSkupina z počátku hrála pouze covery (zejména Limp Bizkit), avšak chvíli po příchodu nového kytaristy Cibula, na přelomu roku 2008/2009, vydala svoje první demo CD \"Hardly Manageable Drug\". Toto CD obsahující 6 skladeb (včetně intra) bylo nahráno ve studiu Shaark v Bzenci. Za zmínku také stojí, že kapela toto CD, které nahrála i vydala na vlastní náklady, prodávala za 60 Kč. Hned o rok později kapela vydala album \"Misstake\". Album obsahuje 10 písní a bylo nahráno ve studiu Šopa v Lipově. V srpnu 2012 nahráli Overhype již třetí album \"Social Influenza\", které obsahuje 7 nových skladeb.\n\n\n"}
{"id": "658967", "url": "https://cs.wikipedia.org/wiki?curid=658967", "title": "Alfa a Omega (film)", "text": "Alfa a Omega (film)\n\nAlfa a Omega (v anglickém originále Alpha and Omega) je americký počítačem vytvořený animovaný film z roku 2010. Snímek režírovali Anthony Bell a Ben Gluck. Film byl vytvořen ve studiu Crest Animation Productions a podle závěrečných titulků je věnován Dennisovi Hopperovi.\n\nDěj vypráví o dvou vlcích Kate a Humpreyovi, kteří jsou nejlepší přátelé do té doby, než se z Kate stane Alfa vlčice – lovkyně. Humprey je ale ve skupině Omega vlků, kteří jsou jen na obtíž. Humprey se začne ucházet o Kateinu přízeň, ale ta se má vdát za silného alfu Gartha z východní smečky, který má jen jednu vadu, a tu že neumí výt. Jednou večer ale Kate a Humpreye chytí správci parku a přesunou je do Idaho, aby zde zvýšili populaci vlků. Potkávají tu různá zvířata a chystají se odjet autem zpět do Jasperu. Díky Humpreyově nenajezenosti to ale propásnou. Zůstanou venku v dešti a Humprey zachrání Kate život. Ráno se vydají na vlak a potkají skupinu rozzuřených medvědů. Těm utečou a na vlaku se sblíží. Dostanou se do Jasperu a koná se svatba. Kate ale přizná, že miluje Humpreyho, a Garth zase, že miluje Lilly. To se nelíbí Tonymu, a tak začne boj mezi vlky. Mezitím se splaší stádo Karibů a vlci se rozutečou. Na dosah kopytům se octnou pouze Winston a Tony, kterým se Kate s Humpreyem vydají na pomoc. Kate ale jeden Karibu srazí a Humprey ji zakryje vlastním tělem. Winston a Tony se spojí, aby je zachránili. Nakonec vše dobře dopadne a koná se velké vytí. Smečky se spojily.\n"}
{"id": "658968", "url": "https://cs.wikipedia.org/wiki?curid=658968", "title": "Žně", "text": "Žně\n\nŽně jsou typ sklizně, kdy se sklízí především obiloviny (pšenice, ječmen, kukuřice, žito, oves atd.). V Česku a celém mírném pásu žně probíhají v létě, v období relativního sucha. Nejčastěji se sklízí od června do září. Obiloviny, ale i další plodiny jako luskoviny (hrách, fazole, soja), olejniny (řepka) či brambory, se sklízí sklízecími stroji (kombajny) nebo ručně. Zrno musí být dostatečně zralé (tvrdé) a suché, aby jej mohl kombajn vymlátit a aby při skladování nezplesnivělo. Sklízí se zrno s vlhkostí kolem 15 %.\n\nPo žních se v minulosti konaly dožínky jako oslava jejich úspěšného ukončení. Scházívali se zde všichni, kdo se žní zúčastnili. V současnosti jsou dožínky často jen společenskou akcí, někdy bez přímé vazby na účastníky žní.\n\n"}
{"id": "658969", "url": "https://cs.wikipedia.org/wiki?curid=658969", "title": "Rosovka", "text": "Rosovka\n\nRosovka, Klapský potok nebo Klapská Modla (německy \"Kleiner Modelbach\") je potok v okrese Litoměřice. Pramení východně od vsi Solany a u Radovesic se vlévá do Ohře. Je dlouhý 6 km, plocha jeho povodí měří 15 km² a průměrný průtok v ústí je 0,12 m³/s.\n\nPramení z v několika ramenech východně od obce Solany. Ta se stékají směrem jihovýchodním do \"Podhrázského rybníku\", asi 2 km východně od Solan. Dále pokračuje potok ve směru jihovýchodním do vesnice Lkáň. Pod Podhrázským rybníkem se do něj zleva vlévá menší potůček pramenící u železnice severovýchodně od Solan.\n\nPotok protéká Lkání, kde sytí dvě umělé nádrže a pokračuje na jihovýchod do Klapého. Asi kilometr za Lkání se do něj vlévá zleva Voračovka, pramenící pod Solanskou horou. O kus dál je pak nově vybudovaný protáhlý rybník délky 0,6 km a šířky 0,11 km.\n\nVesnici Klapý potok obtéká tak, že na jejím začátku se stočí směrem jihozápadním a pak se opět přetočí na jihovýchodní směr. Na začátku obce napájí umělou nádrž. Dále ho zprava napájí vysýchavý potok Bažantnice, pramenící východně od Lukohořan. A o 300 m dále jiný vysýchavý potok zprava o délce 1350 m. V těchto místech je propojen zleva rybník v Klapém přepadovým korytem s Rosovkou – to je připojeno zleva. Za obcí pokračuje Rosovka stále východněji. Podtéká pod silnicí druhé třídy číslo 237 a kousek za mostem se do ni zprava vlévá další vysýchavý potok. Jeho počátek je asi 2,5 km západním směrem.\n\nNad Libochovicemi pak Rosovka protéká dalším větším rybníkem, jehož rozměry jsou 500 m délky a 160 m šířky. Zde již potok nabírá čistě východní směr. Asi jeden kilometr od hráze rybníka se do něj zleva vlévá potok pramenící u Slatiny a o 300 metrů dále – taktéž zleva – Podsedický potok. Dále se rameno kroutí k jihu a pak zase k východu podél železnice. Zde je do něj svedena zleva velmi krátká vodoteč o délce 500 m.\n\nDále Rosovka teče východním směrem nad vsí Radovesice a na jejím konci se stáčí k jihu, kde se vlévá do Ohře.\n\nMezi turistické zajímavosti nacházející se v blízkosti potoka patří původní \"Podhrázský mlýn\" na Podhrázském rybníku, hrad Hazmburk přístupný z obce Klapý a město Libochovice se svým zámkem, muzeem a židovským hřbitovem. Dále též přírodní park Dolní Poohří při jeho ústí do Ohře.\n"}
{"id": "658970", "url": "https://cs.wikipedia.org/wiki?curid=658970", "title": "Mistrovství Evropy v atletice 1954", "text": "Mistrovství Evropy v atletice 1954\n\n5. mistrovství Evropy v atletice se uskutečnilo ve dnech 25. – 29. srpna 1954 na stadionu Neufeld ve švýcarském Bernu.\n\nNa tomto šampionátu měly ženy poprvé na programu běh na 800 metrů. Naposledy se naopak konala chůze mužů na 10 km, která byla na následujícím šampionátu ve Stockholmu 1958 nahrazena chůzí na 20 km.\n\n"}
{"id": "658971", "url": "https://cs.wikipedia.org/wiki?curid=658971", "title": "Fotografie divoké přírody", "text": "Fotografie divoké přírody\n\nFotografie divoké přírody se zaměřuje na fotografování divoké přírody – nedomestikovaných rostlin, zvířat a jiných organismů a je součástí fotografie přírody. Někdy se omezuje jako fotografie zvířat. Zahrnuje širokou škálu fotografie snímané venku a obsahuje snímky přírodních scén nebo detailů. Klade větší důraz na estetickou hodnotu snímku, než klade například žurnalistická fotografie nebo dokumentární fotografie.\n\nFotografování volně žijících živočichů je považováno za jednu z náročnějších forem fotografie. Vyžaduje jak technické dovednosti (volba správné expozice, ostrost a kvalita snímku), znalost volně žijících živočichů, tak i celou řadu řemeslných dovedností. K některým zvířatům je obtížný přístup, jsou potřebné znalosti z chovu zvířat k tomu, aby bylo možné předvídat jejich činy. Fotografování některých druhů vyžaduje znalost stopování zvěře, nepozorovaného přibližování k zvěři nebo dovednost skrývání a maskování. Zaměřuje se například na zachycení zajímavých zvířat v akci, například při boji, lovu nebo v pohybu.\n\nFotografie tohoto typu jsou publikovány v ve vědeckých, cestovatelských a kulturních časopisech jako jsou například \"National Geographic Magazine\" a \"Audubon Magazine\" a v mnoha dalších specializovaných časopisech jako například \"Outdoor Photographer\" nebo \"Nature's Best Photography\". V České republice se tomuto oboru věnují časopisy \"Koktejl\", \"Photolife\" a řada dalších.\n\nKaždoročně se vyhlašuje soutěž \"BG Wildlife Photographer of The Year\", kterou pořádá BBC Wildlife Magazine a The Natural History Museum.\n\nMůže být použito základního vybavení, úspěšnější fotografie některých druhů volně žijících živočichů vyžaduje speciální vybavení, jako jsou makro objektivy pro hmyz, teleobjektivy s dlouhými ohniskovými vzdálenostmi a podvodní kamery pro mořský nebo sladkovodní svět. Nicméně s příchodem digitální technologie, automatiky a možnosti cestování někdy stačí být na správném místě ve správný čas.\n\n\n\n\n\n\n"}
{"id": "658972", "url": "https://cs.wikipedia.org/wiki?curid=658972", "title": "Ronald Neame", "text": "Ronald Neame\n\nRonald Elwin Neame, CBE (23. dubna 1911, Londýn, Spojené království - 16. června 2010, Los Angeles, Kalifornie, USA) byl anglický kameraman, scenárista, režisér a filmový producent. Mezi jeho nejznámější snímky patří filmy \"Dobrodružství Poseidonu\", \"Krycí název Oděsa\" nebo \"Milionová bankovka\". Během svého života byl celkem třikrát nominován na Oscara, dvakrát byl nominován i na Zlatou palmu v Cannes a v závěru svého života obdržel cenu BAFTA za své celoživotní dílo.\n\nPocházel z umělecké rodiny, jeho otec Elwin Neame byl fotograf, maminka byla herečkou. Koncem 20. let se uchytil v anglických filmových studiích Elstree Studios, kde nejprve vykonával pomocné práce, v roce 1929 se stal asistentem kameramana, v průběhu 30. a 40. let pak pracoval jako kameraman. Na konci 30. let společně Davidem Leanem a Anthony Havelock-Allanem spoluzaložil filmovou společnost Cineguild a začal zde pracovat také jako producent a scenárista. Po druhé světové válce začal i sám režírovat, jeho režijním debutem se stal snímek \"Jde o můj život\" z roku 1947.\n\n\n\n"}
{"id": "658973", "url": "https://cs.wikipedia.org/wiki?curid=658973", "title": "MCA", "text": "MCA\n\nMCA může znamenat:\n\n"}
{"id": "658979", "url": "https://cs.wikipedia.org/wiki?curid=658979", "title": "Rare Earth", "text": "Rare Earth\n\nRare Earth je americká rocková skupina z Detroitu, tam byla založena v roce 1968 a funguje dodnes.\n\n\n\n\n"}
{"id": "658983", "url": "https://cs.wikipedia.org/wiki?curid=658983", "title": "Broadway the Hard Way", "text": "Broadway the Hard Way\n\nBroadway the Hard Way je koncertní album kytaristy Franka Zappy, poprvé vydané v roce 1988 na LP a v roce 1989 na CD.\n\nVšechny skladby napsal Frank Zappa, pokud není uvedeno jinak.\n\n\n"}
{"id": "658985", "url": "https://cs.wikipedia.org/wiki?curid=658985", "title": "Genový knockout", "text": "Genový knockout\n\nGenový knockout je metoda genetického inženýrství, která spočívá v záměrné inaktivaci (vyřazení) jistého genu v rámci genomu studovaného organismu. Umožňuje získat představu o roli tohoto vyřazeného genu, protože z mutantního vzhledu (fenotypu) se dá mnohdy usuzovat na jeho funkci. Za rozvoj metody genového knockoutu byla v roce 2007 udělena Nobelova cena za fyziologii a medicínu (Mario Capecchi, Martin Evans, Oliver Smithies).\n\nJedním z nejčastěji knockoutovaných organismů je laboratorní myš, na níž je možné studovat patologické změny v důsledku vyřazení jednotlivých genů. Mezinárodní konsorcium pro knockout myši (IKMC) registruje v současné době téměř 16 000 knockout buněčných linií myši z celkového množství asi 25 000 známých myších genů (k březnu 2011).\n\n"}
{"id": "658989", "url": "https://cs.wikipedia.org/wiki?curid=658989", "title": "Terezín (Petrov nad Desnou)", "text": "Terezín (Petrov nad Desnou)\n\nTerezín () je osada, část obce Petrov nad Desnou v okrese Šumperk. Nachází se asi 1 km na severozápad od Petrova nad Desnou. Osadou protéká Desná. Prochází zde silnice I/44. V roce 2011 zde bylo evidováno 43 adres. V roce 2001 zde trvale žilo 124 obyvatel.\n\nTerezín leží v katastrálním území Petrov nad Desnou o výměře 12,09 km.\n\n"}
{"id": "658991", "url": "https://cs.wikipedia.org/wiki?curid=658991", "title": "Gustav Brauner", "text": "Gustav Brauner\n\nGustav Brauner (10. září 1880, Tylov – 3. března 1966, Memmingen) byl český malíř.\n\nGustav Brauner se narodil v Tylově 10. září 1880 jako syn rolníka. Základy svého umění se učil v Bruntále. Později se učil na technické škole v Brně, ale stále více se zaměřoval právě na malování. Podařilo se mu dostat na Vídeňskou akademii, kde studoval malířství pod vedením Julia Bergera a po ukončení akademie se přestěhoval do Českých Budějovic, kde působil jako profesor gymnázia.\n\nZemřel 3. března 1966 v Bavorsku.\n\n"}
{"id": "658996", "url": "https://cs.wikipedia.org/wiki?curid=658996", "title": "Sňatky z rozumu (seriál)", "text": "Sňatky z rozumu (seriál)\n\nSňatky z rozumu je historický televizní seriál z roku 1968, který natočil český režisér František Filip na motivy románů \"Sňatky z rozumu\" a \"Císařské fialky\" českého spisovatele Vladimíra Neffa.\n\nV dalších rolích:\nMarta Kučírková, Vladimír Krška, Mirko Musil, Josef Patočka, Jiří Pleskot, Jaroslav Mareš, Jan Pohan, Oldřich Janovský, Libuše Váchalová, Otto Kinský, Karel Hábl, Miloš Rozhoň, Zdeněk Týle, Ladislav Navrátil, Felix Černý, Rudolf Kalina, Naďa Karochová, Olga Světelská, Miloš Vavruška, Karel Hovorka st., Josef Mráz, Vladimír Bičík\n\n\nPíše se rok 1859. Voják Martin Nedobyl je svědkem zabití jednoho vojáka opilým důstojníkem a napíše o tom domů, za což mu hrozí „ulička“. Jeho nadřízený nadporučík Háfner se za něho přimluví na audienci u císaře. Tím mu zachrání život, sám je ale poslán do penze. Martin se vrací domů. Překoná tyfus a pomáhá otci, formanovi. Přes Rokycany má vést železnice z Plzně do Prahy (1862), Martin se bojí o živnost. Za otcovy naspořené peníze koupí pozemky za pražskými hradbami (Komotovku pod Žižkovem), neboť tvrdí, že po zbourání hradeb tyto pozemky stoupnou v ceně. Zároveň později přemění formanství na speditérství v Praze. \n\nZ Vídně přijíždí Jan Born, aby pronajal prostory pro firmu, již zastupuje. U paní Tolarové, která mu chtěla pronajmout ty své, se seznámí s její nevlastní dcerou Lízou a ožení se s ní. Prostory paní Tolarové v Perlové ulici si nakonec nepronajme, ale otevře si velkolepým způsobem obchod se zbožím galanterním na Příkopech (v rohové stavbě vedle Prašné brány). Doma pořádá salony, je vlastenec. \n\nLíza čeká miminko, ale manželé se vzájemně odcizují; Líza není ani pořádnou hospodyní, ani vlastenkou (většinu času ji trápí migréna) a zdatnému Bornovi nestačí. Do jednoho ze salonů zavítá i Martin Nedobyl. Zde se zamiluje do paní Valentiny Tolarové a ožení se s ní (1864) – stává se tak s Bornem příbuzným. \n\nPaní Tolarová je Líziným opakem – je praktická a činorodá žena, Martinovi pomáhá v živnosti a mírní jeho lakotu a tvrdost; k jeho Komotovce přikoupila Opařilku. Na Komotovce žije rodina Pecoldova, která se o pozemek stará. \n\nDo Bornova salonu přichází básník Dynbír. Schyluje se k prusko-rakouské válce (1866). Převládá názor, že Rakušani Prušáky „utlučou čepicemi“. \n\nV Hradci Králové žije zemský rada Mojmír Vácha se svými dvěma dcerami, Hanou a Bětuší. Vácha svým dcerám vyčítá, že nemohou najít ženichy, přezdívá jim „přeslice“. Bětuši se dvoří voják Mezuna, se kterým se zasnoubí. Hana má ráda hraběte Tongrácze, ten zahyne v bitvě u Sadové. Otec povýší, rodina se před válkou stěhuje do Chrudimi. Haně se zde dvoří vypočítavý Josek, otcův kolega. Hana ho nechce, po hádce s otcem se Hana pokusí o sebevraždu. \n\nPo prohrané bitvě lidé utíkají z Prahy. Born žádá Nedobyla, aby odvezl jeho ženu a dítě. V Plzni Líza potká pana Dynbíra a ten jí nabídne azyl. Mezi nimi vznikne milostný poměr. \n\nHana se zotavuje po pokusu o sebevraždu, nakonec svolí k sňatku s Joskem. Když ale otec Vácha o místo přijde, Josek od ženění upustí. Mezuna zemře na choleru. Vácha odchází do penze a rodina se stěhuje do Prahy. Hana a Bětuše chodí na přednášky do Náprstkova Amerického klubu dam a živí se jako švadleny.\nBorna zatknou, neboť řeční na táborech lidu. Díky přímluvě svého švagra je brzy propuštěn. Na táboře dělníků je zase přítomen Pecold, kočí u Martina Nedobyla. Je zatčen, protože srazil četníka, a odsouzen. Ve vězení je i bývalý nadporučík Háfner, který se živí jako redaktor. \n\nValentina je těhotná. Líza chodí duchařit. Born najde její deníček a přijde na její nevěru. Líza hledá pomoc u Valentiny, která je u Martinových rodičů. Při cestě do Prahy dojde k železničnímu neštěstí a obě ženy umírají. Martin je zdrcený – všechno pro něj ztratilo smysl. \n\nBětuše si udělala účetnický kurz a Born ji zaměstná jako účetní. Jednou za ní do obchodu přijde Hana. Born se do Hany zamiluje a ožení se s ní. Na svatební cestu jedou do Paříže. Setkávají se zde s velkým bohatstvím Francouzů, ale také s jejich nadutostí. Je rok 1870 a schyluje se k válce Francie s Německem. Born – potom, co slyšel v Paříži – se rozhodl vsadit na porážku Francie. Jeho tah mu přes počáteční neúspěch vyšel. \n\nPecold se vrací z vězení. Ztratil místo u Nedobyla, který ho nechce přijmout zpět, jeho rodina musí odejít z Komotovky; přestěhují se na Preclíkářku. Pecold Nedobylovi rozbije okno a je znovu zadržen. \n\nDo Bornova salonu zavítá i Háfner a filozof dr. Schönfeld s dcerami Marií a Laurou. Zde všechny zastihne zpráva o krachu na vídeňské burze (1873). Schönfeld přijde o všechny peníze, ale potřebuje vyplatit věno své starší dcery Laury. Má však pozemky za hradbami, Preclíkářku – tyto pozemky od něj koupí Nedobyl. Martin se u Schönfelda seznámí s jeho mladičkou dcerou Marií a okouzlí ho její krása. \n\nRoku 1874 se bourají pražské hradby. Martin může zastavět své pozemky. \nPo několika letech Martin zavítá do Bornova salonu, kde se opět setká s Marií. Dojde ale ke konfliktu Nedobyla s Háfnerem – Háfner ho obviní ze smrti Pecolda, který se ve vězení oběsil. Bětuše se sbližuje s Háfnerem, ale každý mají jiný pohled na život a jiné názory. Háfner je později zatčen na schůzi socialistů. \n\nNedobyl požádá o Mariinu ruku. Marie ho nechce, ale když se dozví o finanční situaci otce, se sňatkem souhlasí. Narodí se jim syn Metoděj. Nedobyl je po smrti první ženy tvrdý, nemilosrdný, hrubý a lakomý, jeho jediným životním cílem jsou peníze, zatímco Born je gentleman a muž s ideály – nevnímá však jinou myšlenku než české vlastenectví. Jiný postoj k životu a cíl má Háfner – ten se zajímá o sociální otázku. \n\nI Hana čeká dítě, narodí se jí syn Ivan. Born se málo věnuje svému synovi z prvního manželství Míšovi - na něho nemá čas. I proto jsou Míšovi otcovy cíle cizí. Jednou ukradne Marii v salonu peníze. Born mu dá vybrat ze dvou trestů: zákaz jít na premiéru, otevření Národního divadla, nebo pracovat o prázdninách. Míša si vybere první trest, a Born tak pozná, že ho nic nezajímá, ani to, zač bojoval on, jeho otec. Pošle Míšu do polepšovny. Děj končí roku 1881 velkou slávou pro národ – otevřením Národního divadla. \n\nOsudy postav pokračují seriálem Zlá krev.\n\n\n"}
{"id": "658998", "url": "https://cs.wikipedia.org/wiki?curid=658998", "title": "Zlá krev (československý seriál)", "text": "Zlá krev (československý seriál)\n\nZlá krev je historický televizní seriál z roku 1986, který natočil český režisér František Filip na motivy románů \"Zlá krev\" a \"Veselá vdova\" českého spisovatele Vladimíra Neffa. Seriál byl natočen jako pokračování starší televizní adaptace z roku 1968 \"Sňatky z rozumu\". Popisuje osudy tří pražských rodin Nedobylů, Bornů a Pecoldů během 80. a 90. let 19. století.\n\nVyprávění začíná rokem 1881 a popisuje propletené osudy dvou generací podnikatelských rodin Nedobylů a Bornů i dělnické rodiny Pecoldů na pražském Žižkově. Martin Nedobyl (Jiří Vala) je významný žižkovský speditér a stavitel domů. Jan Born (Vladimír Ráž) je český vlastenec a obchodník. Naproti tomu Karel Pecold (Václav Postránecký) je zedník a uvědomělý socialista, který je za svoje názory celkem dvakrát vězněn. Seriál líčí jejich životní osudy i osudy jejich dětí na pozadí dobových událostí 80. a 90. let 19. století jako jsou dělnická hnutí, česko-německé spory nebo proces s Omladinou. Vystupuje zde řada historických osobností, jako jsou například Albín Bráf, Ema Destinnová, Emanuel Kittl nebo císař František Josef I.\n\nSvatopluk Skládal, Milan Stehlík, Josef Kubíček, Lena Birková, Vlastimil Drbal, Jaroslav Mareš, Mirko Musil, Jiří Bruder, Jindřich Hinke, Petr Skarke, Adolf Kohuth, Jaroslav Cmíral, Zdena Sajfertová, Zuzana Skalická, Miloš Vavruška, Oldřich Janovský, Jaroslav Pešice, Vladimír Pospíšil, Markéta Valentová, Milan Pěkný, Josef Čáp, Miloslav Homola, Ladislav Chroust, Rostislav Kuba.\n\n\n"}
{"id": "659001", "url": "https://cs.wikipedia.org/wiki?curid=659001", "title": "Spinelliho skupina", "text": "Spinelliho skupina\n\nSpinelliho skupina je proevropská iniciativa, založená za účelem znovuoživení snah o federalizaci Evropské unie. Snaží se vytvořit síť občanů, think tanků, neziskovek, akademiků, spisovatelů a politiků, kteří podporují ideu sjednocené federalizované Evropy. Mezi další cíle patří \"najít federální většinovou shodu mezi členy Evropského parlamentu na důležitých otázkách\". Spinelliho skupina byla založena 15. září 2010 v sídle Evropského parlamentu v Bruselu. Byla pojmenována po Altieru Spinellim, zakladateli Unie evropských federalistů a jedním z otců evropské integrace. Založili jí Guy Verhofstadt, Daniel Cohn-Bendit, Sylvie Goulard a Isabelle Durant.\n\nČlenové Spinelliho skupiny vyzývají členy Evropského parlamentu a veřejnost k podepsání Manifestu, který je zaměřen proti nacionalismu a intergovernmentalismu.\n\nV současnosti má Spinelliho skupina 5800 členů, z nichž více než 110 je členem Evropského parlamentu a přes 5000 z řad veřejnosti.\n\n"}
{"id": "659003", "url": "https://cs.wikipedia.org/wiki?curid=659003", "title": "555 17th Street", "text": "555 17th Street\n\nMrakodrap č. 555 (dříve též Anaconda Tower a Qwest Tower) stojí na 17th Street (vedle ulice 16th Street Mall) v hlavním městě státu Colorado, Denveru. Černá budova měří 155 metrů a se svými 40 patry je známá jako sedmá nejvyšší budova Colorada. Stavba byla dokončena roku 1978 pod názvem Anakonda Tower, právě podle černé prosklené fasády. V roce 1997 se objekt stal světovým ředitelství Quest a to až do roku 2000, kdy se společnost přestěhovala.\n\nBudova č. 555 je složena z kancelářských prostor, restaurací, privátních klubů a konferenčního centra.\n\n"}
{"id": "659005", "url": "https://cs.wikipedia.org/wiki?curid=659005", "title": "Běluň (Brzice)", "text": "Běluň (Brzice)\n\nBěluň () je malá vesnice, část obce Brzice v okrese Náchod. Nachází se asi 2 km na severozápad od Brzice. Vesnicí protéká potok Běluňka, jenž odděluje Běluň od sousední vesnice Vyhnánov. V roce 2009 zde bylo evidováno 9 adres. V roce 2001 zde trvale žil jeden obyvatel\n\nBěluň leží v katastrálním území Brzice o výměře 6,18 km.\n\nPrvní písemná zmínka o obci pochází z roku 1654.\n\nF. Leder: Dějiny osady Běluně \n\n"}
{"id": "659006", "url": "https://cs.wikipedia.org/wiki?curid=659006", "title": "Vladislav David", "text": "Vladislav David\n\nVladislav David (12. srpna 1927 Brno – 11. března 2014 Brno) byl český právník, profesor mezinárodního práva.\n\nPo maturitě v roce 1946 se stal studentem brněnské právnické fakulty, kde se při studiu setkal s velikány právní vědy jako byli profesoři František Weyr či Hynek Bulín. Rozhodl se zůstat na fakultě jako asistent u profesora Bulína, avšak Právnická fakulta Masarykovy univerzity byla v roce 1950 zrušena. Vladislav David pak odešel do Prahy s cílem učit právo, avšak to se nenaplnilo. Rezignoval na profesi právníka a snažil se uplatnit jako novinář.\n\nPo uvolnění politických poměrů v 60. letech se podílel na znovuotevření brněnské právnické fakulty. Nastoupil jako odborný asistent na katedru mezinárodního práva a později se stal jejím vedoucím. V únoru 1975 obhájil dizertaci na Právnické fakultě Univerzity Komenského v Bratislavě. V roce 1981 se stal doktorem právních věd a profesorem mezinárodního práva. V tomto období rovněž přednášel na Právnických fakultách Univerzity v Košicích, Praze, Kyjevu, Lipsku, Kodani a Vratislavi.\n\nV 65 letech přestal vyučovat a začal se na plno věnovat advokacii. Po nějaké době se však vrátil do akademického prostředí přednášením mezinárodního práva veřejného na Právnické fakultě Univerzity Palackého. Přitom pokračoval v intenzivní vědecké činnosti, soustředíc se na otázky válečných konfliktů, mezinárodního terorismu a evropského práva. Spolu s P. Sladkým a F. Zbořilem napsal učebnici \"Mezinárodní právo veřejné\", které se dočkalo několika vydání, a ze které se vyučuje nejen na českých právnických fakultách, ale i na Slovensku.\n\nV souvislosti se svou vědeckou činností obdržel v roce 2007 čestný doktorát Univerzity Palackého v Olomouci.\n\n"}
{"id": "659007", "url": "https://cs.wikipedia.org/wiki?curid=659007", "title": "Komárov (Brzice)", "text": "Komárov (Brzice)\n\nKomárov () je malá vesnice, část obce Brzice v okrese Náchod. Nachází se asi 4 km na sever od Brzice. V roce 2009 zde bylo evidováno 8 adres. V roce 2011 zde trvale žili jen 3 obyvatelé.\n\nKomárov leží v katastrálním území Proruby o výměře 2,38 km.\n\nPrvní písemná zmínka o obci pochází z roku 1565.\n\n\n"}
{"id": "659010", "url": "https://cs.wikipedia.org/wiki?curid=659010", "title": "Josef Karafiát", "text": "Josef Karafiát\n\nJoe Karafiát (* 1957) (známý hlavně jako Joe Karafiát nebo Joe Carnation) je český zpěvák a kytarista. Hraje se skupinami Joe Carnation Band (1991–dosud), Garage (1992 - 2017), The Plastic People of the Universe (1997–2015), Overground (2003–dosud) a Basement11 (2004–dosud), Underground Blues Session, The Plastic People of the Universe / New Generation (2016 - dosud).\n\nJoe Karafiát pochází z Vinohrad a své první muzikantské krůčky prožil na Petřinách. Hudebně se přikláněl k alternativní \"po-plastikovské\" scéně.\n\nV roce 1980 odešel Josef Karafiát do Londýna, kde strávil 2 roky. Poté se přesunul do Kanady. Joe rychle vplul do hudebního světa v Torontu. Vedl například kapelu s doprovodnými muzikanty slepého bluesmana Jeffa Healeyho, místní partu Basement, svůj vlastní Joe Carnation Band a s členem The Plastic People of the Universe Vratislavem Brabencem natočil několik jeho básní, kde ho doprovodil na elektrickou kytaru.\n\nJedna kazeta Joe Carnation Bandu vyšla v Itálii a dostala se i do Čech. Byla hodně podobná tomu, jak se hrála alternativní hudba v Čechách a protože nikdo netušil, že Carnation = Karafiát, kolovaly Prahou různé dohady o tom, kdo tuhle možná anglickou, možná italskou kapelu tvoří.\n\nV roce 1992 žil Joe Karafiát opět v Praze a připojil se k Tonymu Ducháčkovi & spol. Z původní Garáže se stala renovovaná Garage. Znovu postavil Joe Carnation Band.\n\nV roce 1997 se Joe Karafiát stal stálým kytaristou kapely The Plastic People of the Universe. Zároveň také vytvořil s frontmanem Plastic People Milanem Hlavsou projekt Šílenství, který se skládal ze skladeb, které ostatní členové Plastic People odmítali hrát.\n\nV roce 2013 se vydal vlastní cestou a působí také jako interpret, který není jen hráčem, spoluhráčem či spoluautorem. Ve spolupráci s producentem Borisem Carloffem vznikl singl na text Egona Bondyho – Zodiak – underground daný do moderních souvislostí. Singl Zodiak znázorňuje tvář Joa jako interpreta s vlastním názorem a stylem, který chce prezentovat dál.\n\nRok 2015 poznamenaly v Plastic People spory, po kterých skupinu opustili baskytaristka Eva Turnová a bubeník Jaroslav Kvasnička. Spory v kapele dále vyostřil společný koncert Plastiků a Filharmonie Brno s názvem \"Co znamená vésti koně\", na který nebyl Karafiát vpuštěn.\nOn sám tvrdil, že byl připravený vystoupit, ale dirigent ho vyhodil. Podle Turnové šlo o společné rozhodnutí kapely a důvodem mělo být, že Karafiát nepřišel ani na jednu zkoušku. Po koncertě oznámil odchod z PPU i saxofonista Vratislav Brabenec a v lednu 2016 skupinu opustil i klávesista Josef Janíček. Karafiát s Jiřím Kabešem pak doplnili sestavu novými hráči, a pokračovali pod názvem PPU/New generation, později se vrátili k původnímu názvu The Plastic People of the Universe. Pod tímto názvem začali též vystupovat Brabenec, Janíček a Kvasička, a obě skupiny se přou o to, kdo jsou vlastně „ti praví“ Plastici. Karafiát vyjádřil nelibost nad tím, že skupina kolem Brabence, Janíčka a Kvasničky stále hraje Karafiátovy skladby. Brabencovy a Janíčkovy skladby naopak Karafiátova skupina vyřadila.\n\nV lednu 2017 se rozhodl odejít z Garage, protože přestala dělat cokoliv nového, což Karafiáta přestalo bavit.\n\n\n\n\n"}
{"id": "659017", "url": "https://cs.wikipedia.org/wiki?curid=659017", "title": "Žďár (Brzice)", "text": "Žďár (Brzice)\n\nŽďár () je malá vesnice, část obce Brzice v okrese Náchod. Nachází se asi 1,5 km na jih od Brzice. Vesnicí protéká Běluňka. V roce 2009 zde bylo evidováno 19 adres. V roce 2001 zde trvale žil jeden obyvatel\n\nŽďár (Brzice) leží v katastrálních územích Brzice o výměře 6,18 km a Harcov o výměře 1,9 km.\n\n"}
{"id": "659022", "url": "https://cs.wikipedia.org/wiki?curid=659022", "title": "Ä", "text": "Ä\n\nÄ (minuskule \"ä\") je písmeno latinky. Vyskytuje se ve slovenštině, němčině, lucemburštině, švédštině, severofríštině, sater-fríštině, turkmenštině, ajmarštině, sklotské sámštině a v baltofinských jazycích, např. ve finštině a estonštině. Znak je složen z písmene A a přehlásky.\n\nVe finštině a turkmenštině se \"ä\" vždy vyslovuje jako téměř otevřená přední nezaokrouhlená samohláska [], ve slovenštině jako [], v ajmarštině jako [].\n\nV Morseově abecedě má písmeno \"Ä\" kód \".-.-\"\n"}
{"id": "659024", "url": "https://cs.wikipedia.org/wiki?curid=659024", "title": "The Great Burrito Extortion Case", "text": "The Great Burrito Extortion Case\n\nThe Great Burrito Extortion Case je v pořadí deváté album punk rockové kapely Bowling for Soup. Toto album bylo vydáno 7. listopadu roku 2006.\nPůvodně se mělo jmenovat All My Rowdy Friends Are Still Intoxicated nebo We're Not Fat, We Just Have Small Heads. Prvním vydaným singlem byla píseň s názvem \"High School Never Ends\", která je k dostání na iTunes. Album získalo Čestné uznání na Ultimate's Guitar top 10 alb roku 2006 a obsadilo 88. příšku v žebříčku Billboard Top 200. Název alba pochází z pásu novinek v dolní části obrazovky, který skupina viděla v hotelovém baru. Titulek říkal: \"Burrito Extortion Case\" a členy kapely natolik zaujal,že se ho rozhodli použít pro název svého alba.\n\nPředchozí album bylo zaznamenáno jako album které téměř získalo Grammy a o tomto se říkalo, že bylo blízko k nominování.\n"}
{"id": "659029", "url": "https://cs.wikipedia.org/wiki?curid=659029", "title": "Niklas Bäckström", "text": "Niklas Bäckström\n\nNiklas Oskar Bäckström (* 13. února 1978, Helsinky, Finsko) je bývalý finský hokejový brankář.\n\nNiklas Bäckström vyhrál s Finskou juniorskou reprezentací Mistrovství světa juniorů v roce 1998 jako druhý brankář. Jeho spoluhráči byli mimo jiné: Olli Jokinen, Niklas Hagman, Mika Noronen, Niko Kapanen, Toni Dahlman, Eero Somervuori a další. Na zimních olympijských hrách v Turíně v roce 2006 byl třetím brankářem národního týmu Finska, ale nenastoupil ani do jednoho zápasu. Ve finské SM-liize hrál za týmy: IFK Helsinky, SaiPa Lappeenranta a Kärpät Oulu. Bäckström dovedl Kärpät Oulu ke dvěma titulům v SM-liize po sobě v letech 2004 a 2005. 1. června 2006 podepsal jednoletý kontrakt s týmem NHL Minnesotou Wild, aniž by byl někdy draftován.\n\nZ počátku sezóny NHL 2006-07 byl náhradním brankářem za jedničkou Mannym Fernandezem. Uprostřed sezóny se Fernandez zranil a Bäckström, se tak stal týmovou jedničkou. Bäckström hrál po zbytek sezóny ve výtečné formě a umístil se na prvním místě v lize mezi brankáři s nejnižším průměrem obdržených branek a nejvyšším % vychytaných střel. Také vychytal společně s Dwaynem Rolosonem nejvíce čistých kont, když jich vychytal 5 v pouhých 36 zápasech.\n\nPo odchodu Fernandeze v roce 2007 se stal Bäckström definitivním prvním brankářem Minnesoty. V sezóně 2007-08 zaznamenal 33 vítězství a s Minneotou se dostali do playoff, ale v prvním kole vypadli po šesti zápasech s Coloradem Avalanche.\n\nKdyž hrozilo, že by se stal 1. července 2009 volným hráčem bez omezení, tak 3. března 2009 prodloužil smlouvu s Wild o 4 roky na částku 24 000 000 amerických dolarů (asi 480 000 000 Kč). I přesto, že měl Bäckström na kontě 37 vítězství a Wild byli v brance silní, tak se nekvalifikovali do playoff 2009. Po sezóně skončil Bäckström na druhém místě mezi kandidáty na Vezinovu trofej pro nejlepšího brankáře ročníku NHL.\n\nV sezoně 2015/2016 oblékal v NHL dres Calgary Flames kde si ovšem připsal jen 4 zápasy. Další dva roky poté strávil ve finské liize v barvách HIFK. Další rok přestoupil do týmu Tappara kde plnil roli brankářské dvojky. Na konci této sezony ve svých 41 letech ukončil hráčskou kariéru.\n\nV současné době je trenérem brankářů Colombusu Blue Jackets.\n\n\n\n"}
{"id": "659031", "url": "https://cs.wikipedia.org/wiki?curid=659031", "title": "Ń", "text": "Ń\n\nŃ (minuskule \"ń\") je písmeno latinky. Vyskytuje se v polštině, kašubštině, lužické srbštině, lulejské sámštině, votštině, v latince běloruštiny a při transkripci kambodžštiny. Reprezentuje palatální nazálu [], vyslovuje se tedy stejně jako české \"ň\". Znak je složen z písmene N a čárky.\n\nV HTML a Unicode mají písmena Ń a ń tyto kódy:\n"}
{"id": "659033", "url": "https://cs.wikipedia.org/wiki?curid=659033", "title": "Fabio Grosso", "text": "Fabio Grosso\n\nFabio Grosso (* 28. listopadu 1977, Řím, Itálie) je bývalý italský fotbalista, který ukončil aktivní hráčskou kariéru v italském klubu Juventus Turín v roce 2012. Momentálně je manažerem klubu Bari. Jeho post byl obránce, běžně hrál na levé straně obrany. Nastupoval i za italskou reprezentaci, se kterou vyhrál mistrovství světa 2006.\n\nVe věku 18 let začal hrát za Renato Curi v páté italské lize, kde hrál mezi roky 1995 a 1999, tehdy ještě jako ofenzivní záložník či (levé) křídlo a nikoliv obránce. Poté se přesunul do Calcio Chieti ze čtvrté ligy. Grosso vytáhl Chieti o patro výše, čímž si vysloužil přestup do prvoligové Perugie.\n\nGrosso působil v Perugii od léta 2001. Trenér Serse Cosmi z něj učinil krajního obránce, tato pozice mu zůstala do konce kariéry. Debutoval proti Interu, ale debut se příliš nevyvedl a Grosso musel po červené kartě zkousnout prohru svého týmu 1:4. V první části sezony se vypořádával s konkurencí v podobě Maura Milaneseho, ale začátkem ledna 2002 dostal šanci v základní sestavě na hřišti Fiorentiny a svoji šanci využil. Odehrál všechny minuty zápasu a v 76. minutě zvýšil vedení na 3:1.\n\nPrvní dva roky jeho působení se klub umisťoval na příčkách v klidném středu ligové tabulky, Grosso hrál pravidelně základ. V ročníku 2003/04 odešel během zimního přestupového období do druholigového Palerma a zatímco Perugia bez něho sestoupila, Palermo s jeho pomocí získalo první místo a postup mezi nejlepší.\n\nGrosso pomohl nováčkovi k povedenému 6. místu, v sezoně 2004/05 nastoupil do 36 utkání Serie A. V tom říjnovém proti AS Řím se gólově prosadil, za Římany pouze z penalty srovnal Francesco Totti.\nV další sezoně sehrál důležitou roli v obsazení páté pozice. Tím si vysloužil místo v nominaci na MS 2006, kde byl důležitou postavou v úspěšné jízdě za zlatem. Po mistrovství odešel do Interu Milán, podepsal kontrakt do roku 2010.\n\nGrosso se v Interu během ročníku 2006/07 nikdy naplno neprosadil – plnil spíše roli náhradníka za brazilským krajním obráncem Maxwellem. Přesto i jemu náleželo \"Scudetto\" – pohár pro vítěze italské ligy. Po pouhém roce odešel do francouzského Olympique Lyon za částku 7,5 mil. £.\n\nV prvním roce s Lyonem vyhrál ligu a domácí pohár, další sezonu byl ale limitován zraněním.\n\nPřed ročníkem 2009/10 získal Juventus Grossa za 2 mil. eur. Kontrakt měl platnost do roku 2012.\nNově budované mužstvo, které se snažilo oklepat z přeřazení do 2. ligy po \"Calciopoli\" se spoléhalo na výkony zkušeného Grossa. Ten se vedle defenzivních výkonů zmohl ještě na vítězné góly do sítí Udinese a Fiorentiny. Juventus přesto skončil až sedmý.\n\nV další sezoně ztratil místo v základní sestavě a dokonce nebyl ani zapsán na soupisku pro Evropskou ligu. V Serii A se tým ale zase nezmohl na více než jen sedmé místo. Když další sezonu začal Juventus vést jeho bývalý hráč a legenda Antonio Conte, stal se Grosso nepotřebným a v lize se objevil pouze dvakrát. Po sezoně mu skončila smlouva a Grosso se rozhodl ukončit kariéru.\n\nGrosso si zahrál na mistrovství světa 2006, kde Itálie vyhrála, na mistrovství Evropy 2008 a Konfederačním poháru 2009.\n\n\n\nItálie\n\n"}
{"id": "659034", "url": "https://cs.wikipedia.org/wiki?curid=659034", "title": "Ŕ", "text": "Ŕ\n\nŔ (minuskule \"ŕ\") je písmeno latinky. Vyskytuje se v slovenštině, dolnolužické srbštině a votštině. Znak je složen z písmene R a čárky. Ve slovenštině se vyslovuje jako [] (slabikotvorná souhláska), v dolnolužické srbštině a votštině jako palatalizované r, tedy [].\n\nV HTML a Unicode mají písmena Ŕ a ŕ tyto kódy:\n"}
{"id": "659041", "url": "https://cs.wikipedia.org/wiki?curid=659041", "title": "Bob Siebenberg", "text": "Bob Siebenberg\n\nBob Siebenberg, vlastním jménem Robert Layne Siebenberg (* 31. října 1949, Glendale, Kalifornie, USA), známý též jako Bob C. Benberg, je členem britské progressive rockové skupiny Supertramp, kde hraje na bicí a perkusy.\n\nSiebenbergův syn Jesse též účinkoval ve skupině Supertramp v době vydání živého alba \"It Was the Best of Times\" (live; 1999), ale vystupuje též na současných na albech.\n\nSiebenberg v roce 1984 vydal sólové album nazvané \"Giants in Our Own Room\", kde zpívá na polovině písní, hraje na klávesy a bicí. Na tomto albu se k Bobovi připojili Scott Gorham z Thin Lizzy (který je jeho švagrem), Steve Ferris z Mister Mister, bubeník Procol Harum B. J. Wilson, Kerry Hatch z Oingo Boingo a bývalý spoluhráč ze Supertramp John Helliwell. Starý přítel, Derek Beauchemin, napsal některé písně a hrál na varhany.\n\nPřed svým připojením k Supertramp, byl Siebenberg členem britské hospodské skupiny Bees Make Honeym stejně tak jako členem RHS, improvizační americké skupiny, ve které byli Patrick Landreville a Scott Gorham.\n\nSiebenberg byl též ve skupině nazvané \"Heads Up\", která v roce 1989 vydala album \"The Long Shot\". Společně s Bobem a textařem Dennisem O'Donnellem, účastnili se tohoto projektu též Mark Hart, Brad Cole, John Helliwell, Marty Walsh a Scott Gorham.\n\nV roce 1989 se Siebenberg stal prvním významným umělcem, který zkomponoval původní hudbu pro videohru společnosti Sierra On-line's \"\".\n"}
{"id": "659049", "url": "https://cs.wikipedia.org/wiki?curid=659049", "title": "Josef Vondruška (básník)", "text": "Josef Vondruška (básník)\n\nJosef Vondruška (18. dubna 1952, Bohušovice nad Ohří, Československo – 28. prosince 2014, Praha) byl český básník, prozaik a hudebník. V lednu roku 1977 podepsal Chartu 77. Sepsal kroniku skupiny The Plastic People of the Universe. Hrál také se skupinou Umělá hmota. V roce 1980 emigroval do Rakouska a následně do Sydney v Austrálii. V roce 1992 se vrátil zpět do Česka.\n\nNarodil se v rodině bednáře v roce 1952 v Bohušovicích nad Ohří. Od roku 1961 žil v Praze, v městské části Vyšehrad na území městské části Praha 2. Základní školní docházku ukončil v roce 1967, poté se v letech 1967-1969 vyučil malířem pokojů. Po vyučení pracoval v dělnických profesích. V lednu 1977 podepsal Chartu 77.\n\nV roce 1980 emigroval přes Rakousko do australského Sydney, kde pracoval jako dělník v továrně. Po Sametové revoluci se v roce 1992 vrátil do Československa.\n\nPozději pracoval v Akademii výtvarných umění v Praze na pozici pomocného dělníka a vrátného. Ve volném čase se kromě literatury věnoval též výtvarné tvorbě, konkrétně technice koláže.\n\nV českém literárním prostředí je znám především jako jeden z tzv. českých undergroundových autorů. Na jeho tvorbu mělo vliv především setkání s s českou hudební rockovou undergroundovou skupinou The Plastic People of the Universe. V 70. a 80. letech 20. století Vondruška publikoval svoji literární tvorbu v samizdatovém periodiku \"Vokno\", v 80. letech v exilovém periodiku \"Paternoster\" a po roce 1989 v časopisech \"Fragment K\", \"Obsession\", \"Revolver Revue\", \"Tvorba\" a v americkém časopise \"Black to Comm\". V tvorbě Josefa Vondrušky je patrný vliv literátů Egona Bondyho a Ivana M. Jirouse a dobové americké rock’n’ rollové lyrické hudební tvorby.\n\n\n\n\nV roce 1973 se stal součástí hudební skupiny Umělá hmota, jejímž zakladatelem byli Milan Vopálka a Karel Habal. Svým příchodem do této skupiny se stal v letech 1974-1979 jejím textařem.\n\n"}
{"id": "659056", "url": "https://cs.wikipedia.org/wiki?curid=659056", "title": "Bulls on Parade", "text": "Bulls on Parade\n\n„Bulls on Parade“ je druhý singl americké rap metalové skupiny Rage Against the Machine z alba \"Evil Empire\". Spolu se singlem „Killing in the Name“ je to jedna z jejich nejznámějších skladeb. Kapele se při vystoupení v programu Saturday Night Live povedl skandál, kdy se pokusila politicky protestovat.\n\nSingl „Bulls on Parade“ se umístil na #15 žebříčku stanice VH1 40 Greatest Metal Songs.\n\n\n"}
{"id": "659063", "url": "https://cs.wikipedia.org/wiki?curid=659063", "title": "Aziz Nesin", "text": "Aziz Nesin\n\nAziz Nesin (20. prosince 1915 jako Mehmet Nusret Nesin – 6. července 1995) byl známý turecký spisovatel a humorista, autor více než jednoho sta knih.\n\nVětšinou psal pod jménem \"Aziz Nesin\", původním jménem svého otce, pod tímto pseudonymem začínal publikovat. Psal pod více než padesáti literárními pseudonymy (noms de plume), například \"Vedia Nesin\", což bylo jméno jeho první manželky. Toto jméno použil pro publikování milostné poezie v časopise \"Yedigün\".\n\nNesin se narodil v roce 1915 v Heybeliada, na jednom z Princových ostrovů v Istanbulu, v dobách Osmanské říše.Je krymskotatarského původu. Po ukončení několikaleté služby vojáka z povolání stal se editorem řady satirických socialistických časopisů. Několikrát byl pro své politické názory uvězněn a hlídán National Security Service, (turecky MAH ). Jako usvědčující důkazy posloužila krádež dvou koz a jejich následný prodej za 35 lir, během vojenské služby. \n\nNesin hlasitě obviňoval útisk a útlak prostých lidí. Zaměřoval se na satirizování byrokracie a odhalování ekonomických nespravedlností. Aziz Nesin obdržel mnoho cen v Turecku, Itálii, Bulharsku a dřívějším Sovětském svazu. Jeho práce byly přeloženy do více než třiceti jazyků. Později se o něm říkalo, že je jediným tureckým autorem, který se uživí pouze psaním.\n6. června 1956 se oženil se spolupracovnicí z časopisu \"Akbaba\", Meral Çelen.\n\nV roce 1972 založil Nadaci Azize Nesina. Jejím cílem je vzít každý rok čtyři chudé, strádající děti do domova Nadace a poskytnout jim vše potřebné – ochranu, vzdělání a trénink, nástup do základní školy, dokud nenastoupí do zaměstnání. Aziz Nesin daroval Nesinově organizaci všechna práva na svoje díla nejen v Turecku, ale i ve všech ostatních zemích, včetně vydaných knih, odehraných her, všechna práva na filmy a všechna díla odvysílaná v televizi nebo rozhlase.\n\nAziz Nesin byl politický aktivista. Po státním vojenském převratu v roce 1980, provedeném Kenanem Evrenem, byla inteligence utlačována. Nesin vedl skupinu intelektuálů, která vystupovala proti vojenské vládě, zejména vydáním Petice intelektuálů (Aydınlar Dilekçesi)\n\nPsal uvolněnou řečí, nekompromisně kritizoval zejména islám. Na začátku roku 1990 začal překládat kontroverzní román Satanské verše Salmana Rushdieho. Tím se stal terčem islámských radikální organizací, které získávaly popularitu napříč Tureckem. 2. července 1993, během návštěvy multikulturního festivalu ve městě Sivas, shromáždil se kolem hotelu Madimak, ve kterém byli ubytováni návštěvníci festivalu, dav organizovaný islámskými radikály a dožadovali se práva Sharia a smrti nevěřících. Po hodinách obléhání zapálil dav hotel. Poté, co se plameny rozšířily do prvního patra, uprchl Nesin a další hosté z hotelu. Zabito bylo 37 lidí. Tato událost, známá jako sivaský masakr, byla viděna jako hlavní útok na svobodu projevu a lidská práva v Turecku, a ještě více rozšířila propast mezi nábožensky a světsky smýšlejícími lidmi.\n\nPoslední roky života věnoval boji proti nevědomosti a náboženskému fundamentalismu.\nAziz Nesin zemřel 6. Července 1995 na infarkt, po autogramiádě ve městě Çeşme. Po smrti byl pohřben na neznámém místě na půdě patřící Nesinově nadaci, bez obřadu, jak napsal ve své závěti.\n\n\n(Turecky \"Sosyalizm Geliyor Savulun!\") výběr tří povídek ze sbírky povídek, kniha vyšla v zrcadlovém anglicko-tureckém překladu v sérii anglicko-tureckých knih.\n\n\nKniha pro děti podle stejnojmenné knihy Azize Nesina.\n\n"}
{"id": "659065", "url": "https://cs.wikipedia.org/wiki?curid=659065", "title": "Roman Fiala", "text": "Roman Fiala\n\nRoman Fiala (* 3. dubna 1965 Brno) je soudce Nejvyššího soudu České republiky a od 1. ledna 2011 také jeho místopředseda. Odborně se věnuje především dědickému právu.\n\nAbsolvoval Právnickou fakultu UJEP v Brně (dnes MU). Jako soudce působí od roku 1989, a to nejprve u Městského soudu v Brně, od roku 1994 u Krajského soudu v Brně (od roku 2001 byl jeho místopředsedou) a od roku 2002 u Nejvyššího soudu České republiky (od roku 2003 jako předseda senátu). Do funkce místopředsedy Nejvyššího soudu ho k 1. lednu 2011 jmenoval prezident Václav Klaus dne 17. prosince 2010.\n\nDne 6. října 2017 se Roman Fiala ucházel o úřad prezidenta Soudcovské unie ČR, avšak ve volebním klání v Ostravě podlehl se ziskem 36 % odevzdaných hlasů opětovně kandidující prezidentce a soudkyni Nejvyššího správního soudu Mgr. Daniele Zemanové.\n\nJe členem redakčních rad časopisů \"Soudní judikatura z oblasti občanského, obchodního a pracovního práva\" a \"Ad notam\", také je členem Vědecké rady Právnické fakulty Karlovy univerzity v Praze a Správní rady Masarykovy univerzity v Brně a v roce 2013 byl jmenován předsedou tehdejší komise pro rekodifikaci českého civilního procesu. Získal také ocenění Právník roku 2015 v kategorii Občanské právo.\n\n"}
{"id": "659072", "url": "https://cs.wikipedia.org/wiki?curid=659072", "title": "Jozef Čabelka", "text": "Jozef Čabelka\n\nJozef Čabelka (15. února 1910 Holíč – 6. července 1987 Bratislava) byl československý vědec a pedagog, akademik SAV, korespondent ČSAV, mikrometalurg a expert v oboru svařování.\n\nJozef Čabelka se narodil 15. února 1910 ve městě Holíč v Záhorské nížině, na západním Slovensku. Navštěvoval Reálné gymnázium v Hodoníně, které ukončil v roce 1928. Ve stejném roce nastoupil ke studiu oboru strojního inženýrství konstrukčního směru na Vysokém učení technickém v Brně (VUT) a v roce 1932 nastoupil ještě ke studiu oboru silnoproudé elektrotechniky. Studia na VUT ukončil v roce 1934 titulem Ing. Po studiích na VUT jej tamní profesoři – Rysek a Píšek – doporučili k praxi v laboratoři prof. Portevina v Paříži. Po jednom roce nastoupil na svářečskou školu \"ESSA\" – \"École Supérieure de Soudure Autogéne\", ze které si v roce 1937 odnesl diplom Ing. ESSA (svářečský inženýr).\n\nPřed návratem do Československa ještě absolvoval krátké praxe ve francouzské společnosti \"Air Liquid\" a americké \"Babcock-Wilcox\". Poté začal pracovat v \"Železárnách a drátovnách Bohumín\", kde začal budovat oddělení pro výrobu přídavných svařovacích materiálů. Během zaměstnání mu byly umožněny studijní pobyty v \"ESABu\" v Göteborgu, \"Königshütte\", \"Bismarckhütte\" a v závodech Krupp.\n\nPo přemístění oddělení do továrny ve Vamberku – Železárny Vamberk (dnes \"ESAB Vamberk\") – vybudoval jeden z nejmodernějších provozů na výrobu obalovaných elektrod ve světě. Čabelka se stal vedoucím výroby továrny ve Vamberku, které se stala jedním z největších výrobců elektrod ve střední Evropě.\n\nV roce 1942 byl jmenován mimořádným profesorem a v roce 1946 (1947) řádným profesorem Slovenské vysoké školy technické v Bratislavě (SVŠT) v oboru mechanické technologie. V roce 1943 založil Katedru fyzikální metalurgie na Strojní fakultě SVŠT, kterou i vedl.\n\nZa svého působení v Železárnách Vamberk přišel s vlastní metodikou stanovení svařitelnosti uhlíkových ocelí. Ta byla předmětem jeho dizertační práce, kterou úspěšně obhájil a získal tak doktorát technických věd v roce 1945. O dva roky později získal za uvedený postup Cenu Lincolnovy nadace na mezinárodní soutěži v Clevelandu (Ohio, USA). Cenu mohl přivézt pouze jako vybavení pro zakládaný Výskumný ústav zváračský.\n\nV letech 1945 až 1949 zastával funkci ředitele kovoprůmyslu na Slovensku. Během této doby začaly vznikat jeho plány na založení instituce, která bude podporovat oblast svařování jako klíčové odvětví průmyslu.\nVýskumný ústav zváračský v Bratislavě (VÚZ) začal budovat v roce 1949 a současně s ním i postgraduální studium pro svářečské inženýry.\n\nV roce 1952 se stal korespondenčním členem Slovenské akademie věd (SAV). O rok později založil Ústav fyziky kovů (dnešní Ústav materiálov a mechaniky strojov SAV), se stal akademikem SAV a až do roku 1959 byl podpředsedou SAV.\n\nŘeditelský post na VÚZ zastával až do roku 1961, kdy ústav navštívila delegace ze Sovětského svazu Chruščov a Bulganin a zjistila, že jeho úroveň je vyšší než u ústavů v tehdejším SSSR. Čabelka byl na politický nátlak propuštěn a teprve po intervenci Alexandra Dubčeka mohl zůstat alespoň na STU.\n\nJozef Čabelka zemřel 6. června 1987 v Bratislavě.\n\n\nFrantišek Faltus\n\n"}
{"id": "659074", "url": "https://cs.wikipedia.org/wiki?curid=659074", "title": "Bokovka (film)", "text": "Bokovka (film)\n\nBokovka, anglicky Sideways, je americký hořce psychologicko-romantický film z roku 2004 režiséra Alexandra Payneho s Paulem Giamattim a Thomasem Hadenem Churchem v hlavní roli, jejich ženské protějšky si zde zahrály Virginia Madsen a Sandra Oh. Scénář k tomuto snímku vznikl na podkladě námětu ze stejnojmenné knihy Rexe Picketta, napsali jej Alexander Payne a Jim Taylor. Alexander Payne získal za režii tohoto snímku Zlatý glóbus, herečka Virginia Madsen byla za roli Mayi Randallové nominována na Zlatý glóbus a Oscara, herec Thomas Haden Church byl rovněž nominován na Zlatý glóbus i na Oscara.\n\nSnímek pojednává o týdnu společné dovolené, kdy si dva dávní spolužáci a zároveň i dva velcí kamarádi z vysoké školy (povahově ale jinak velmi značně rozdílní lidé) Miles Raymond a Jack Lopate, nyní už muži ve středním věku, vyrazí na společnou odpočinkovou cestu po jižní Kalifornii spojenou s ochutnáváním tamních vín, návštěvami některých místních vinic a hraním golfu. Oba muži kromě toho vyrážejí za milostnými dobrodružstvími, přestože Jack (druhořadý hollywoodský herec) se má přesně za týden ženit a jeho kamarád Miles (středoškolský učitel angličtiny, začínající spisovatel, milovník a znalec vína) se před dvěma lety rozvedl a svoji bývalou ženu stále ještě velmi miluje. Oba muži svým způsobem prožívají krizi svého středního věku, což se nakonec projevuje v průběhu celého týdne různými příhodami a nečekanými peripetiemi, kdy se Jack na pár hodin intimně sblíží s divokou servírkou z vinotéky (Sandra Oh) a nechce se poté vůbec oženit, po divokém rozchodu s ní si ihned namluví další číšnici, což skončí také velice rychle a špatně, zatímco nešťastný introvert Miles se seznámí se sympatickou mladou ženou Mayou. Snímek nakonec přesto skončí Jackovou plánovanou svatbou a Milesovým novým vztahem k nové ženě - servírce a vysokoškolačce Maye (Virginia Madsen).\n\n\n"}
{"id": "659083", "url": "https://cs.wikipedia.org/wiki?curid=659083", "title": "Luděk Hřebíček", "text": "Luděk Hřebíček\n\nLuděk Hřebíček (9. června 1934 Praha - 29. prosince 2015) byl český kvantitativní lingvista, turkolog, překladatel z turečtiny, ujgurštiny, kazaštiny, staroosmanštiny a čagatajštiny.\n\nVystudoval obory turečtina–perština na Filozofické fakultě Univerzity Karlovy v letech (1953–1958), poté absolvoval postgraduální studium tureckých jazyků Střední Asie v Orientálním ústavu Československé akademie věd (1960–1963) a získal hodnost kandidáta filologických věd (CSc.).\nV roce 1992 získal na Masarykově univerzitě v Brně hodnost doktora věd (DrSc.).\nOd roku 1958 pracuje v Orientálním ústavu Akademie věd České republiky (od roku 1964 jako vědecký pracovník). V letech 1960–1972 vyučoval turkologické obory na Filozofické fakultě Univerzity Karlovy. V roce 1992 získal stipendium pro studium kvantitativní lingvistiky na univerzitě v Bochumi.\nJe členem redakčních rad několika časopisů – holandského Journal of Quantitative Linguistics, německého ZeT-Zeitschrift für Empirische Textforschung a Archívu orientálního. Po počátečním zaměření na stylistiku a syntax tureckých jazyků se soustavně věnuje zkoumání obecných strukturních vlastností textu cestou formulování empirických hypotéz a jejich testování.\n\n\n\n\nPřekládá z turečtiny poezii, prózu i divadelní hry.\n\n\n"}
{"id": "659093", "url": "https://cs.wikipedia.org/wiki?curid=659093", "title": "Sorry for Partyin'", "text": "Sorry for Partyin'\n\nSorry for Partyin' je desáté album skupiny Bowling for Soup, vydané 12. října 2009. Je to šesté a zároveň poslední album ve spolupráci s Jive Records. V Top 200 časopisu Billboard obsadilo 104. příčku.\n\nNa albu se začalo pracovat už v lednu 2009 v Texaském Austinu. Bowling for Soup spolupracovali s lidmi jako Linus of Hollywood, Scott Reynolds, Tony Scalzo, Parry Gripp či Kim Shattuck. Již v březnu měli nahráno 18 písní, poté se přesunuli do domovského města, aby nahráli zbývající B-side singly.\n\n\nPodle Jareta Reddicka měly být největší hity jako \"No Hablo Ingles\" nebo \"My Wena\" uvolněny do rádia již v lednu 2010. K uvolnění však nedošlo, protože Bowling for Soup rozvázali svojí spolupráci s Jive Records jen chvíli po vydání desátého alba.\nSingl \"My Wena\" byl poprvé uveden 5. května 2009 v Terry a Lex show. 21. června bylo vydané první video k hitu. 7. srpna 2009 pak skupina vydala EP s \"My Wena\", přidala do něj dvě B-side písničky k Sorry for Partyin' \"I'll Allways Remember You (That Way)\" a \"Goodbye Friend\".\n\nSkladba „No Hablo Inglés“ se poprvé představila členům BFS Army, stránka tvrdí, že je to první singl.\nVideoklip pro tuto skladbu je parodií na As seen on TV. Ve videu stojí Reddick před publikem v televizním studiu a představuje motivačního řečníka, který představuje své spolehlivé řešení jakéhokoli problému prostě tím, že řekne „No hablo inglés“ (španělsky „Nemluvím anglicky“) a problém zmizí. Video představuje telefonní číslo, které je číslem na fanouškovskou linku Bowling for Soup, a adresu na soukromou poštovní schránku UPS Store ve Flower Mound v Texasu, na jihu Dentonu.\n\n"}
{"id": "659095", "url": "https://cs.wikipedia.org/wiki?curid=659095", "title": "Resident Evil: Afterlife", "text": "Resident Evil: Afterlife\n\nResident Evil: Afterlife je americký akční sci-fi thriller Paula W. S. Andersona z roku 2010. V hlavních rolích vystupují Milla Jovovich, Wentworth Miller a Ali Larter. Film je čtvrtý ze série filmů natočených podle počítačové hry Resident Evil.\n\nNa začátku filmu se rozpoutá T-virová epidemie v Japonsku, o 4 roky později se sem vydává i Alice, jenže tentokrát se svými schopnostmi a klony ze 3. dílu. V celé podzemní laboratoři je muž, kterého hledá, aby ho zabila, jako pomstu společnosti Umbrella Corporation. Ten však uniká, ale při letu se tam náhle zjeví Alice a máš šanci ho zabít, jenže on Alici obere o T-buňky a těsně po tom letoun havaruje. Na Aljašce, kde má být Arcadia (město z deníku z 3. dílu) Alice najde jen prázdné louky s letadly a vrtulníkem, který sem měl dovést skupinu přeživších z doby před 18 měsíci. Najde tam i Claire z 3. dílu, jenže ta si na nic nevzpomíná, tak ji vezme do letadla a letí směrem podél pobřeží až do Los Angeles, kde najde nápravné zařízení Citadela, kde je skupina živých lidí, kteří se tak brání obrovské přesile nemrtvých, kteří jsou všude okolo Citadely. Po těsném přistání zjistí, že Arcadia je loď, se skupinou se rozhodnou na ni vydat kvůli průniku nemrtvých dovnitř budovy. Ještě než vyrazí, jdou pro zbraně a zásoby, avšak zjistí, že MPV (Městské Pacifikační Vozidlo) nemá funkční motor. Po dostatečné přípravě se však dovnitř nemrtví dostanou hlavní branou a tak museli pryč jinou cestou. Při odletu jednoho z nich se za nimi najednou objeví nemrtví, tak musí spěchat, aby byli co nejdříve na lodi. Ve sprchách, kudy se dovnitř poprvé nemrtví dostali je ještě díra od tunelu, která vede ke kanalizaci. Tam však na Alice a Claire čeká hrozné zjištění, obrovský netvor zabije dalšího z nich, tak proti němu bojují, po zabití jdou taky do tunelu. Než se však dostanou na nějakou malou loď, kterou by se dostali na Arcadii přijdou v tunelech o Luthera. Na loď se tedy nakonec dostanou jen tři. V lodních záznamech najdou informace, že byly spuštěny záchranné čluny, ale že ještě více než 2000 lidí zůstalo na lodi. Rozhodnou se je tedy hledat, jdou do podpalubí, kde zjistí, že Arcadia byla jen podvod od Umbrella Corporation, najdou tam totiž velké dveře s logem Umbrella Corporation. Po vstupu do dveří najdou všechny lidi, kteří měli být na palubě uvězněné v bójích, které jsou po celé velké místnosti zabudovány do podlahy. Najdou tam i K-Mart, dále najde Alice velký hangár plný letounů pro možný únik. V poslední místnosti najde i onoho uprchlého šéfa Umbrella Corporation, který přežil jen díky T-viru. Po chvíli ho však s K-Mart, Claire a Crissem zabijí a toho, co je zradil a uletěl jim letadlem tam zavřou. Díky němu se dostane pryč ten mrtvý šéf, který díky němu přežil. V letounu je však sebedestrukční přístroj lodi, kterého si monstrum všimne až po zapnutí odpočtu. Alice, Criss a Claire pustí všechny lidi z buněk na palubu lodi a dají rádiem zprávu, že nabízí přístřeší jídlo a bezpečí.\n"}
{"id": "659096", "url": "https://cs.wikipedia.org/wiki?curid=659096", "title": "Lesley-Anne Downová", "text": "Lesley-Anne Downová\n\nLesley-Anne Downová (* 17. března 1954 Londýn, Anglie, Velká Británie) je britská filmová herečka.\n\n\n\n"}
{"id": "659106", "url": "https://cs.wikipedia.org/wiki?curid=659106", "title": "Osladič přehlížený", "text": "Osladič přehlížený\n\nOsladič přehlížený (\"Polypodium interjectum\") je kapradina z čeledi osladičovité (\"Polypodiaceae\"). Český název osladič pochází z chuti oddenků, které jsou nasládlé.\n\nOsladič přehlížený může dosahovat výšky 10 až 50 cm. Tato kapradina má rozvětvený, až 30 cm dlouhý plazivý oddenek.\n\nOsladič přehlížený se v Česku vyskytuje vzácně na světlých skalních stanovištích, vápencových horninách, buližnících, vyvřelinách a výjimečně na kvádrových pískovcích. Celkový areál rozšíření zahrnuje západní a střední Evropu a západní Středozemí, ojedinělé výskyty jsou i v Rusku, Turecku a Íránu.\n\n\n\n \n"}
{"id": "659107", "url": "https://cs.wikipedia.org/wiki?curid=659107", "title": "Skylaks z Kariandy", "text": "Skylaks z Kariandy\n\nSkylaks z Kariandy (: Σκύλαξ ο Καρυανδεύς) byl starořecký cestovatel, průzkumník a spisovatel, žijící v 6. až 5. století př. n. l.\n\nZhruba roku 515 př. n. l. byl vyslán perským králem Dariem I., aby sledoval tok řeky Indus a vypátral kam teče. Se svým doprovodem vyrazil z města Caspatyrus v Gandháře (dnešní Afghánistán) a plavil se po proudu řeky, až po její ústí do moře. Následně putoval západním směrem přes Indický oceán až k Rudému moři, které rovněž prozkoumal. Plavil se až po západní konec Rudého moře v dnešním přístavním městě Suez a poté se vrátil podat zprávu králi Dariovi I. Celá jeho cesta trvala třicet měsíců.\n\nNa základě svých výprav rovněž zaznamenal informace o městech na středomořských ostrovech, včetně Kréty. Jako jeden z prvních například zmiňuje město Kydonie na západní Krétě. Jako „starověkého spisovatele“ jej zmiňuje Strabón.\n\n\n"}
{"id": "659113", "url": "https://cs.wikipedia.org/wiki?curid=659113", "title": "Velké trápení", "text": "Velké trápení\n\nVelké trápení je kniha Heleny Šmahelové z roku 1957, jež vypráví o sedmačce Janě, která se v ocitá před rozvodem svých rodičů. Její dosavadní jistoty se pomalu rozplývají, opora v rodině mizí v nedohlednu. Vyprávění dívky, která je vytržena z rodiny a umístěna v dětském domově.\n\nKniha je vyprávěna ve 3. osobě, střídání času přítomného a minulého mnohdy ztěžuje orientaci v příběhu. Popisovány jsou myšlenkové pochody hlavní hrdinky i charaktery lidí kolem ní. Jazyk se zdá místy být těžkopádný, avšak umocňující autenticitu vyprávění třináctileté dívky.\n\nStejný název nese i československý film z roku 1974, který je dílem režiséra Jiřího Hanibala a scenáristky Bohumily Zelenkové. Hlavní roli si zahrála Renata Mašková.\n"}
{"id": "659114", "url": "https://cs.wikipedia.org/wiki?curid=659114", "title": "Thomas Boleyn", "text": "Thomas Boleyn\n\nThomas Boleyn (1477 – 13. března 1539, Hever Castle, Kent, Anglie) byl anglický šlechtic, voják a diplomat, otec Anny Boleynové, druhé manželky anglického krále Jindřicha VIII. a děd královny Alžběty I.\n\nNarodil se jako nejstarší dítě sira Williama Boleyna a Margaret Butlerové. Od svých dvaceti let bojoval ve službách krále Jindřicha VII. proti rebelům v Cornwallu. V roce 1499 se oženil s Alžbětou Howardovou, dcerou Thomase Howarda, 2. vévody z Norfolku. Z jejich dětí se dožili dospělosti jenom tři – Anna, Marie a George Boleyn. V roce 1509 byl u příležitosti korunovace Jindřicha VIII. pasovnán na rytíře. V roce 1512 byl jmenován konstáblem v Norwichi a šerifem v Kentu. Byl ctižádostivý, inteligentní a učenlivý, dokázal usilovně pracovat a proto již brzy začal pracovat jako vyslanec Jindřicha VIII. Mimo jiné byl anglický vyslancem ve Francii, kde pobýval i s rodinou delší čas.\n\nVelice si polepšil když se jeho dcera Anna sblížila s králem, stal se správcem královské pokladny a lordem Rochfordem. Od začátku měl záměr dostat svoji dceru ke králi, ale nepočítal s tím, že se jeho druhá dcera stane jednou královnou. V roce 1534 vydědil svoji starší dceru Marii, která si vzala neurozeného muže. Když jeho dcera Anna neporodila králi živého syna, byla v roce 1536 obviněna z cizoložství, incestu se svým bratrem Georgem a zrady. Oba byli popraveni. Po popravě jeho dětí mu byly odebrány všechny tituly a byl vyhnán ode dvora. Zemřel v roce 1539, rok po smrti své manželky.\n\n"}
{"id": "659115", "url": "https://cs.wikipedia.org/wiki?curid=659115", "title": "Rudolf Kříženecký", "text": "Rudolf Kříženecký\n\nRudolf Kříženecký (28. října 1861 Zadar, Dalmácie – 12. března 1939 Praha) byl český novorenesanční architekt a profesor na Českém vysokém učení technickém v Praze. Pro rok 1925–1926 byl zvolen rektorem ČVUT. Náleží ke generaci Národního divadla a byl ovlivněn architektem Antonínem Wiehlem, vůdčí osobností české novorenesance navazujícího na tradici české renesance 16. století.\n\nV letech 1871–1878 vystudoval c. k. vyšší českou reálnou školu v Praze. Poté studoval v letech 1878–1883 stavitelství na císařské a královské české vysoké škole technické v Praze. První státní zkoušku z pozemního staitelství složil v roce 1880, druhou pak v roce 1887. Poté se stal asistentem. V roce 1888 obdržel stipendium a v roce 1888–1889 podnikl studijní cestu do Itálie. Po studiích pracoval jako architekt v několika projekčních kancelářích (například Fellner a Helmer). V letech 1883–1888 a 1890–1893 pracoval v ateliéru Josefa Schulze, kde se podílel také na projektu budovy Národního muzea v Praze nebo na rekonstrukci zámku Stránov. V srpnu 1892 získal samostatnou stavitelskou licenci. Jako stavitel realizoval například dům čp. 1073, Praha-Staré Město, Pařížská 1, podle projektu Jana Kouly. Od roku 1893 působil opět jako asistent na pražské technice (ČVUT). V roce 1899 se habilitoval jako soukromý docent pro architektonickou kompozici, od následujícího roku byl honorovaným docentem technického kreslení na odboru stavebního inženýrství.\n\nV roce 1904 byl jmenován mimořádným a v roce 1910 řádným profesorem pro obor stavby budov ke zvláštním účelům a v roce 1921 profesorem starověké architektoniky na pražské technice. V letech 1914–1915, 1918–1919 a 1922–1923 vykonával funkci děkana Vysoké školy architektury a pozemního stavitelství. Na rok 1925–1926 byl zvolen rektorem ČVUT. V roce 1931 odešel na odpočinek.\n\nV letech 1900–1921 přednášel rovněž nauku o slohu na Akademii výtvarných umění v Praze.\n\nPůsobil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\n\n\n\n\n\nPublikoval v časopisech \"Architekt\" a \"Architektonický obzor\".\n\n\n\n"}
{"id": "659122", "url": "https://cs.wikipedia.org/wiki?curid=659122", "title": "Sven Rosendahl", "text": "Sven Rosendahl\n\nSven Viktor Rosendahl (7. dubna 1913, Stocksund – 8. září 1990, Stockholm) byl švédský spisovatel. \n\nHlavním tématem jeho psychologických románů je příroda a život v ní. První jeho díla jsou sice zpracována romantickým, až poněkud exaltovaným způsobem, v dalších však řeší obecně platné morální problémy, a to na základě líčení osudu postav, žijících v norrlandských a värmlandských horách a lesích na okraji lidské společnosti. V jeho pozdních prózách hraje též významnou roli ekologický prvek. \n\nRosendahl je též uznávaným autorem rozhlasových her.\n\n\n"}
{"id": "659125", "url": "https://cs.wikipedia.org/wiki?curid=659125", "title": "Rulf", "text": "Rulf\n\nPříjmení Rulf je v podstatě odvozeninou od starého skandinávského a germánského vlastního jména „Hróðwulf“ a jeho zkrácené formy „Hrólfr“ z dob před 5 stoletím. Hrodwulf je složenina dvou slov „hrod“ což znamená proslulý a „wolf“ neboli vlk, tedy „proslavený vlk“. Norská forma tohoto jména je „Hrolfr“, dánská a švédská forma je „Rolf“. S invazemi normanů se toto jméno rozšířilo do Evropy na kontinent a ve formě „Roul“ také na Britské ostrovy a to již v období přílivu normanských osadníkův dávno před dobytím Británie v roce 1066. Mezi skandinávskými usedlíky zejména v Británii se rozšířilo v podobě „Rou“, „Roul“ nebo v latinské verzi „Rollo“. V současné době je několik desítek forem tohoto jména Rolf, Rolfe, Rolph, Roalfe, Roles, Rollo, Roll, Rolle, Rolles, Rolls, Roif, Roffe, Roaf, Rofe, Roof, Roofe, Rouf, Rouif, Rove, Row, Rowe, Rowes, Rowles, Ruif, Rulf, Rule. Mezi odvozeniny nepatří např. Ralf, který je jiného původu.\n\nNěkteré zdroje uvádí, že samotná forma Rulf vychází z křestního jména Rolf což znamená “syn Rudolfa“.\n\nV německy psaných záznamech českých matrik před rokem 1850 se objevuje psaná varianta Rülf v mužské formě a Rülfin v ženské formě. To je však pouze důsledek přepisu českých jmen do němčiny při pořizování na farních úřadech. Jméno Rulf je běžně zastoupeno v matričních záznamech v první polovině 18 století např. v obcích na Lounsku a Libochovicku.\n\nVe světové historii se první záznamy tohoto jména objevují na různých místech už v 11. století:\n\n"}
{"id": "659131", "url": "https://cs.wikipedia.org/wiki?curid=659131", "title": "Sekvojovce v Ratměřicích", "text": "Sekvojovce v Ratměřicích\n\nSekvojovce v Ratměřicích jsou nejvyšší zástupci svého druhu v České republice. Rostou v desetihektarovém zámeckém parku v Ratměřicích společně s 29 taxony dalších jehličnanů a 59 taxony listnáčů.\n\n\nOba stromy jsou přes 150 let staré, nechal je vysadit hrabě Otto Chotek prý jako třináctileté. První živé větve vyrůstají ve výši 12 m, mohutnější ze stromů tvoří ve výšce 8 m dvoják. Sekvojovce byly chráněné již před vyhlášením památnými stromy, protože celý park je památkově chráněn. Při oficiálním vyhlášení roku 2002 bylo doporučeno vybudovat hromosvod jako ochranu před bleskem (převyšují okolní porost).\n\nSekvojovcům byl věnován prostor v pořadu České televize Paměť stromů, konkrétně v dílu č. 1: Stromy se na nás dívají. Obejmout je dokážou až čtyři lidé. Oba stromy pravidelně plodí a péčí Ing. Kučery z pražské zoologické zahrady byli vypěstováni potomci těchto jehličnanů.\n\n\n\n"}
{"id": "659132", "url": "https://cs.wikipedia.org/wiki?curid=659132", "title": "Dřevostavba", "text": "Dřevostavba\n\nDřevostavba je budova, při jejíž stavbě bylo z velké části použito dřevo. Nejčastěji se používá smrkové a jedlové dřevo, ale je též používáno dřevo z borovic a modřínů. Mezi výrobní postupy patří masivní dřevostavby (např. sruby), roubenky, hrázděnky nebo sendvičové stavby. Moderní dřevostavby jsou označovány jako ekologické domy. Nové technologie výstavby a zateplení snižují náklady na vytápění.\n\nPři stavbě srubů se používají celé kmeny. Srubová konstrukce obsahuje stropní trámy, srubové stěny, sloupy a průvlaky. Krov a střecha jsou stejné jako u zděných staveb. Omezené vzdálenosti sroubení mohou být řešeny sloupy a průvlaky.\n\nBěžně používaný způsob podélné spojovací drážky (spodní část kmene), má při poměru kmene vybráno více materiálu, a proto síly při vysychání tlačí proti sobě, a dochází tak k otvírání spojů. Obráceným poměrem množství vyřezaného materiálu je možné dosáhnout při postupném vysychání takových sil, které působí proti otvírání spoje. Novější metoda stavění srubů používá tzv. podélný spoj „W“ (v horní části kmene), který nejlépe zajišťuje neotevírání spojů i po několika letech vysychání.\n\nRoubenky (roubené stavby) vychází z tradičních postupů. Střecha stojí na vysazených stropních trámech, které jsou zdobeny. Tím je zaručena kompaktnost a kombinací s polovalbami (sukýnkami) a lomenicemi (štíty) i krása celé konstrukce.\n\nNosná stěnová konstrukce sendvičových staveb je vyrobena z masivních dřevěných hranolů (profily z lepeného dřeva) nebo kulatin. Stěna je zaklopena obvykle OSB deskou, která zároveň plní funkci parozábrany. Výplň stěny slouží jako tepelná izolace vykrývající tepelné mosty nosných prvků a k tomuto účelu se používá nejčastěji minerální vata nebo foukaná celulóza. Na fasádu se používá kontaktní zateplovací systém s omítkou (jako u zděných staveb) nebo různé druhy předvěšených obkladových materiálů (dřevo, cementotřískové desky a pod.) s odvětrávací mezerou.\n\nSendvičové dřevostavby lze stavět dvěma způsoby:\nTento systém vznikl v USA a postupně se rozšířil do celého světa. Jedná se o staveništní způsob montáže dřevostaveb, kdy byly konstrukce složeny z trámů 2 x 4 palce. V současnosti se i v USA používají spíše trámy 2 x 6 nebo 2 x 8 palce. Větší šířka trámů umožňuje do rámové konstrukce vložit více izolace. Rastr stojek se v Evropě používá 625 mm nebo 417 mm z hlediska rozměrů velkoplošných materiálů, které se ke stojkám připevňují. \nDřevostavby se tímto systémem staví tak, že na staveniště přijedou buď celé stěny, případně buňky, které jsou vyrobené ve výrobním závodě a na staveništi jsou sestaveny k sobě. Oproti systému two by four je samotná stavba rychlejší, je však nutné přihlédnout na dostupnost pozemku kvůli vjezdu těžké mechanizace. \n"}
{"id": "659134", "url": "https://cs.wikipedia.org/wiki?curid=659134", "title": "François de La Rochefoucauld", "text": "François de La Rochefoucauld\n\nFrançois de La Rochefoucauld, \"kníže de Marcillac\", \"vévoda de\" (15. září 1613, Paříž – 17. března 1680, tamtéž) byl francouzský spisovatel a moralista, autor aforismů, maxim, sentencí, drobných úvah a postřehů o lidské povaze a jejích slabostech.\n\nLa Rochefoucauld pocházel ze staré šlechtické rodiny z Angoulême a v mládí jako důstojník bojoval v Itálii a ve Flandrech. Roku 1631 se zúčastnil spiknutí proti kardinálovi Richelieuovi, byl krátce vězněn v Bastile a pak vypovězen na své statky ve Verteuil. Po kardinálově smrti se vrátil ke dvoru, ale královna Anna Rakouská jej za jeho dlouhodobou oddanost neodměnila tak, jak očekával. Sblížil se proto s dalšími odpůrci dvora a v letech 1648 až 1652 patřil k vůdčím osobnostem šlechtického povstání proti kardinálovi Mazarinovi, tzv. Frondy. Poté co byl v bojích těžce zraněn, přestal se zcela věnovat politice, odešel z veřejného života a jako světák patřil ke stálým návštěvníkům nejlepších pařížských aristokratických salónů, především salónu Madame de La Fayette. Zde pak piloval své hořké postřehy o této společnosti, které později vydal knižně.\n\nHlavním dílem jeho života, které mu vyneslo evropskou slávu, jsou jeho \"Les Réflexions ou sentences et maximes morales\" (1665, \"Úvahy aneb výroky a maximy morální\", česky též jako \"Krutá kniha aforismů s lehkými úvahami o těžkém životě\"), sbírka aforismů, maxim a sentencí, odhalující lidskou povahu a její slabosti. Jde o krutě bystré, mnohdy cynické, ale vždy skvěle vypointované postřehy, ve kterých autor odkrývá lidskou sebelásku, sobectví, samolibost a přetvářku. Kniha, patřící k vrcholům tzv. didaktické literatury, postavila La Rochefoucaulda po bok největším mistrům literatury období klasicismu. V prvním vydání obsahovala 314 maxim a vyvolala pobouření. Její bezvýchodně pesimistický tón postupně zmírňovalo přátelství autora s Madame de La Fayette, čímž se také měnil i charakter sbírky, která v konečném vydání z roku 1678 obsahuje 541 maxim. La Rochefoucauld je dále autorem spisu \"Portrait de Monsieur de La Rochefoucauld par lui-même\" (1659 Portrét sebe samého) a napsal také své \"Mémoires\" (1662, Paměti).\n\n\n\n\n\n\n"}
{"id": "659136", "url": "https://cs.wikipedia.org/wiki?curid=659136", "title": "In the Sky", "text": "In the Sky\n\nIn the Sky je druhé studiové album české hudební skupiny Lucie, vydané v roce 1991. Obsahuje celkem 13 písní, z větší části autorských. Na Výročních československých hudebních cenách získalo album ocenění album roku. Na dosud vydaných dvou kompilačních albech skupiny byly jako hity z této desky vybrány písně Černí andělé, Lucie a Zkamenělý dítě (album Vše nejlepší 88–99 z roku 1999), k nimž pak další výběrové The Best of (2009) přidalo ještě písně Dal bych ti co chceš a Rouháš se bohům. Fotografie na obal desky pořídil Tono Stano.\n\n\n\nPísně byly připravovány v průběhu letních prázdnin roku 1991 ve chvaletickém divadle a následně byly natočeny v Ostravě.\nPři příležitosti vydání desky vyrazila kapela na turné In The Sky Tour, v jehož rámci odehrála během prosince 1991 a ledna, března a dubna 1992 celkem 38 koncertů. Vyvrcholení turné proběhlo v pražské Lucerně přesně 28. dubna 1992 koncertem, který byl předem ohlášen jako poslední vystoupení skupiny a byl proto zaznamenán televizními kamerami a vydán jako dvoudílné album Lucie live I. a Lucie live II. \n\nDne 20. března 1992 obdržela skupina za desku celkem čtyři trofeje předávané v rámci prvního ročníku Výročních československých hudebních cen Akademie populární hudby, a to v kategoriích album roku, skladba roku Černí andělé, videoklip roku Černí andělé a zvuková nahrávka roku (Petr Slezák). Prodej alba překročil počet 140.000 kusů.\n\n"}
{"id": "659137", "url": "https://cs.wikipedia.org/wiki?curid=659137", "title": "Wind River Range", "text": "Wind River Range\n\nWind River Range je horské pásmo Skalnatých hor v západním Wyomingu v USA. Pásmo se táhne zhruba od severozápadu k jihovýchodu v délce 160 km. Pohořím prochází kontinentální rozvodí – Velký předěl, přičemž prochází i přes nejvyšší vrchol Gannett Peak, který dosahuje výšky 4207 metrů nad mořem. V pohoří je více než čtyřicet vrcholů přesahujících 3962 m. Dvě velká chráněná území (national forest) zahrnující tři přírodní rezervace se stupněm ochrany Ib pokrývají značnou část pohoří. Shoshone National Forest je na východní straně předělu, zatímco Bridger-Teton National Forest je na západní straně. Obě chráněná území a celé pohoří jsou nedílnou částí Greater Yellowstone Ecosystem. Část pohoří leží v indiánské rezervaci Wind River.\n\nPohoří je tvořeno především horninami granitického batolitu, který vznikal hluboko pod zemským povrchem před 1 miliardou let (Ga). Před více než 100 miliony lety (Ma) byly erodovány horniny kryjící batolit, který byl postupně vyzdvižen laramickým vrásněním. Eroze pokračovala až zůstaly pouze granitické horniny. V době ledové před 500 tisíci lety (ka) bylo pohoří přemodelováno ledovci do dnešní podoby. V pohoří vzniklo mnoho ledovcových jezer a karů, z nichž je patrně nejznámější Cirque of the Towers v jižní části pohoří. V Shoshone National Forest je v současnosti 16 pojmenovaných a 140 nepojmenovaných ledovců z celkového počtu 156 ledovců na východní straně pohoří, dalších 27 ledovců je na západní straně v Bridger-Teton National Forest. Několik z nich patří k největším ledovcům ve Skalnatých horách v USA. Gannett Glacier na severní straně Gannett Peaku je vůbec největší jednotlivý ledovec ve Skalnatých horách v USA, leží ve Fitzpatrick Wilderness v Shoshone National Forest.\n\nVe Wind River Range pramení několik velkých řek. Green River a Big Sandy River odvádějí vody ze západní strany pohoří, zatímco Wind River odvádí vody z východní strany přes Shoshone Basin. Green River je největší přítok Colorada. Wind River se coby Bighorn River vlévá zprava do Yellowstone River.\n\nV chráněném území Bridger Wilderness leží více než 1300 jezer, jejichž velikost je v rozmezí od méně než 1,2 hektarů po více než 80hektarové – s průměrem někde okolo 4 hektarů. V minulosti jezera a vodní toky Bridger Wilderness byly zcela bez ryb, jako většina horských jezer ve Skalnatých horách. První známé vysazení pstruhů (\"Oncorhynchus clarki pleuriticus\") se uskutečnilo v roce 1907 na jezeře North Fork. Významné vysazování ryb provedla U.S. Forest Service a Wyoming Game & Fish Department mezi lety 1924 a 1935.\n\nWind River Range jsou známé malou populací medvěda grizzly vyskytující se v nejsevernější části pohoří. Další savci v pohoří jsou medvěd baribal, jelen wapiti, los evropský, jelenec ušatý, vidloroh americký, ovce tlustorohá a rosomák sibiřský. V oblasti Wind River Range se vyskytuje na 300 druhů ptáků – mimo jiné i orel bělohlavý. Vodní toky a jezera jsou domovem pstruha \"Oncorhynchus clarkii\", pstruha duhového, sivena amerického, pstruha obecného a sivena obrovského i poddruhu pstruha duhového \"Oncorhynchus mykiss aguabonita\" – okolo 2,5 milionů jich bylo vysazeno Finisem Mitchellem a jeho ženou během velké hospodářské krize. V lesích převládají borovice pokroucená, borovice \"Pinus albicaulis\", jedle plstnatoplodá a smrk Engelmannův.\n\nPodél pohoří prochází migrační cesty mnoha zvířat, některé migrační cesty vedou horskými průsmyky, jako je například South Pass (2301 m) na jihu. Přes South Pass vedla oregonská stezka z Independence v Missouri.\n\nKromě průsmyku South Pass, který leží v nejjižnější části pohoří, neprochází pohořím jiná cesta než v Union Pass (2807 m) na severním konci.\n\n\n"}
{"id": "659138", "url": "https://cs.wikipedia.org/wiki?curid=659138", "title": "Joe Rogan", "text": "Joe Rogan\n\nJoseph Rogan (* 11. srpna 1967) je americký herec, moderátor, stand-up komik a aktivista za legalizaci marihuany. V České republice se vysílal jím moderovaný pořad Faktor strachu.\n\nBěhem střední školy začal trénovat taekwondo a získal černý pas v 15 letech, čtyřikrát zvítězil v mistrovství státu Massachusetts a vyhrál také celoamerický šampionát. K taekwondu ještě na střední škole přidal kickbox a ve dvaceti ještě judo. V roce 1996 začal trénovat brazilské Jiu-Jitsu. Je také komentátorem soutěží v bojových uměních Ultimate Fighting Championship (UFC).\n\nV roce 1994 si zahrál jednu z hlavních postav v televizním seriálu z prostředí baseballu \"Hardball\". O rok později se objevil jako vedlejší postava v seriálu \"NewsRadio\" z prostředí newyorského radia. V roce 1997 si zahrál v seriálu \"Třeba mě sežer\" (\"Just Shoot Me\") z prostředí redakce módního časopisu. Ve stejném roce se vžil do role módního fotografa Bruce Testonese (\"Bruce Testones, Fashion Photographer\") v podobě krátkého satirického videa.\nV roce 2001 se mu podařilo dostat se do role moderátora televizní soutěže \"Faktor strachu\" (\"Fear Factor\"), ve které soutěží musejí plnit úkoly, jež otestují jejich odvahu a pro jejichž splnění je potřeba překonat strach a různé fobie. Tato soutěž se stala relativně úspěšnou a známou, odvysílalo se cca 150 epizod a Rogan se dostal nejvíce do povědomí lidí právě díky ní.\nJoe Rogan o své televizní a filmové kariéře mluvil i ve svém vlastním pořadu (Joe Rogan Experience). Seriál \"Hardball\" hodnotí jako dobře napsaný, ale později vlivem rozhodnutí „shora“ do něj bylo zasahováno takovým způsobem, který v něm zničil veškerou komediálnost. Rogana to frustrovalo a proti těmto změnám se ostře ohrazoval. Teprve s odstupem času se dověděl, že byl kvůli tomu hodně blízko vyhození. Na zkušenost s NewsRadio vzpomíná naopak v dobrém, to, že byl obsazen, popisuje jako velké štěstí; a s některými hereckými kolegy z tohoto seriálu se stýká. Pro tento seriál musel (v rámci své dohody s Disney) projít několik hodin herecké průpravy. Období mezi roky 1997 a 2001 hodnotí jako ne příliš úspěšné. O \"Faktoru strachu\" si myslel, že bude velmi rychle zrušen, takže si ho chtěl „užít“ – tím, že v tomto období býval pod vlivem marihuany – ale ne natolik, aby se nechal vyhodit, protože za moderování této soutěže byl slušně placen. Sám sebe považuje za celebritu kategorie C.\nDo filmů určených na plátna kin se Joe Rogan dostává sporadicky a jako vedlejší postava od roku 2010.\nPoprvé zkusil Rogan stand-up comedy v roce 1988 – vedla ho k tomu touha si to zkusit a též „zlatá éra stand-upu“, která podle něj trvala v první polovině 80. let. Vystupoval v různých klubech v New Yorku, později jezdil na turné po Spojených státech. V roce 2016 mu vyšel hodinový „comedy special“ nazvaný \"Joe Rogan: Triggered\", na rok 2018-19 chystá další.\nJoe Rogan vysílá vlastní podcast (\"Joe Rogan Podcast\", \"Joe Rogan Experience\" nebo \"Powerful JRE\"). Je ve formě rozhovoru se zajímavými osobnostmi, ve kterých se jich vyptává na pole jejich expertízy, osobní život, zázemí, ze kterých vycházejí, úhly pohledu. Doposud (léto 2018) jich odvysílal přes 1100. Jednotlivé epizody točí téměř každý den a jsou poměrně dlouhé (typicky 2-3 hodiny). Rogan si občas vybírá i kontroverzní osobnosti, nezávisle na zastánce té které teorie, názory na témata, jež rozdělují americkou společnost, či politické inklinaci (zastánce levice i pravice). Formát podcastu je prostý – nezávazná konverzace s daným hostem na různá témata – většinou začíná o jeho osobě nebo oborem, ve kterém vynikl(a), nebo úspěchy, které dosáhl(a), často se ale stočí k obecným filosofickým debatám nebo komentování nedávných událostí ve Státech nebo ve světě (s tím, že se Rogan často 'zdrží' na jemu blízkých tématech: bojové sporty/sport obecně/zdravý životní styl, divoká zvířata a lov, marihuana, DMT a spiritualita). Podcast vydává jako audio i video a pomáhá mu s ním technik, který řídí nahrávání, zvuk, on-line střih. Čas od času si Rogan od něj nechá některé věci vyhledat on-line a zobrazit v reálném čase: např. potvrzení pravdivosti výroku svého hosta, ilustrující obrázek nebo video k právě probíranému tématu nebo informace a další detaily k věci, které si Rogan nebo jeho host chtějí upřesnit nebo uvést na pravou míru, když si jimi nejsou úplně jisti. Podcasty mají vlastní stránky, ale současně jsou uploadovány na YouTube. Podle atraktivity hosta mají relativně velkou sledovanost (stovky tisíc až jednotky milionů zhlédnutí). V roce 2019 byl nejsledovanějším podcastem Joe Rogana na YouTube rozhovor s Elonem Muskem (přes 26 mil. shlédnutí). \n\nSe svou manželkou má holčičku (*2008) a očekává narození dalšího potomka.\n\n"}
{"id": "659139", "url": "https://cs.wikipedia.org/wiki?curid=659139", "title": "Bajbars", "text": "Bajbars\n\nBajbars (: الملك الظاهر ركن الدين بيبرس البندقداري, \"al-Malik az-Záhir Ruknuddín Bajbars al-Bundukdari\"), přezdívaný Abu l-Futuh (: أبو الفتوح; žil 1223 – 1. července 1277, Damašek), byl mamlúcký sultán Egypta. Byl jedním z velitelů sil, které zasadily zdrcující porážku sedmé křížové výpravě francouzského krále Ludvíka IX., a vedl předvoj egyptské armády v bitvě u Ain Jalut v roce 1260, která znamenala první podstatnou porážku mongolské armády, a která je považována za historicky přelomovou. Jeho vláda značí počátek období mamlúcké dominance ve východním středomoří a jedním z jeho počinů bylo zkvalitnění vojenského systému. Bajbarsovi se podařilo připravit cestu ke konci křižácké přítomnosti v Sýrii a sjednotit Egypt a Sýrii do jednoho mocného státu, který byl schopný odrazit hrozby jak křižáků, tak Mongolů. Jako sultánovi se mu kombinací diplomacie a vojenských akcí podařilo rozšířit území mamlúcké říše.\n\n\n"}
{"id": "659142", "url": "https://cs.wikipedia.org/wiki?curid=659142", "title": "Divadelní fotografie", "text": "Divadelní fotografie\n\nDivadelní fotografie je samostatný a svébytný žánr reportážní a výtvarné fotografie. Jejím motivem jsou divadelní herci, scenérie, kulisy nebo rekvizity. Druhem divadelní fotografie jsou drama, opera, balet, loutkohra, kabaret, varieté a výtvarné portréty.\n\nDivadelní fotografie se využívá k dokumentování a inzerci. K divadelní fotografii patří zachycení uměleckého výrazu, provedení, pojetí tématu a také scénografie. Snímky divadelních scén a herců jsou využívány ve vitrínách, na divadelních programech, plakátech a v reklamě. Nejrozsáhlejší užití divadelní fotografie je v médiích, hlavně pro ilustraci, recenze a hodnocení inscenace.\n\nDivadelní fotografie na českém území má dlouhou a silnou tradici. České divadlo zažívalo rozmach v 19. století, současně s prvními fotografiemi. Ve fotografických ateliérech v polovině 19. století byly k dispozici divadelní kostýmy jako převleky, které byly k dispozici zákazníkům. Samozřejmě i herci si pořizovali fotografie v kostýmech z her, ve kterých účinkovali. Tyto fotografie se stávaly nejen propagačním materiálem, ale během času od 70. let 19. století také vyhledávaným sběratelským artiklem. V divadle samotném se kvůli nedostatečnému osvětlení a komplikovanost pro tehdejší techniku nefotografovalo. Od konce sedmdesátých let začaly ateliéry používat malované pozadí a vytvářet iluzi divadelní kulisy. Důraz se kladl na oděv, rekvizity a pozadí snímku.\n\nEmanuel Dítě starší pořídil na jaře roku 1864 unikátní soubor fotografií kostýmovaných postav z průvodu po Praze u příležitosti třístého výročí narození Williama Shakespeara. Dochovaly se fotografie dalších autorů, mezi nimi například: Moritz Ludwig Winter, významný a úspěšný fotograf (měl filiálky i mimo Prahu), nebo Jan Adolf Brandeis – školený malíř portrétista – měl zákazníky mezi významnými osobnostmi, jejichž fotografické portréty mají svou výtvarnou hodnotu, Josef Langer nebo Fridrich Anděl.\n\n\nVe druhé polovině 20. století ji proslavili kromě jiných také Josef Koudelka nebo Jaroslav Krejčí.\n\nObor divadelní fotografie se na FAMU vyučuje od roku 1975, kdy ji zavedl Ján Šmok.\n\n\n\n\n\n\n\n\n\n\n\n\n\n\nS příchodem digitálních technologií se začaly používat většinou digitální zrcadlovky, a vysoce světelné objektivy s proměnnou ohniskovou vzdáleností, aby fotograf mohl v závislosti na ději reagovat na různé situace jevišti. Mnoho divadelních fotografů používá formát RAW, aby mohli v grafickém editoru dodatečně upravovat barevnou teplotu. Digitální fotografie také umožňuje rychlé a včasné zveřejnění fotografií v médiích.\n\nVzhledem k časové tísni na základě smluv fotografové nyní pracují pouze s digitálními fotoaparáty. Teprve pak je možné - stejně jako v mnoha jiných oblastech fotožurnalistiky poskytnout zákazníkům rychlé výsledky. Pro dosažení kvalitních výsledků pro tisk, je třeba pořizovat snímky ve vysokém rozlišení ať už digitálními nebo klasickými fotoaparáty. Vysokou kvalitu vyžadují zejména lesklé časopisy a velkoplošný tisk. Digitální fotoaparáty nabízejí zvýšit citlivost, v případě klasického filmu stejného efektu může být dosaženo pouze s extrémní ztrátou kvality (zrno, šum).\n\nVzhledem k měnícímu se a často nevyhovujícímu osvětlení je dobré dbát na vysokou kvalitu optiky. Jsou nezbytné objektivy s vysokou světelností. Stabilizátory obrazu nabízené některými výrobci umožňují pořídit ostřejší obrazy při fotografování z ruky s použitím delšího expozičního času (přidává dva až tři stupně EV). Protože se většina aktérů na jevišti pohybuje, jsou výhody stabilizátoru ke snížení pohybové neostrosti obvykle mnohem nižší, než se doufá.\n\nDélka ohniskové vzdálenosti závisí na typu události. Pro větší festivaly se preferují teleobjektivy, pokud není fotografovi dovoleno vstoupit na jeviště. Na představeních v menším měřítku (například v malých divadlech nebo v klubech), se může použít normální nebo širokoúhlý objektiv. U kratší ohniskové vzdálenosti platí samozřejmě snížení riziko pohybové neostrosti s poklesem hladiny osvětlení. Ze zkušeností fotografů používající kinofilmový formát vyplývá, že aby se zabránilo rozmazání obrazu při fotografování z ruky musí být jmenovatel rychlosti závěrky v sekundách odpovídat nejméně ohniskové vzdálenosti objektivu v milimetrech. Například při fotografování „z ruky“ objektivem 50 mm by měl být čas závěrky kratší než 1/50 sekundy. Objektiv typu rybí oko s ohniskovou vzdáleností 8 mm umožňuje fotografovat bez obav ostré snímky s časem 1/10 sekundy.\n\nPři vážných představeních je zvuk závěrky fotoaparátu často vnímán jako příliš hlasitý a mohl by rušit jak diváky, tak umělce. Preferují se tak fotoaparáty bez zrcátka. Kromě toho se někdy používají zvukotěsná pouzdra. Je-li to možné, fotografuje se během zkoušek.\n\nBlesky a stativy fotografům práci během představení ztěžují. Blesky jsou ve většině případů zakázány, navíc by také zničily světelnou atmosféru na pódiu. Stativy (nebo monopody) jsou obvykle překážkou na obtíž, organizátoři velkých akcí je obvykle netolerují jako potenciálně nebezpečné. Je proto potřeba pracovat s vysokou světelnou citlivostí.\n\n"}
{"id": "659154", "url": "https://cs.wikipedia.org/wiki?curid=659154", "title": "Exedra", "text": "Exedra\n\nExedra (řec. sezení venku) je půlkruhově ohrazený a často vyvýšený prostor, původně s kamennou lavicí podél stěny. Nekryté exedry se ve starověku stavěly ve sloupořadích, gymnáziích a na agorách jako místa odpočinku, kde se dalo v klidu hovořit. Exedra však může být i krytá klenbou nebo tvořit prostorný výklenek uvnitř budovy. Zvláštní případ exedry tvoří apsida křesťanských chrámů. V novověké architektuře se exedry vyskytují jako výklenky velkých prostorů, případně i polokruhová a oddělená sezení v zahradách a parcích.\n\n"}
{"id": "659157", "url": "https://cs.wikipedia.org/wiki?curid=659157", "title": "A Ram Sam Sam", "text": "A Ram Sam Sam\n\n\"A Ram Sam Sam\" je populární dětská písnička a hra, která vznikla v Maroku.\nText této písničky je obvykle takový:\n\n\"A ram sam sam, a ram sam sam\"\n\"Guli guli guli guli guli ram sam sam\"\n\"A ram sam sam, a ram sam sam\"\n\"Guli guli guli guli guli ram sam sam\"\n\"A ra-vi, a ra-vi\"\n\"Guli guli guli guli guli ram sam sam\"\n\"A ra-vi, a ra-vi\"\n\"Guli guli guli guli guli ram sam sam\"\n\nHra se hraje ve skupince dětí. Píseň je zpívána vedoucím skupinky a účastníci by měli provádět několik činností během určitého slova, obvykle:\n\nA ram sam sam - \"Bušit\" pěstmi zprava doleva, potom zleva doprava.\n\nGuli guli - Odtáhnout ruce od svého těla a dělat jakoby něco bylo lepkavé.\n\nA ra-vi - Točit ukazováčky na obou stranách hlavy (jako: \"někdo je blázen\"), skončit s prsty ukazujícími nahoru.\n"}
{"id": "659158", "url": "https://cs.wikipedia.org/wiki?curid=659158", "title": "Zdeněk Mlynář (rozcestník)", "text": "Zdeněk Mlynář (rozcestník)\n\nJméno a příjmení Zdeněk Mlynář nosí tyto osobnosti:\n\n"}
{"id": "659160", "url": "https://cs.wikipedia.org/wiki?curid=659160", "title": "Buřník peruánský", "text": "Buřník peruánský\n\nBuřník peruánský (\"Pelecanoides garnotii\") je jeden ze čtyř druhů malých mořských ptáků z čeledě buřníkovitých, která přísluší do řádů trubkonosých.\n\nBuřníci peruánští hnízdí a zdržují se pouze na jihozápadním pobřeží Jižní Ameriky u Chile a Peru, málokdy bývají zahlédnuti i severněji v ecuadorských vodách, ale pravděpodobně tam jen loví. Jejich hlavní hnízdiště jsou v současné době prokazatelně na peruánských ostrovech La Vieja a San Gallán a chilském ostrově Choros. Jsou to mořští ptáci, kteří dobře létají a stráví převážnou část svého života na moři, od pobřeží se ale příliš nevzdalují. Na pevnou zem vystupují jen při vyvádění mláďat.\n\nŽijí v oblasti, kde protéká mohutný, studený, velmi úživný Peruánský proud přinášející z vířícího Jižního oceánu vodu bohatou na kyslík, rozpuštěné minerály, plankton, kril a následně i mnoho drobných i větších ryb. Pokud migrují, tak jejich trasy nejsou známy.\n\nJsou to malí, zavalití ptáci velcí 20 až 26 cm a váží asi 200 g. Černý zobák mají krátký ale silný, mírně zahnutý s malým háčkem na špičce. Trubkovitá nozdra na horní čelisti zobáku je otočenou směrem vzhůru. V jícnu mají velké vole, kde ukládají nalovenou potravu.\n\nKřídla mají poměrně krátká ale se silnými svaly, ocas malý. Nohy s namodrale šedými plovacími blánami mezi třemi prst jsou umístěny až vzadu. Jsou to ptáci stavbou těla výborně přizpůsobení pro život na vodě a pro potápění ale neuzpůsobení k pohybu po souši, tam chodí nemotorně a pomalu. Barva peří shora je převážně tmavá až černá, zespoda bílá. Tváře a boky krku mají nahnědlé až černé, vzadu na boku hlavy a u lopatek mají bílé pruhy. Peří křídel a ocasu je černé, okraje křídel jsou částečně bíle olemovány.\n\nLétají velice obratně nízko nad hladinou za rychlého mávání křídel, nezaleknou se ani vysokých vln a silného větru. Ještě lépe než létají se dokážou potápět, běžně do hloubky 30 m a výjimečně i 80 m, používají přitom silných křídel jako ploutví a ocasu i nohou jako kormidla. Pod hladinou také hledají úkryt před dravými ptáky, na vodní hladině spí.\n\nBuřníci peruánští se živí mořskými živočichy, které loví pod vodní hladinou, velmi obratně se za nimi potápějí. Sbírají hlavně drobné rybky, rybí potěr, korýše a v místech kontinentálního šelfu i živočichy lezoucí po dně. Skladba potravy se v průběhu roku mění podle momentální dostupností. S rostoucím průmyslovým velkolovem ryb a změnou cirkulace mořských vod, kterou zapříčiňuje El Niño, se předpokládaný dostatek potravy vytrácí. V letním období se živí převážně krilem.\n\nPři detailním rozboru nestrávených zbytků bylo zjištěno, že největší část tvoří rybky ančovičky (\"Engraulis\"), sardinky (\"Sardina\") a (\"Sardinops\"), holohlavci (\"Normanichthys\") a pak krunýřovky (\"Euphausia\"), malé chobotničky (\"Octopoda\") a různí drobní krabi (\"Brachyura\") kteří bývají součásti krilu. Rybí potěr a další živočichy po kterých nezůstávají v žaludcích zbytky lze jen odhadovat.\n\nRozmnožují se, jako všichni příslušníci této čeledě i celého řádu, na pevné zemi, konkrétně na několika málo ostrovech v blízkost Chile a Peru. Hnízdí ve skalních dutinách a pod kameny, nebo a to převážně, v zemních norách které si vyhrabává drápy a zobákem v písčité půdě nebo ve vrstvách guána. Ptáci hnízdí průběžně po celý rok, nejčastěji v letním období od prosince do března a druhý vrchol je v zimě od května do srpna, kdy je větší dostatek potravy.\n\nHnízdo nebo noru budují a přilétají i odlétají výhradně v noci. Samice snese jediné vejce na kterém se střídá v sezení se samcem po dobu 9 až 10 týdnů. Pak je mládě dalších 9 až  10 týdnů, než se plně opeří, krmeno oběma rodiči potravou přinášenou ve voleti. S ohledem na množství suchozemských i ptačích dravců a rozšířeného sběru vajec místními obyvateli a rybáři se mnoho mláďat nedožije úspěšného odchodu do moře. Předpokládá se, že asi jen z  každého třetího hnízda dospěje mládě do stadia schopného rozmnožovat se.\n\nThe IUCN Red List of Threatened Spesies řadí buřníky peruánské mezi ohrožené druhy. Zahnízďuje asi 12 000 až 13 000 párů, avšak jen na několika ostrovech v poměrně malém areálu. Přestože jsou tyto ostrovy v  přírodních rezervacích, nejsou až na výjimku v těchto rezervacích strážci. Navíc jsou ostrovy v zónách ve kterých se v pěti až sedmiletých intervalech sklízí guáno, tím se poničí již hotové nory a znesnadní se na kamenitém podkladu vyhrabat nové.\n\n"}
{"id": "659166", "url": "https://cs.wikipedia.org/wiki?curid=659166", "title": "Baldachýn", "text": "Baldachýn\n\nBaldachýn (z ital. \"baldacchino\", brokát) nebo také nebesa je původně pevný látkový závěs, později dřevěná nebo kamenná stříška nad trůnem, oltářem, lůžkem a podobně. Účel má převážně symbolický (ceremoniální), někdy též praktický (ochranný).\n\nBaldachýn je také název pro přírodní střechu tvořenou korunami stromů, zejména v deštných pralesích. \n\nRovněž se tento název používal v letectví pro konstrukci mezi trupem hornoplošníku a horním křídlem, tzv. \"pylon\" nebo \"parasol\", což byla zvláštní vzpěrová konstrukce, která \"podepírala\" křídlo. \n\nBrokátový baldachýn byl nezbytným doplňkem trůnu a často i zámeckých postelí. V gotické architektuře se užíval kamenný baldachýn nad sochou, v renesanci a v baroku byl dřevěný baldachýn častým doplňkem kazatelny nebo oltáře. Přenosný látkový baldachýn na čtyřech tyčích („nebesa“) se nosil a někde dosud nosí v průvodu o slavnosti Těla a Krve Páně a při jiných příležitostech.\n\n\n"}
{"id": "659168", "url": "https://cs.wikipedia.org/wiki?curid=659168", "title": "Sruoja", "text": "Sruoja\n\nSruoja je řeka na severozápadě Litvy, v Žemaitsku, pravý přítok řeky Varduva. Horní tok řeky až do rybníka Alsėdžių ežeras (36,1 km) je pod názvem Lūšinė nebo Lušinė. Pramení u mokřadu u vsi Žilvičiai, 7 km jihozápadně od Telšiů. Teče zpočátku ve směru celkově západním, později severozápadním, za vsí Brazdeikiai krátce jihozápadním, dále zbytek toku pod jménem Lušinė až do jezera Alsėdžių ežeras (jeho rozloha je 83 ha, průměrná hloubka 1,74 m) směrem celkově severozápadním, za tímto jezerem již pod názvem Sruoja pokračuje směrem celkově severním až do soutoku s řekou Varduva. Dále protéká u Alsėdžiů rybníkem Alsėdžių tvenkinys (jeho rozloha je 14 ha, vznikl v roce 1978, je 28 km od ústí). Za tímto rybníkem, který má také funkci regulátora průtoku vody, protéká dále rybníky Alsėdžių II. tvenkinys, Pasruojės tvenkinys (u vsi Pasruojė, jeho rozloha je 36 ha, vznikl v roce 1968, je 19 km od ústí). Do Varduvy se vlévá naproti vsi Užežerė, asi 0,5 km na jih od okraje města Seda, 66,4 km od jejího ústí do Venty jako její pravý přítok od východu. \n\n\n\n\n\"V tomto článku je použit překlad textu z článku\" \"Sruoja\" \"na wikiprojektu mažeikiaiské oblastní Wikipedie\"\n\n"}
{"id": "659169", "url": "https://cs.wikipedia.org/wiki?curid=659169", "title": "Sačurov", "text": "Sačurov\n\nSačurov je obec na Slovensku v okrese Vranov nad Topľou. Leží v severovýchodním výbežku Východoslovenské nížiny pod úpatím Slanských vrchů. První písemná zmínka o obci pochází z roku 1399. Obec má 2179 obyvatel a rozloha katastrálního území je 21,19 km².\n\n"}
{"id": "659174", "url": "https://cs.wikipedia.org/wiki?curid=659174", "title": "Milan Kubek", "text": "Milan Kubek\n\nMUDr. Milan Kubek (* 13. února 1968 Praha) je český lékař, od roku 2006 předseda České lékařské komory.\n\nStudium medicíny dokončil v roce 1992 na 1. lékařské fakultě Univerzity Karlovy. Pracoval na poliklinice v Praze-Vysočanech jako sekundární lékař na interním oddělení a poté jako samostatný ordinář pro angiologii. Od roku 2004 provozuje soukromou interní ambulanci na poliklinice v Praze 9. V letech 1999–2006 byl předsedou Lékařského odborového klubu Svazu českých lékařů (LOK SČL). V roce 2006 a znovu v roce 2010 byl zvolen prezidentem České lékařské komory, funkci vykonává do současnosti.\n\n"}
{"id": "659175", "url": "https://cs.wikipedia.org/wiki?curid=659175", "title": "Thelocactus", "text": "Thelocactus\n\nThelocactus je rod kaktusů z čeledi kaktusovité (\"Cactaceae\"). Botanický název rodu je odvozen z řeckého slova („θηλή“ =\"thyles\") což značí \"výstupek, bradavka\" a poukazuje na stavbu žeber uspořádaných v řadu hrbolů - bradavic. Typovým druhem rodu je \"Thelocactus hexaedrophorus\".\nTělo rostlin rodu \"Thelocactus\" je ploše kulovité až sloupovité a dorůstá výšky až 25 cm (ojediněle do 40 cm) a průměru až 20 cm. Rostliny zůstávají většinou solitérni, vzácně odnožují, pouze bazálně, výjimečně tvoří i vícehlavé trsy. Žebra jsou zaoblená a rozdělená do bradavčitých hrbolů, na kterých jsou umístěny oválné až podélně protáhlé areoly. Kořeny jsou většinou řepovité.\nTrny jsou často velmi výrazné, dlouhé a silné, většinou oválného průřezu, ale mohou být i silně zploštělé. V mládí jsou často pestře zbarvené - červené, žluté, bělavé, rohovinově hnědé až černé, později obvykle šedohnědé. Středové a okrajové trny jsou většinou dobře odlišitelné.\n\nKvěty v celém rodě jsou široce nálevkovité, vespod vně šupinaté a objevují se od jara do podzimu na nejmladších areolách, v blízkosti temene. Barva okvětních lístků se pohybuje od bílé přes růžovou a žlutou až k sytě purpurové.\n\nPo opylení se tvoří zelené nebo nahnědlé plody, které neobsahují dužinu a po vyzrání se otevírají v bazální části značně velkým vejčitým otvorem, kterým se postupně vysypávají středně velká, většinou černá nebo tmavě hnědá, hruškovitá semena. Thelocactus setispinus má plody značně odlišné - po dosažení zralosti mají jasně červenou barvu, obsahují dužinu a zůstávají delší dobu přichyceny k areolám.\n\nOblast rozšíření druhů Thelocactus se rozprostírá od Texasu v USA až po střední Mexiko. Nejvíce se jich vyskytuje v mexických státech Coahuila, Nuevo León a San Luis Potosí, na jihu zasahují až do státu Querétaro.\nKaktusy tohoto rodu rostou většinou jednotlivě (s výjimkou \"T. leucacanthus\") na slunných vyprahlých a skalnatých místech, v řídkých porostech a křovinových pásmech.\n\nZemina velmi propustná, písčitohlinitá, dostatečně výživná. Slunečné a vzdušné stanoviště a dostatečná, spíše občasná zálivka v letním růstovém období. Chladné, světlé a suché přezimování je podmínkou pravidelného kvetení.\n\n\n\n\n"}
{"id": "659176", "url": "https://cs.wikipedia.org/wiki?curid=659176", "title": "Historická detektivka", "text": "Historická detektivka\n\nHistorická detektivka je příběh s detektivní zápletkou, který se odehrává v minulosti. Lze ji tedy považovat za subžánr detektivního románu i historického románu. Na počátku byla silně ovlivněna tzv. \"gotickým románem\" a jinými mysteriózními díly. V současnosti obvykle neobsahuje nic mysteriózního, s jedinou výjimkou - záhadou je až do konce příběhu samotný zločin, obvykle vražda. \n\nO historickou detektivku se vedou tři základní spory. Je spíše subžánrem románu detektivního nebo románu historického? Argumentem pro první možnost je skutečnost, že obsahuje většinou znaků detektivního románu (osobu detektiva, zločin, vyřešení, způsob zanechávání stop v příběhu atd.) a historické kulisy obvykle využívá hlavně jako prostředek vytvoření potřebné atmosféry. K historickému románu má zase blízko tím, že většinou zmiňuje skutečné historické události a vystupují zde skutečné historické osobnosti. Dále je tu problém časového zařazení - kdy se z běžného detektivního románu stává historická detektivka? Existují zastánci teorií od 25 až do 100 let zpět od doby autorova života (anebo dokonce života čtenáře) . Je historickou detektivkou román napsaný např. v padesátých letech o zločinu v éře Al Caponeho? Třetí spor se týká otázky historické přesnosti (jak moc na ni musí historická detektivka dbát?) a hranice mezi historickou detektivkou (ale i historickým románem) a fantasy či alternativní historií. Co když si autor zvolí za detektiva některou z historických osobností, přestože není známo, že by se kdy na nějakém vyšetřování podílela (např. Marco Polo v sérii knih Paula C. Dohertyho)? Tyto otázky samozřejmě nemají jednoznačnou odpověď.\n\nZatímco za první detektivku se všemi atributy pozdějších prací se považuje povídka \"Vražda v ulici Morgue\" (1841) E.A. Poea, za nejranější autory historické detektivky bývají označováni Melville D. Post (s virginským detektivem strýcem Abnerem) a Anna K. Green (s detektivem Ebenzerem Grycem), oba publikující začátkem 20. století. Jejich detektivní příběhy byly ještě silně prosyceny mysteriózním nádechem, v případě strýce Abnera se bez nadsázky v mnoha případech jednalo o vyřešení s pomocí Bible, kterou dokonale ovládal, ačkoliv používal i jisté deduktivní metody. Jejich příběhy ještě nešly příliš daleko do minulosti.\n\nPrůkopnicí v historické detektivce je Agatha Christie, která roku 1944 vydala román \"Nakonec přijde smrt\", zasazený do starověkého Egypta. Přestože se kniha nedočkala tak příznivých ohlasů, jako v některých jiných případech, a přestože v tomto žánru autorka nepokračovala, jedná se o jeden z prvních detektivních románů, o němž beze všech pochybností můžeme říct, že je historický. Druhou plnohodnotnou historickou detektivkou je (zřejmě do češtiny dosud nepřeložený) román Johna Dicksona Carra \"The Bridge of Newgate\" z období napoleonských válek (vydaný v roce 1950). Ve stejné době začal psát svou sérii detektivních příběhů ze staré Číny, jejichž hrdinou je soudce Ti, nizozemský autor Robert van Gulik. \n\nTeprve v sedmdesátých letech 20. století historická detektivka pevně zakotvila mezi ostatní literární žánry. Hlavní zásluhu na tom měla zejména Edith Pargeterová, píšící detektivní příběhy pod pseudonymem Ellis Petersová. Její série detektivních příběhů bratra Cadfaela zavádí čtenáře do raně středověkého pomezí Anglie a Walesu, kde vraždy řeší stárnoucí mnich, bývalý veterán z křížových výprav. Její knížky získaly úspěch zejména díky skvělému spojení čtivosti, historických reálií a záhadných zločinů. Je otázkou, zda za historickou detektivku lze považovat \"Jméno růže\" Umberta Eca z roku 1980: dílo je žánrově velmi těžko zařaditelné, detektivní linie knihy je ve srovnání s ostatními motivy spíše marginální.\n\nV současnosti je možno považovat za nejplodnějšího autora historických detektivek Paula C. Dohertyho, který napsal pod vlastním jménem i pod řadou pseudonymů desítky knih z různých historických období (Egypt, Alexandr Veliký, starověký Řím, Anglie Jindřicha VIII., Marco Polo…) - do češtiny jich bylo přeložena zatím jen část. Velmi plodným i do češtiny překládaným autorem je také Peter Tremayne, jehož detektivní příběhy z doby raně středověkého Irska mají netypickou vyšetřovatelku, řeholní sestru Fidelmu. \n\nNa období starověkého Říma se zaměřují Lindsey Davisová a John Maddox Roberts (v prvním případě na dobu císařství, ve druhém na období republiky), detektivky Christiana Jacqa se odehrávají ve starověkém Egyptě. Na Gulikovy příběhy soudce Ti navazuje francouzský spisovatel Frédéric Lenormand, do japonského prostředí jsou zasazené historické detektivky Laury Rowlandové a I.J. Parkerové.\n\nV české literární produkci je králem historické detektivky Vlastimil Vondruška. První sérii, \"Hříšní lidé Království českého\" napsal ještě pod pseudonymem Jan Alenský. Většina jeho detektivních příběhů je zasazena do 13. století - případy vyšetřuje královský prokurátor Oldřich z Chlumu. Cyklus detektivních povídek \"Letopisy královské komory\" s hlavní postavou písaře královské komory Jiřího Adama z Dobronína se odehrává v 16. století. \n\nStejně jako Vondruška se většina českých autorů větších sérií zaměřuje na české (či moravské) prostředí. Jan Bauer zasazuje své detektivky do 14. století (\"Případy královského soudce Melichara, V tajných službách otce vlasti\") a do rudolfinské doby (\"Mordy v časech Rudolfa II.\"), Stanislav Češka do období Velkomoravské říše (\"Zločiny na Velké Moravě)\", Naďa Horáková do 14. století \"(Mocní a ubozí Markrabství moravského)\". Historické detektivky píší také např. Zdeněk Pošíval, František Kalenda, Zuzana Koubková, Marie Macková, Pavel Hrdlička, Jiří Bílek, Hana Whitton, Jan Rybář aj. \n\n\n"}
{"id": "659177", "url": "https://cs.wikipedia.org/wiki?curid=659177", "title": "Jiří Slavíček (novinář)", "text": "Jiří Slavíček (novinář)\n\nJiří Slavíček (11. září 1943 – 4. března 2011 Praha) byl český novinář, pracoval také pod pseudonymem Adolf Bašta.\n\nV roce 1968, po okupaci – Invazi vojsk Varšavské smlouvy do Československa 21. srpna 1968 opustil vlast. Byl přítomen v budově Československého rozhlasu, kde novináři vysílali až do posledního okamžiku než byli „zajištěni“ sovětskými vojáky. Za svou politickou činnost v roce 1968 byl odsouzen ke ztrátě československého občanství a do vězení. Uchýlil se do Paříže, kde pracoval pod pseudonymem Adolf Bašta jako zpravodaj českého vysílání Rádia Svobodná Evropa, a  to i po sametové revoluci. V osmdesátých letech spolupracoval i  v časopise \"Svědectví\" Pavla Tigrida. Přes 30 let byl redaktorem a koordinátorem v nočním zpravodajství France Inter, v posledních letech spolupracoval se zpravodajskou stanicí ČT24 a s Českým rozhlasem 6, se slovenským tiskem a různými televizními stanicemi.\n\nV roce 2009 vyšla v Nakladatelství Lidové noviny kniha \"Bašta mezi žabožrouty\", kterou s ním ve formě rozhovoru napsala publicistka Petra Svoboda.\n\n"}
{"id": "659179", "url": "https://cs.wikipedia.org/wiki?curid=659179", "title": "Zlín (rozcestník)", "text": "Zlín (rozcestník)\n\nZlín může být:\n\n\n"}
{"id": "659187", "url": "https://cs.wikipedia.org/wiki?curid=659187", "title": "Mistrovství Evropy v atletice 1958", "text": "Mistrovství Evropy v atletice 1958\n\n6. mistrovství Evropy v atletice se uskutečnilo ve švédském Stockholmu ve dnech 19. – 24. srpna 1958 na olympijském stadionu, kde se konaly Letní olympijské hry v roce 1912.\n\nNa programu bylo celkově 36 disciplín (24 mužských a 12 ženských). Na tomto šampionátu měly ženy poprvé na programu běh na 400 metrů a muži poprvé absolvovali chůzi na 20 km. Do roku 1954 závodili na poloviční trati.\n\nČeskoslovenská výprava vybojovala jednu zlatou, dvě stříbrné a jednu bronzovou medaili. Pod stupni vítězů doběhl v závodě na 200 metrů Vilém Mandlík a sprinterská štafeta ve složení Václav Janeček, František Mikluščák, Vilém Mandlík a Václav Kynos. Na 5. místě skončil steeplař Vlastimil Brlica. Mezi ženami obsadila páté místo vícebojařka Olga Modrachová.\n\n"}
{"id": "659188", "url": "https://cs.wikipedia.org/wiki?curid=659188", "title": "Silnice II/247", "text": "Silnice II/247\n\nSilnice II/247 je silnice druhé třídy spojující Litoměřice s Libochovicemi v okrese Litoměřice. Spojuje Litoměřice – Siřejovice – Vrbičany – Chotěšov – Radovesice.\n\nNa jedné straně u Litoměřic se napojuje na silnici číslo II/261 spojující Liběchov ve Středočeském kraji s Děčínem v Ústeckém kraji. Začíná kruhovým objezdem na západním okraji Litoměřic na pravém břehu Labe. Zde po Mostě generála Chábery překračuje železniční trať Lysá nad Labem – Ústí nad Labem a řeku Labe, rozdělenou v tom místě do dvou ramen. Pokračuje na jihozápad, kde východně od Lovosic přetíná kruhovým objezdem silnici č. I/15 z Lovosic do Mostu. Dále přejíždí nadjezdem železniční trať Praha – Ústí nad Labem – Děčín a dálnici D8 – v místě exitu 46. Mezi tím je ještě kruhový objezd se silnicí spojující Lukavec s Keblicemi.\n\nZa nadjezdem přes dálnici D8 se silnice II/247 stáčí do pravého úhlu na jihovýchod. Prochází vesnicemi Siřejovice a Vrbičany a stáčí se k jihu na Chotěšov. Následně je v Radovesicích ukončena a napojena na silnici II/246 vedoucí z Mělníka ve Středočeském kraji do Loun v Ústeckém kraji. Ještě před napojením na II/246 podjíždí pod železniční tratí Vraňany–Libochovice.\n\nPůvodně vedla silnice z Lovosic od křižovatky s bývalou silnicí I/8 (nyní II/608 i I/15), ale od roku 1998, kdy byla otevřena dálnice D8 byla trasa změněna po současně vybudovaném přivaděči z Litoměřic a původní úsek do Lovosic se stal silnicí III. třídy.\n"}
{"id": "659193", "url": "https://cs.wikipedia.org/wiki?curid=659193", "title": "Myš, která řvala", "text": "Myš, která řvala\n\nMyš, která řvala (The Mouse That Roared) je britská filmová komedie z roku 1959, v trojroli s Peterem Sellersem.\n\nV nejmenším státě světa, v alpském velkovévodství Grand Fenwick, vládne velkovévodkyně Gloriana XII (Peter Sellers) spolu s ministerským předsedou Rupertem Mountjoyem (Peter Sellers). Grand Fenwick je ekonomicky závislý na exportu místně pěstovaného vína. Když se však možnost exportu vína do Spojených států radikálně sníží, poté co se v Kalifornii začne vyrábět jeho imitace, rozhodne se vláda velkovévodství vyhlásit USA válku v naději, že válka rychle skončí vítězstvím USA a ti se jako vítězové o poražené velkovévodství ekonomicky postarají. Do USA se vypraví dvacetičlenný sbor lučišníků pod velením dědičného maršála Tullyho Bascomba (Peter Sellers). V době připlutí do New Yorku je město liduprázdné, protože je nacvičován protiatomový poplach. Newyorská hlídka omylem považuje sbor lučišníků za mimozemšťany. Sboru lučišníků se podařilo zajmout amerického generála a několik policistů a dále zajmout vědce, který právě dokončil vývoj miniaturní bomby, která může zničit svět. Výsadek se se zajatci vrátil do Grand Fenwicku, s tím, že válku s USA vyhráli.\n"}
{"id": "659202", "url": "https://cs.wikipedia.org/wiki?curid=659202", "title": "Nilgau", "text": "Nilgau\n\nNilgau (\"Boselaphus tragocamelus\") se nazývá také antilopa nilgau nebo nilgau pestrý. Dříve se řadil rod nilgau (\"Boselaphus\") do podčeledi lesoni (\"Tragelapinae\"). Moderní taxonomie již tuto podčeleď neuznává a všechny její příslušníky řadí do podčeledi tuři (\"Bovinae\"). Je to tur s poměrně malou hlavou a předníma nohama delšíma než zadní. Slovo nilgau je hindského původu, je to kompozitum, složené ze slov \"níl\" \"modrý\" a \"gau\" (\"go\") \"býk\".\n\nSamec má tlusté, kuželovité, špičaté rohy dlouhé 20 cm. Zbarvení samce je šedé nebo modravě šedé, samice je žlutohnědá. Nilgau preferuje otevřené prořídlé lesy před lesy hustými, je velmi obezřelý, má ostré smysly a velkou rychlostí prchá před predátory (např. tygry). Spásá mnoho druhů rostlin, trávy, listy a plody, od časného rána až asi do desáté hodiny a potom v podvečer. Samci bojují o teritoria a o přístup k samicím (ve skupině bývá 2–10 samic) tak, že pokleknou proti sobě a útočí pak na sebe rohy. K rozmnožování dochází po celý rok, ale většina mláďat se rodí v červnu až říjnu. Březost trvá 243–247 dní.\n\n\nAntilopy Nilgau jsou chovány pohromadě s jinými indickými zvířaty, jako jsou asijští jeleni, divocí osli nebo antilopa jelení. V České republice tento druh chová ZOO Ostrava, na Slovensku Zoo Bratislava a Zoo Košice.\n\n"}
{"id": "659210", "url": "https://cs.wikipedia.org/wiki?curid=659210", "title": "Nízké Beskydy", "text": "Nízké Beskydy\n\nNízké Beskydy (polsky \"Beskidy Środkowe\"; slovensky \"Nízke Beskydy\") je geomorfologická oblast Vnějších Východních Karpat na území severovýchodního Slovenska a jihovýchodního Polska.\n\nNa Slovensku se dělí na následující celky:\n\nV polském geomorfologickém členění podle Jerzyho Kondrackiego této oblasti odpovídá makroregion 513.7 Beskidy Środkowe (česky \"Střední Beskydy,\" ale nezaměňovat se Středními Beskydy podle slovenského členění, které leží v oblasti Kysuce a Oravy). Tento makroregion je řazen ještě pod Vnější Západní, nikoli Východní Karpaty a dělí se na tyto mezoregiony:\n\nPoláci vymezují Nízké Beskydy úsekem slovensko-polské hranice mezi Kurovským sedlem \"(Przełęcz Tylicka)\" na západě a Lupkowským průsmykem \"(Przełęcz Łupkowska)\" na východě. Současně považují Lupkowský průsmyk za hranici mezi Západními a Východními Karpatami. Česko-slovenské dělení naopak tuto hranici vede Kurovským sedlem a Nízké Beskydy už řadí do Východních Karpat. Lupkowský průsmyk nepovažuje ani za hranici mezi Nízkými Beskydy a Poloninami – tou je až o něco východněji tekoucí řeka Udava na Slovensku a Osława v Polsku. Kurovské sedlo odděluje Nízké Beskydy od Ľubovnianské vrchoviny.\n\nHranice mezi geomorfologickými celky, na které se Nízké Beskydy dělí, jsou velmi málo výrazné. Samostatným celkem je masív hory Busov severozápadně od Bardejova, která je nejvyšším bodem a současně jedinou tisícovkou celých Nízkých Beskyd. Nejnižší partie na jihu se nazývají Beskydské predhorie \"(Beskydské podhůří)\" a podél řek Cirocha a Ublianka se táhnou až k ukrajinské hranici, kde oddělují Vihorlat od Bukovských vrchů. Nejrozlehlejší část mezi podhůřím a Polskem se dělí na západní Ondavskou a východní Laboreckou vrchovinu. Hranice mezi nimi vede zhruba uprostřed mezi řekami Ondava a Laborec, po nichž jsou obě vrchoviny pojmenovány (nevede však po rozvodí, např. řeka Oľka odvádí vodu z Laborecké vrchoviny do Ondavy). Polská část se nazývá prostě Beskid Niski a lze ji považovat za jeden celek rozsahem zhruba odpovídající oběma slovenským vrchovinám. Dělí se na celou řadu drobných podcelků a na severu je ohraničen Doły Jasielsko-Sanockimi. Z geomorfologického hlediska bychom k těmto vlastním Nízkým Beskydům měli přiřadit i celý slovensko-polský hraniční hřeben, který je současně rozvodím mezi Dunajem a Vislou. Slovenské členění ovšem s takovým celkem nepočítá a vymezuje Ondavskou i Laboreckou vrchovinu až ke státní hranici.\n\nNízkými Beskydy vedly frontové linie jak v první, tak i ve druhé světové válce. Ve Svidníku, Medzilaborcích, na Dukle a v dalších obcích se nacházejí památníky obětem obou válek.\n\nPřehled významnějších měst a obcí:\n\n"}
{"id": "659212", "url": "https://cs.wikipedia.org/wiki?curid=659212", "title": "Vietnow", "text": "Vietnow\n\nVietnow je třetí skladba z alba Evil Empire od americké rap metalové skupiny Rage Against the Machine.\nKriticky poukazuje na populární pravicové relace v rádiích, moderované např. Rushem Limbaughem, G. Gordonem Liddym, Oliverem Northem nebo Michaelem Reaganem. Také připomíná kauzu ze začátku 90. let, kdy byli čtyři losangelesští policisté zachyceni při bití černošského motoristy Rodneyho Kinga. Tom Morello později uvedl, že se při tvorbě riffu snažil napodobit píseň \"The Wanton Song\" od Led Zeppelin.\n\n\n"}
{"id": "659214", "url": "https://cs.wikipedia.org/wiki?curid=659214", "title": "Diskografie Judas Priest", "text": "Diskografie Judas Priest\n\nNásledující seznam obsahuje kompletní diskografii anglické heavymetalové skupiny Judas Priest.\n\n"}
{"id": "659216", "url": "https://cs.wikipedia.org/wiki?curid=659216", "title": "Bertil Ohlin", "text": "Bertil Ohlin\n\nBertil Gotthard Ohlin (23. dubna 1899 Klippan – 3. srpna 1979 Vålådalen) byl švédský ekonom a politik. Mezi lety 1929 a 1965 působil jako profesor ekonomie na Stockholmské škole ekonomie. V letech 1944–1965 byl také předsedou sociálně–liberální Liberární lidové strany, která v té době byla největší stranou v opozici úřadujícím Sociálním demokratům. Krátce byl také ministrem zahraničních věcí.\n\nOhlin spolu s Elim Heckscherem vytvořil Heckscher–Ohlinův model, což je jeden z matematických modelů mezinárodního volného obchodu. V roce 1977 spolu s Jamesem Meadem získal Cenu Švédské národní banky za rozvoj ekonomické vědy na památku Alfreda Nobela za „průkopnický příspěvek k teorii mezinárodního obchodu a pohybu mezinárodního kapitálu“.\n\n"}
{"id": "659221", "url": "https://cs.wikipedia.org/wiki?curid=659221", "title": "Alosterická regulace", "text": "Alosterická regulace\n\nAlosterická regulace (z allos – jiný, stereos – prostor) je ovlivnění vlastností určité oblasti (např. aktivního centra) enzymu, a to vazbou jistého efektoru (alosterického regulátoru) na jiné, tzv. alosterické místo. Alosterické regulátory mohou být jak inhibitory (zejména nekompetitivní), tak aktivátory enzymů. Alosterická regulace mění prostorovou strukturu ovlivňovaných enzymů\n\nMonod, Jacob a Wyman vypracovali představu o tom, jak by měly vypadat alostericky regulované enzymy. Uvádí, že to jsou obvykle oligomery tvořené z několika stejných nebo víceméně podobných podjednotek. Jsou schopné přecházet ze stavu aktivního do stavu neaktivního, přičemž oba stavy se liší svou prostorovou konformací. Přechod z jednoho stavu do druhého způsobuje vazba alosterického efektoru (či několika efektorů, z nichž například jeden působí inhibičně a druhý aktivačně). Je zajímavé, že průběh závislosti rychlosti alostericky regulované enzymatické reakce na koncentraci substrátu nemá hyperbolický průběh, nýbrž sigmoidní (esovitý) – přesný tvar křivky závisí mimo jiné na tom, zda se jedná o aktivátor či inhibitor. Pro správný popis alosterické regulace nestačí rovnice Michaelise a Mentenové, musí se používat specializované modely (např. MWC model nebo KNF model).\n\nModelovým enzymem, který podléhá alosterické regulaci, je aspartáttranskarbamoyláza (ATCáza), enzym účastnící se biosyntézy pyrimidinů. Na její molekulu se může alostericky vázat inhibitor cytidintrifosfát (CTP), jeden z produktů pyrimidinové biosyntézy, takže se vlastně jedná o negativní zpětnou vazbu.\n"}
{"id": "659227", "url": "https://cs.wikipedia.org/wiki?curid=659227", "title": "James Meade", "text": "James Meade\n\nJames Edward Meade CB, FBA (23. června 1907 Swanage – 22. prosince 1995 Cambridge) byl britský ekonom, který v roce 1977 spolu s Bertilem Ohlinem získal Cenu Švédské národní banky za rozvoj ekonomické vědy na památku Alfreda Nobela za „průkopnický příspěvek k teorii mezinárodního obchodu a pohybu mezinárodního kapitálu“.\n\n"}
{"id": "659229", "url": "https://cs.wikipedia.org/wiki?curid=659229", "title": "Gary Ridgway", "text": "Gary Ridgway\n\nGary Leon Ridgway (* 18. února 1949), známý také jako Green River Killer, je americký sériový vrah. Ridgway zavraždil během osmdesátých let přes 49 žen ve státě Washington. Svou přezdívku získal díky řece, u níž své oběti pohřbíval.\n\nGary Leon Ridgway se narodil v Salt Lake City v Utahu Mary Ritě Steinman a Thomasu Newtonovi Ridgwayovi. Měl dva bratry, Gregoryho a Thomase Edwarda. Za pár let se rodina přestěhovala do města SeaTac ve Washingtonu. Ridgwayovo dětství bylo problematické, jeho matka se chovala despoticky, malý Gary byl mnohokrát svědkem hádek rodičů. V dětství byl matkou trestán a ponižován za noční pomočování, za což svou matku nenáviděl.\n\nRidgwayovo IQ má hodnotu 82. Na střední škole musel dvakrát opakovat jeden ročník. Jeho spolužáci na střední škole Tyee ho popisují jako příjemného, ale velmi zapomnětlivého.\n\nV 16 letech bodl šestiletého chlapce, který útok přežil. Na otázku, proč to udělal, odpověděl: \"\"Jen jsem chtěl vědět, jaké to je někoho zabít\"\". Po dokončení střední školy se Ridgway přidal k námořnictvu a byl poslán do Vietnamu, kde sloužil na palubě zásobovací lodi a několikrát se stal svědkem bojů. Ridgway se dvakrát oženil (s druhou ženou zplodil syna Matthewa), ale pokaždé se rozvedl. Obě ženy později prohlásily, že je Ridgway škrtil.\n\nV roce 1969 byl přijat do firmy Kenworth Truck, v níž pracoval až do svého zatčení v roce 2001.\n\nV letech 1980 – 1990 zabil Ridgway podle své výpovědi nejméně 71 žen v blízkosti Seattlu a Tacomy. K většině vražd došlo mezi léty 1982 až 1984. Obětmi byly většinou prostitutky, které vlákal k sobě do dodávky. Často jim ukazoval fotografie svého syna, aby mu začaly důvěřovat. Po sexu s nimi je Ridgway uškrtil. Zpočátku je škrtil ručně, později si bral i kravatu či strunu. Občas je znásilnil i po smrti (nekrofilie). Těla pak pohřbíval tak, že je házel do řeky, nebo je pohřbíval blízko jejích břehů.\n\nV roce 1980 byla založena \"Green River Task Force\", která začala vraždy vyšetřovat. Nejpozoruhodnější členové této skupiny byli Robert Keppel a Dave Reichert. Do případu se vložil i jiný sériový vrah Ted Bundy, který čekal v cele na popravu. Bundy sestavil profil vraha, který se po Ridgwayově odhalení ukázal jako lepší než ten od znalců z FBI. Doporučoval hlídat místa, kde byla těla nalezena, prý se k nim zabiják bude vracet a také jako jediný přišel s hypotézou, že vrah je nekrofil. Významným přispěvatelem byl i John E. Douglas, který na téma Green River Killer hodně psal.\n\nV roce 1983 se Ridgway stal jedním z podezřelých, když byl spatřen s prostitutkou, která později zmizela. Policisté neměli žádný důkaz, a tak byl Ridgway propuštěn. V roce 1984 prošel na polygrafu a 7. dubna 1987 dal policii vzorek vlasů a slin. Tehdy netušil, že jim dal do rukou přímý důkaz, který ho za 14 let poslal za mříže. Před svým definitivním zatčením byl v polovině listopadu 2001 zatčen za prostituci, za pokutu 500 dolarů však byl propuštěn.\n\nDne 30. listopadu 2001 byl Ridgway zatčen před branami firmy, ve které pracoval, když byl na odchodu domů. Na místě byl obviněn z vražd čtyř žen. Ridgwayovy vzorky DNA z roku 1987 byly porovnány se vzorky nalezenými na čtyř nalezených tělech – všechny nesly stejnou genetickou informaci.\n\nSoud začal v roce 2003. Ridgway se dohodl s vyšetřovateli, že pokud se přizná a pokud jim ukáže místa činu, nedostane trest smrti. Dne 5. listopadu 2003 byl Ridgway obviněn ze 48 vražd, na všech 71 vražd, jak Ridgway tvrdil, neexistovaly důkazy.\n\nDne 18. prosince 2003 byl Gary Ridgway odsouzen vrchním soudem v King County na 48 doživotních trestů bez možnosti propuštění – jeden za každou oběť. Poté byl také odsouzen na 10 let vězení za manipulaci s důkazy za každou oběť, což k jeho trestu přidalo 480 let. \n\nDne 18. února 2011 se přiznal ke 49. vraždě. Tělo oběti bylo nalezeno skupinou teenagerů. Za tuto vraždu dostal 49. doživotní trest.\n\n\n"}
{"id": "659232", "url": "https://cs.wikipedia.org/wiki?curid=659232", "title": "Rokyt cypřišovitý", "text": "Rokyt cypřišovitý\n\nRokyt cypřišovitý \"(Hypnum cupressiforme Hedw.)\", velmi rozšířený a mnohotvárný mech.\n\nRokyt cypřišovitý je zelený až žlutohnědý mech, který tvoří souvislé, husté koberce. Charakteristický je lesk těchto koberců a jejich snadná stažitelnost z podkladu. Lodyžka je zpravidla přerušovaně zpeřeně větvená, 3–10 cm dlouhá. Výhonky jsou cypřišovité, copánkovité či ploše olistěné. Kopinaté lístky jsou 2–3 mm dlouhé, jsou srpovitě zahnuté s ostrou špičkou. Na konci větévek jsou hákovitě jednostranné, zatímco u báze mají často přehrnutý okraj. Z postranních větví vyrůstá červený, asi 3 cm dlouhý zakřivený štět. Tobolka je hnědá, mírně zakřivená s ostrým zobákovitým víčkem. Výtrusy dozrávají od zimy do jara.\n\nRokyt cypřišovitý je všeobecně rozšířený (kosmopolitní) druh, jež můžeme nalézt od nížin až po vysokohorské oblasti. Nejčastěji se vyskytuje v lesích, kde vegetuje na skalách, kamenech, pařezech a tlejícím dřevě. V půdě je indikátorem špatně se rozkládajícího humusu.\n\nV minulosti se sušený používal jako náplň do polštářů pro dobré spaní. Odtud také jeho latinský název.\nV současnosti je důležitým bioindikátorem.\n\n\n\n"}
{"id": "659235", "url": "https://cs.wikipedia.org/wiki?curid=659235", "title": "David Storl", "text": "David Storl\n\nDavid Storl (* 27. července 1990, Rochlitz, Sasko) je německý atlet, jehož specializací je vrh koulí, dvojnásobný mistr světa v této disciplíně.\nJe mistrem světa do 17 let (2007), juniorským mistrem světa (2008) a juniorským mistrem Evropy (2009). V roce 2010 obsadil 7. místo na halovém MS v katarském Dauhá a 5. místo na evropském šampionátu v Barceloně.\n\nV roce 2011 vybojoval na halovém ME v Paříži výkonem 20,75 metru stříbrnou medaili. Halovým mistrem Evropy se stal jeho krajan Ralf Bartels, který ve finále jako jediný přehodil jednadvacet metrů (21,16 m). V témže roce se stal v Ostravě mistrem Evropy do 23 let a získal zlatou medaili na světovém šampionátu v jihokorejském Tegu, kde si vylepšil osobní rekord až na 21,78 metru. Titul v soutěži koulařů obhájil v roce 2013 v Moskvě. O dva roky později v Pekingu vybojoval stříbrnou medaili. Při startu na mistrovství světa v Londýně v roce 2017 postoupil do finále, medaili však nezískal.\n\nTřikrát za sebou se stal mistrem Evropy ve vrhu koulí - v letech 2012, 2014 a 2016.V Berlíně v roce 2018 sice čtvrtý evropský titul v řadě nevybojoval, v soutěži koulařů obsadil \"až\" třetí místo.\n\nNa olympiádě v Londýně v roce 2012 skončil v koulařském finále druhý, o čtyři roky později v Rio de Janeiro pak sedmý.\n\nZe světových halových šampionátů získal tři stříbrné medaile - v letech 2012, 2014 a 2018. Kompletní sbírku medailí má také z evropských halových šampionátů (po pařížském stříbru z roku 2011 následoval titul mistra Evropy v roce 2015, bronzová medaile o dva roky později a opět stříbro z Glasgow v roce 2019).\n\n"}
{"id": "659245", "url": "https://cs.wikipedia.org/wiki?curid=659245", "title": "Makabi Haifa FC", "text": "Makabi Haifa FC\n\nMakabi Haifa FC ( מועדון הכדורגל מכבי חיפה, \"Mo'adon ha-Kaduregel Makabi Chejfa\") je izraelský fotbalový klub z města Haifa, který je součástí sportovního klubu Makabi Haifa. Za dobu své existence vyhrál k roku 2011 celkem 11 mistrovství, 5 státních pohárů a 4 poháry Toto. Byl založen roku 1913 a stal se prvním izraelským klubem, který se kvalifikoval pro skupinovou fázi Ligy mistrů UEFA.\n\n"}
{"id": "659261", "url": "https://cs.wikipedia.org/wiki?curid=659261", "title": "Lucie (album)", "text": "Lucie (album)\n\nLucie je debutové studiové album české hudební skupiny Lucie, vydané v roce 1990. Obsahuje celkem 10 písní, z větší části autorských. Na dosud vydaných dvou kompilačních albech skupiny byly jako hity z této desky vybrány písně Oheň, Troubit na trumpety by se nám líbilo, Dotknu se ohně a Mít tě sám (viz album Vše nejlepší 88–99 z roku 1999 a The Best of Lucie z roku (2009). Fotografii na obal desky pořídil P. Šafrata. Zachycuje sousoší tvořené čtyřmi nahými členy skupiny s těly pomazanými směsí oleje a bronzového prášku, kteří pózují na modrém piedestalu.\n\n\n\nAčkoliv celý rok 1990 skupina intenzivně koncertovala, vyrazila při příležitosti vydání desky na turné Tour '90, v jehož rámci odehrála od října do prosince celkem 29 koncertů a pořídila televizní dokument Lucie Tour '90 v režii Davida Ondříčka a Martina Bence. \n\nPrvotní výrobní náklad desky, který byl v říjnu 1990 uveden do prodeje, činil 100.000 kusů.\n\n"}
{"id": "659263", "url": "https://cs.wikipedia.org/wiki?curid=659263", "title": "Syrta", "text": "Syrta\n\nSyrta je město v Libyi. Leží na jižním pobřeží zálivu Velká Syrta, podle kterého se jmenuje, zhruba na půl cesty mezi Benghází a Tripolisem, hlavním městem Libye.\n\nVýznamným syrtským rodákem je dlouholetý vůdce Libye Muammar Kaddáfí. Po pádu Tripolisu během občanské války v srpnu 2011 byla Syrta prohlášena za hlavní město džamáhíríje.\n\nV říjnu 2011 Syrta padla jako poslední město do rukou libyjských rebelů. Zapsala se tak do dějin jako místo, kde byl zastřelen dlouholetý vůdce Libye Muammar Kaddáfí.\n"}
{"id": "659264", "url": "https://cs.wikipedia.org/wiki?curid=659264", "title": "Slavibor", "text": "Slavibor\n\nSlavibor (žil v 9. století) byl otec sv. Ludmily. Možná byl pšovským vévodou (jak naznačuje \"Kosmova kronika česká\" a \"Kristiánova legenda\"), či srbským (milčanským) knížetem (jak naznačuje \"Prolog o Ludmile\").\n"}
{"id": "659268", "url": "https://cs.wikipedia.org/wiki?curid=659268", "title": "Bin Džavád", "text": "Bin Džavád\n\nBin Džavád je město v Libyi. Má necelých deset tisíc obyvatel a leží přibližně na půl cesty mezi Benghází a Misrátou, přibližně 100 kilometrů na východ od Syrty.\n"}
{"id": "659270", "url": "https://cs.wikipedia.org/wiki?curid=659270", "title": "Rás Lanúf", "text": "Rás Lanúf\n\nRás Lanúf je město v Libyi. Leží na břehu středomořského zálivu Velká Syrta. Město mělo v roce 2010 přibližně třináct tisíc obyvatel.\n\nJe zde významná ropná rafinerie.\n\n4. ledna 2016 se přístav neúspěšně pokusili obsadit přívrženci Islámského státu v Libyi.\n"}
{"id": "659274", "url": "https://cs.wikipedia.org/wiki?curid=659274", "title": "Vlastnosti zemin", "text": "Vlastnosti zemin\n\nZemina se skládá z pevných částí s vodou částečně zaplněnými nebo vyplněnými póry.\n\nformula_1\n\nformula_2 \n\nStanoví se dle ČSN CEN ISO/TS 17892-3\n\nformula_3\n\nVyjadřuje se v procentech – Stanovuje se dle ČSN 72 1012\nformula_4\n\nformula_5\n\nformula_6\n\nformula_7\n\nformula_8\n\nformula_9\n\ng = 9,81 ms. Hodnota gravitačního zrychlení se v geotechnických výpočtech zaokrouhluje na g = 10 ms – chyba je tedy 2%\n\nformula_10\n\nMnožství zrn, která jsou hrubší než 0,1 mm (0,125) se stanoví proséváním v sítech. Procento menších a jemnějších zrn se stanoví hustoměrnou metodou.\n\nVoda pod podpovrchem se nazývá podzemní voda. Zdrojem jsou srážky, případně vodní nádrže, kde se voda vsakuje. V ojedinělých případech se jedná o vodu, která vzniká z vodních par z magmatu.\n\nDle konzistenčních mezí se rozděluje na:\n\n"}
{"id": "659276", "url": "https://cs.wikipedia.org/wiki?curid=659276", "title": "Maxmilián Adam z Lichtenštejna-Kastelkornu", "text": "Maxmilián Adam z Lichtenštejna-Kastelkornu\n\nMaxmilián Adam hrabě z Lichtenštejna-Kastelkornu (pokřtěn 18. června 1647, Schönau – 15. února 1709) byl synovcem olomouckého biskupa Karla II., který se stal olomouckým, salzburským a brněnským kanovníkem a v letech 1670–1709 proboštem brněnské kapituly.\n\n"}
{"id": "659280", "url": "https://cs.wikipedia.org/wiki?curid=659280", "title": "Drabík stromkovitý", "text": "Drabík stromkovitý\n\nDrabík stromkovitý (\"Climacium dendroides\") je mech, který v Česku patří mezi nejběžnější.\n\nTento mech dorůstá do výšky až 10 cm a vyskytuje se většinou v početných skupinách. Jeho barva je zelená, ale můžeme se setkat i se žlutozeleným odstínem. Typické je pro něj stromkovité větvení lodyžek, které je pro tuto rostlinu natolik typické, že záměna s jiným mechem je téměř nemožná. Na koncích primárních lodyžek najdeme zašpičatělé lístky, jejichž tvar je jazykovitý a podlouhlý. Pokud je vlhko, odstávají. Zakončení lístků je tupé až zaokrouhlené a okraj je pilovitý. Barevná škála lístků se pohybuje ve žlutých, zelených a hnědých odstínech. Štět dorůstá do délky až 4 cm. Tobolka je přímá a má válcovitý tvar s dvojitým obústím. Velikost výtrusů se pohybuje mezi 16–24 µm.\n\nDrabík stromkovitý se vyskytuje ve vlhkém prostředí – na vlhkých loukách, v mokřadech či močálech, podél potoků, na březích jezer i na kořenech stromů.\n\nTento celkem běžně se vyskytující mech můžeme vidět v mnohých částech světa – obecně od nížin až po klečové oblasti (cca do 2000 m n. m.).\n\n\n\n"}
{"id": "659288", "url": "https://cs.wikipedia.org/wiki?curid=659288", "title": "Sokutekiban", "text": "Sokutekiban\n\nSokutekiban (: ) bylo zařízení na lodích japonského císařského námořnictva, které sloužilo k získávání údajů o rychlosti a kurzu nepřátelského plavidla a přibližně od poloviny 30. let i k jejich přenosu do analogových dělostřeleckých počítačů ( \"šagekiban\"). Spolu s dálkoměry ( \"sokkjogi\" ), zaměřovači ( \"hóiban\") a již zmíněnými analogovými počítači tak \"sokutekiban\" tvořil systém řízení palby pro střelbu na hladinové cíle. Podle reportu 0-31 je měla vyrábět hodinářská firma \"Aiči Tokei\" v Nagoja. Podle Lacroix & Wells měla dřívější typy vyvinout a vyrábět \"Aiči Tokei\", ale \"sokutekiban\" typu 92 měla vyvinout nagojská manufaktura \"Nippon Optical\" ve spolupráci s Kaigun kansei honbu ( ~ námořní technický úřad).\n\n\"Sokutekiban\" připomínal zaměřovač: byl obdobně usazen (spolu se zaměřovači zpravidla v horní části hlavní nástavby) a stejně jako zaměřovač, sledoval pohyb cíle. Nejednalo se ale o zaměřovač – \"sokutekiban\" se zaměřovači spolupracoval, nenahrazoval je. \"Sokutekiban\" neměl obdobu v jakémkoliv jiném námořnictvu.\n\nPozdější verze dělostřeleckých počítačů typu 92 (konkrétně modifikace 1 [ \"kai 1\"]) si kurz a rychlost cíle počítaly samy, takže například křižníky tříd \"Mogami\", \"Tone\", \"Agano\" a \"Ójodo\" již \"sokutekiban\" nenesly.\n\nExistovalo několik typů \"sokutekiban\" (\"12-šiki\", \"13-šiki\", \"92-šiki\", \"93-šiki\" a \"98-šiki\"):\n\n"}
{"id": "659290", "url": "https://cs.wikipedia.org/wiki?curid=659290", "title": "Ondřej Malý (herec, 1966)", "text": "Ondřej Malý (herec, 1966)\n\nOndřej Malý (* 19. ledna 1966 Ostrava) je český herec, držitel Českého lva a Ceny české filmové kritiky 2010 za nejlepší mužský herecký výkon v hlavní roli ve filmu \"Pouta\".\n\nAbsolvoval Janáčkovu konzervatoř v Ostravě, poté pokračoval v ročním postgraduálním studiu herectví na Emmerson College v Londýně. Po návratu se mimo hraní věnoval překladu a daboval pro kabelovou televizi filmy z angličtiny. Živil se i jako vlekař na hoře Praděd. Několikrát hrál v Divadle Petra Bezruče a krátce hostoval v Divadle Na zábradlí. V roce 1997 získal stálé angažmá v Klicperově divadle v Hradci Králové.\n\nS manželkou Pavlou Tomicovou, která je rovněž herečka, má syna Adama a dceru Anežku.\n\nPoprvé hrál v roce 1980 v televizním seriálu \"Přátelé Zeleného údolí\". Poté dostal šanci i ve filmech \"Fontána pro Zuzanu\" a \"Mrtvej brouk\".\n\nJeho zatím největší rolí byl příslušník tajné policie Antonín ve filmu \"Pouta\", za niž dostal v roce 2010 Českého lva za nejlepší mužský herecký výkon v hlavní roli. Za tuto hlavní roli získal na Cenách české filmové kritiky 2010 ocenění za nejlepší mužský herecký výkon v hlavní roli a Cenu RWE pro objev roku.\n\n\n\n"}
{"id": "659291", "url": "https://cs.wikipedia.org/wiki?curid=659291", "title": "Rostislav Čtvrtlík", "text": "Rostislav Čtvrtlík\n\nRostislav Čtvrtlík (9. listopadu 1963, Olomouc – 6. března 2011, Praha) byl český filmový a divadelní herec a dabér.\n\nNarodil se v Olomouci, vystudoval Střední průmyslovou školu stavební v Lipníku nad Bečvou. Po střední škole nastoupil na Pražskou DAMU, kterou absolvoval v roce 1987. Po absolutoriu nastoupil v Brně do Státního divadla (Národní divadlo Brno). Účinkoval zde v \"Hamletovi\" jako Laertes, v \"Radúzovi a Mahuleně\" jako Radúz a dalších představeních. V roce 1992 změnil angažmá a vrátil se zpět do Prahy, kde se stal členem Divadla pod Palmovkou. Zde hrál například ve známé hře \"O myších a lidech\", dále v \"Oidipus vladař\", či v komedii Woodyho Allena \"Ještě jednou, profesore\".\n\nVěnoval se také dabingu, kde proslul jako Chandler Bing v seriálu \"Přátelé\". Matthewa Perryho, který Chandlera představuje, poté daboval ve všech v Česku uvedených filmech. Dále namluvil Raye Krebbse v prvních 29 dílech seriálu \"Dallas\". Protože v rámci dojíždění z Prahy do Brna, kde sídlilo dabingové studio, nestíhal ostatní závazky, od 30. dílu převzal dabing postavy Igor Bareš.\n\nMezi jeho nejznámější role patří postava profesora Macháčka v seriálu \"Vyprávěj\" nebo Roberta v seriálu \"Četnické humoresky\". Jeho poslední televizní rolí byla postava v \"Kriminálce Anděl\".\n\nZemřel 6. března 2011, ve věku 47 let, v důsledku nádoru mozku.\n\n\nOd roku 1992 působil v Divadle Pod Palmovkou\n\n\n"}
{"id": "659292", "url": "https://cs.wikipedia.org/wiki?curid=659292", "title": "Filipa z Toulouse", "text": "Filipa z Toulouse\n\nFilipa z Toulouse ( \"Philippe de Toulouse\", \"Felipa de Tolosa\"; † 28. listopadu 1117/1118) byla akvitánská vévodkyně a hraběnka z Poitiers.\n\nFilipa byla jedinou dcerou hraběte Viléma IV. z Toulouse a Emy, dcery Roberta z Mortain. Vilém z Toulouse zemřel roku 1094 zřejmě na výpravě do Svaté země a na základě testamentu jeho otce zdědil hrabství Filipin strýc Raimond z Toulouse. Poté, co se Filipa provdala za akvitánského vévodu Viléma, snažil se tento milovník ženských půvabů Toulouse opakovaně získat a udržet.\n\nZpočátku zřejmě spokojené manželství skončilo díky Vilémově dlouholeté nevěře s Dangerouse, ženou vazala, kterou unesl. Filipa od nevěrného manžela odešla, následovala svého duchovního učitele Roberta z Arbrisselu a uchýlila se do kláštera, kde jako jeptiška i zemřela.\n"}
{"id": "659299", "url": "https://cs.wikipedia.org/wiki?curid=659299", "title": "Joseph Carl Robnett Licklider", "text": "Joseph Carl Robnett Licklider\n\nJoseph Carl Robnett Licklider (11. března 1915, St. Louis – 26. června 1990, Arlington) byl americký informační vědec, počítačový teoretik a jeden z průkopníků kybernetiky a umělé inteligence, významná osobnost agentury ARPA. Působil na Massachusettském technologickém institutu a jako výzkumník ve společnosti BBN Technologies. Vyvinul myšlenku univerzální sítě v oddělení IPTO projektu ARPA Ministerstva obrany USA. V letech 1962–1963 a 1974–1975 řídil IPTO. Jeho článek \"Man-Computer Symbiosis\" předpovídal, že vzájemně provázané, „dohromady žijící“, pevně spojené lidské mozky a počítací stroje dokážou vzájemně propojit své silné stránky.\n\nLicklider se narodil v St. Louis v Missouri jako jedináček v rodině učitele Josepha Parrona Licklidera (* 1873) a jeho ženy Margaret Robnettové Lickliderové (* 1881). Vystudoval fyziku, matematiku a psychologii na Washington University v St. Louis, kde v roce 1937 získal titul bakaláře. Roku 1938 obdržel magisterský titul v psychologii. V roce 1942 získal titul Ph.D. v psychoakustice na University of Rochester za dizertační práci \"An Electrical Investigation of Frequency-Localization in the Auditory Cortex of the Cat\". \n\nV letech 1943 až 1946 pracoval v Psychoakustické laboratoři Harvardovy univerzity pod záštitou Office of Strategic Research and Development a National Defense Research Council, kde se zabýval lidskou komunikací a zpracováním informací. V letech 1948-1949 byl konzultantem U. S. Navy Electronics Laboratory. Během druhé světové války, kdy řešil problém odstraňování šumů při letecké rádiové komunikaci, se začal zajímat o informační technologie. V červenci 1950 se přesunul na Massachusettský technologický institut (MIT) jako associate professor a působil zde v komisi, která dala vzniknout Lincolnově laboratoři, kde se později rozvíjel projekt Semi-Automatic Ground Environment (SAGE). Na MIT vedl v letech 1950–1957 Akustickou laboratoř.\n\nV letech 1957–1962 vykonával funkci viceprezidenta BBN Technologies (Bolt, Beranek & Newman), kde pořídil první počítač PDP-1 (v roce 1959), na němž poprvé veřejně demonstroval time-sharing (sdílení času). Mezi lety 1958–1959 zastával funkci prezidenta Acoustical Society of America, kde byl v letech 1952–1955 členem výkonné rady.\n\nOd října 1962 do roku 1964 působil jako první ředitel Information Processing Research and Behavioral Science projektu ARPA, který se později přejmenoval na Information Processing Technigy Office (IPTO). V roce 1963 byl jmenován ředitelem Behavioral Sciences Command & Control Research v ARPA. Po odchodu z ARPA pracoval v Thomas J. Watson Research Center firmy IBM v Yorktown Heights ve státě New York. V letech 1968–1971 řídil projekt MAC na MIT a přednášel jako profesor na katedře elektroninženýrství. Do penze odešel v roce 1985, kdy byl jmenován emeritním profesorem. Zemřel na komplikace po astmatickém záchvatu v roce 1990 v Symmes Hospital v Arlingtonu ve státě Massachusetts.\n\nS manželkou Albertou Louise Carpenterovou Thomasovou (* 1919) se oženil 20. ledna 1945, vychoval s ní syna Tracyho Robnetta (* 1947) a dceru Lindu Louise Smith (* 1949).\n\nJ. C. R. Licklider vybudoval roku 1962 oddělení Command and Control (později IPTO) v ARPA, které se za jeho působení zaměřovalo především na základy zpracování informací. V IPTO vytvořil koncept „Intergalaktická počítačová síť“, která se uskutečnila za 10 let (1973) v rámci Internet Program, i když v omezené míře, neboť spojovala jen firmy, univerzity a instituce, které se zabývaly vojenským výzkumem. Ta měla sestávat z tisíců počítačů umístěných po celém světě, které by umožnily komukoliv přístup k datům a programům z jakéhokoliv místa, přesně to, co nám umožňuje dnes internet. Tuto koncepci spojoval výzkum systémů sdílení času, počítačové grafiky a vylepšení programovacích jazyků se zaměřením na integrovaný provoz sítě. IPTO vzniklo pro vývoj SAGE (Semi Automatic Ground Environment), jehož úkolem bylo spojit všechny radary včasného varování po celé zemi. Licklider tento projekt pokládal za vhodný pro vznik globální demokratické sítě. V dubnu roku 1963 poslal svým kolegům zprávu, v níž popsal překážky, které bude třeba zdolat při budování time-sharingové počítačové sítě za využití pouze (tehdy) dostupného softwaru. Před svým odchodem Licklider vybral Lawrence Robertse, aby řídil projekt implementace sítě, díky myšlenkám z tohoto projektu později vznikl ARPANET. Lickliderova myšlenka o intergalaktické počítačové síti není až tak vzdálená dnešní situaci.\n\nDalší oblastí, do které Licklider výrazně přispěl, je interakce mezi člověkem a počítačem. Prezentoval návrh pro stanovení různých typů vzájemného působení člověka a počítače v závislosti na velikosti počítače a komplikovanosti úlohy. Toto uspořádání vysvětlovalo různorodost použití při řešení problémů (problem solving). Navrhoval plán propojení malého počítače s tím velkým, který by tak pracoval jako satelit buď v dávkovém, či interaktivním vícepřístupovém režimu. Brzy však vyšlo najevo, že bude potřeba nové generace typů počítačů a uživatelů s příslušným vzděláním.\n\nJ. C. R. Licklider v 60. letech na MIT studoval možnost transformace knihoven s využitím digitálních počítačů (na rozdíl od Bushe, který vycházel z analogových technologií, přestože znal číslicové počítače). V knize Libraries of the Future v roce 1965 Licklider udělal výzkum a vývoj potřebný k realizaci použitelné digitální knihovny. Ve výzkumu také nastínil vizi digitální knihovny po 30 letech, tedy v roce 1994. Celkově jsou jeho předpovědí přesné a mnohé z nich se vyplnily. Licklider podcenil výsledky, kterých lze dosáhnout využitím výpočetní síly. Na druhou stranu podcenil pokrok založený za umělé inteligenci a počítačových metodách zpracování přirozeného jazyka.\n\nV roce 1961 na přání Rady pro knihovní zdroje (Council on Library Resources – CLR) s týmem spolupracovníků vypracoval studii, která se zabývala knihovnami budoucnosti. Na základě této studie vznikla kniha Libraries of the Future.\n\nLicklider napsal mnoho článků na téma aplikace počítačů v knihovnách, představil koncept digitálních počítačů a telekomunikací uvnitř procesu ukládání a vyhledávání informací.\n\nJe autorem teorie počítačových decentralizovaných systémů, tzv. celulárních automatů. Licklider navrhl několik „nástrojů“, např. světelné pero určité velikosti, tvaru a váhy.\n\nStaršími pracemi Licklidera a Vannevara Bushe se inspiroval Douglas Engelbart při tvorbě prvních monitorů umožňujících provoz vektorové grafiky na MIT a Stanfordu.\n\nKrátce před jeho odchodem do důchodu vyvinul systém, díky němuž bylo možné tvořit programy pomocí kreslení diagramů na počítačovou obrazovku místo psaní číselných a symbolických vyjádření.\n\nZabýval se také experimentální psychologií a psychoakustikou. V psychoakustice vešel ve známost díky článku \"Duplex Theory of Pitch Perception (Duplexní teorie vnímání výšky tónů)\" z roku 1951, vydanému v časopisu Expertia VII., pro nesčetné citace se v roce 1979 dočkal opětovného vydání v knize Physiological Acoustics, kterou sestavil Earl Schubert. Tato teorie formovala základy moderních modelů vnímání výšky tónů.\n\nNejvětší význam Licklidera v oboru informační a počítačové vědy lze považovat jeho prosazování ideje počítače jako inteligentního partnera při řešení problémů, a ne naprogramovaného železného asistenta. Považoval počítač za partnera v procesu tvorby. Chápal dialog mezi počítačem a člověkem za možnost, jak dát nový popud pro vznik nového kreativního procesu prostřednictvím vhodného rozhraní (HCI – Human-Computer Interaction). Návrh tohoto rozhraní byl publikován v březnu 1960 v článku Man-Computer Symbiosis. Šlo o tom, aby byl počítač více vnímavý k požadavkům uživatele.\n\nDalším důležitým počinem se stalo vyslovení teze time-sharingu (sdílení času, tj. jeden počítač může být současně obsluhován více osobami), který by umožnil zlepšení spolupráce člověka a počítače. Tento nápad se podle Ruth M. Davisové poprvé objevil v jeho článku Man-Computer Symbiosis. \n\nJako první akademik rozpoznal potenciál spolupráce člověka a počítače, který podle něj neměl jen počítat a skladovat data, ale měl asistovat člověku při myšlení, porozumění a rozhodování. Předpokládal zapojení počítačů do učícího procesu člověka. \nLicklider v 60. letech 20. století předpověděl, že se počítače stanou komunikačním nástrojem. Přes konvenční názory, které předpokládaly, že se počítače nebudou lidské inteligenci pomáhat, ale konkurovat jí, Licklider prohlašoval, že se počítače mohou stát tvůrčím partnerem, instrumentem rozšíření lidské intelektuální schopnosti a zefektivnit práci lidí.\n\nVe funkci ředitele projektu IPTO se snažil podporovat postgraduální studium počítačové vědy (computer science) na amerických univerzitách, a to nejen finančními prostředky.\n\nV knihovnictví vešel ve známost hlavně díky své knize Libraries of the Future, ve které nastiňuje nutné budoucí kroky pro digitalizaci knihoven.\n\n\nČlánek \"Man-Computer Symbiosis\" (Symbióza člověka a počítače) napsal v roce 1960 jako zprávu z menšího výzkumu v BBN. Rozvíjí zde potřebu jednoduché synergické interakce mezi počítači a jejich uživateli. Objevila se tu poprvé jeho idea, že za pár let se lidské mozky a počítače pevně spojí a výsledně budou uvažovat tak, jak by lidský mozek nikdy nedokázal. Licklider věřil ve velký potenciál počítačů, považoval je za efektivní a kreativní spolupracovníky člověka v lidsko-strojové interakci (tzn. symbióze člověka a počítače) a při řešení problémů. Všechny služby měly nabízet samostatný přínos při sdílení nákladů, tudíž přínos měl převyšovat náklady. Ovšem Licklider jako první upozornil, že tomu tak pokaždé není, jako první důvod se projevilo nižší využití kapacity velkých, výkonných počítačů. Druhým problémem se ukázaly nesnáze uživatelů pracovat a chápat interaktivní počítačové jazyky.\n\nKnihu \"Libraries of the Future\" (Knihovny budoucnosti) napsal v roce 1965 a naznačil zde první vizi knihovny plně založené na počítačích. \n\nPopud ke vzniku této studie dala v roce 1961 Rada pro knihovní zdroje (Council on Library Resources – CLR) při Fordově nadaci, která Lickliderovu týmu zadala požadavek na studii o budoucnosti knihoven, jako cílový byl uveden rok 1994. Studie vznikla ze sponzorských peněz CLR jako zpráva z dvouletého výzkumu, který se uskutečňoval od listopadu 1961 do stejného měsíce roku 1963 v laboratořích firmy BBN Technologies. \n\nStudie nabízí důkladnou diskuzi o možnostech a omezeních využití počítačů pro knihovny. Autor, který již v 60. letech na MIT studoval možnosti přeměny knihoven pomocí digitálních počítačů, poprvé prezentuje všeobecnou úpravu celého knihovnického systému, jaký by měl být v budoucnosti. Definoval tu, jak musí informační technologie pokročit, aby bylo možné vytvořit skutečně funkční digitální knihovnu. Například předpovídal, že pokud se tehdejší rychlost RAM zdvojnásobí každé dva roky (jak se tomu dělo v té době), tak bude možné po počítače zaznamenat celou odbornou literaturu již v roce 1985, tato vize se ovšem nenaplnila. Naopak potvrdila se jeho představa, že cena informací a znalostí bude rychle narůstat. Za nesmírně důležité považoval překročení interdisciplinárních bariér mezi jednotlivými vědami, které by měly mezi sebou více spolupracovat.\n\nObecně jsou jeho vize budoucnosti knihoven velice výstižné, část představ se naplnila, často však v jiné podobě, než očekával Lickliderův tým, který například nedocenil hrubou výpočetní sílu a její výsledky a přecenil rychlost vývoje týkající se umělé inteligence (především předpoklad inteligentních odpovědí v přirozeném jazyce, který ovšem pouze naznačoval) a počítačového zpracování přirozeného jazyka.\n\nStudii \"Man-Computer Communication\" publikoval v roce 1968 ve třetím sborníku Annual Review of Information Science and Technology, který sestavoval Carlos A. Cuadra. V článku vyjadřuje radost nad dvěma propracovanými on-line programy první generace na sdílení času, a to CTSS100 (Compatible Time Sharing System) z MIT a TSS (Time Sharing System) z System Development Corporation (SDC).\n\nKnihu \"The Computer as a Communication Device\" (Počítač jako komunikační zařízení) napsal spolu s Robertem W. Taylorem v roce 1968. Studie se věnovala interpersonální počítačově mediované komunikaci a komunitám vytvářeným prostřednictvím této komunikace. Podle Andrewa Feenberga a Marie Bakardjievové se jedná o první práci tohoto zaměření. Autoři v ní předvídají užití počítačů zapojených do sítě k sociální interakci. Vyslovují tu vizi virtuální komunity jako „společenství geograficky separovaných členů, někdy seskupených v malých skupinách a někdy pracujících individuálně. Budou to komunity založené ne na společném místě, ale na společných zájmech.“ Tato verze počítá s omezeným počtem uživatelů a není spojená přímo s existencí Internetu. Počítač podle jejich prognózy bude moci „změnit povahu a hodnotu komunikace dokonce více, než je změnil tiskařský lis a televizní obrazovka“. Ovšem tato síť byla zaměřena pouze na vědecké pracovníky.\n\n\n\n\n"}
{"id": "659302", "url": "https://cs.wikipedia.org/wiki?curid=659302", "title": "James Read", "text": "James Read\n\nJames Read (* 31. července 1953 Buffalo, New York, USA) je americký filmový herec.\n\nNarodil se v roce 1953 New Yorku. Vystudoval Vermontskou univerzitu, Univerzitu v Kretonu a Univerzitu Pepperdine.\n\nPři natáčení televizního seriálu \"Sever a jih\" se seznámil se svojí ženou Wendy Kilbourne, kterou si vzal v roce 1988 za ženu a se kterou má syna Jacksona (1991) a dceru Sydney. V současnosti žijí v Santa Barbaře v Kalifornii.\n\n\n"}
{"id": "659303", "url": "https://cs.wikipedia.org/wiki?curid=659303", "title": "Dona Michelle", "text": "Dona Michelle\n\nMichaela Ripková (* 31. října 1979, Opava, Československo), v hudebním světě vystupující pod pseudonymem Dona Michelle je houslistka, kytaristka, hudební skladatelka a textařka. Na svém kontě má již 11 natočených CD. Je zakladatelkou a frontmankou dvou kapel, se kterými si zahrála na mnoha velkých českých festivalech. Kromě moderní hudby se věnuje i hudbě klasické, je autorkou několika odborných článků týkajících se hudební improvizace v jazzu a hry na elektrické housle a elektrickou kytaru.\n\nUž od útlého dětství Dona hrála na housle a kytaru. V patnácti letech se přidala k country kapele Red Hats, ve které hrála na housle a se kterou koncertně procestovala celou Evropu. Přestože studovala na gymnáziu, cítila, že její život se bude ubírat pravděpodobně hudebním směrem, a tak po dvou letech přestoupila na Janáčkovu konzervatoř v Ostravě. V kapele postupně začala hrát i na kytaru. S Red Hats nahrála jedno demo a CD American Country. Na obou nahrávkách hraje na housle.\n\nKapelu Red Hats Dona opustila v roce 2002 s vizí založení vlastní ženské kapely, která bude hrát tvrdý rock a ve které bude moci uplatnit svou sólovou hru na elektrickou kytaru a své textařské nadání. V této době již studovala obor housle na vysoké škole v Ostravě a zcelovala si své hudební plány. Zanedlouho vznikla hardrocková babská kapela Kapriola, která hraje její skladby a texty.\nDona tuto kapelu zasadila do ostravského prostředí, uzpůsobila tomu i skladby včetně textů a dala jí do vínku styl, který sama nazvala jako ostravsky zemity babsky rock. Nejslavnější skladbou první éry této kapely se stala píseň Pagunini, na kterou Dona natočila v roce 2009 svůj první klip, jenž v roce 2010 dostal ocenění televize Óčko. Doně Michelle se podařilo dostat i několik skladeb do rádií a to právě Paguniniho a Království za lilii.\n\nPo těchto koncertech v roce 2010 kapelu zasáhly potíže a začala lehce stagnovat. Konečným a správným řešením se ukázala změna sestavy a image. Po roční odmlce je Kapriola opět zcela babská kapela.\n\nDona Said Yes je jakási odnož Kaprioly, sólový projekt Dony, který obsahuje vše, co Kapriola nemůže z žánrových důvodů pojmout. V roce 2010 a 2011 DSY mělo i formu kapely, která byla opět spíše ženská. Sestava této kapely se velmi měnila a na konci roku 2012 ukončila své působení na hudební scéně. V těchto letech vznikly dvě CD My name is Dona a The Animal In Me.\n\nKromě moderní hudby se Dona rovněž věnuje skládání klasické hudby převážně pro housle (hlavně capriccia) a psaní krátkých literárních útvarů (povídky, reportáže). V roce 2008 měla vlastní rubriku v časopise Talent, ve které se věnovala improvizaci v houslové jazzové hře. Dále pořádá sólové multiinstrumentální koncerty.\n\n\n\n\n\n"}
{"id": "659308", "url": "https://cs.wikipedia.org/wiki?curid=659308", "title": "Řecká pravoslavná církev", "text": "Řecká pravoslavná církev\n\nŘecká pravoslavná církev (: Ελληνορθόδοξη Εκκλησία, ) je skupina několika církví v rámci širšího společenství pravoslavné církve, které sdílí společné kulturní tradice, jejichž liturgie je tradičně v helenistické řečtině, která je původním jazykem Nového zákona. Církev zasahuje na území Bulharska, Řecka, Ukrajiny, Libanonu, Kypru, Turecka, Jordánska, Izraele, Palestinské samosprávy, Egypta, Sýrie, Ruska, Albánie, Etiopie a Itálie.\n"}
{"id": "659315", "url": "https://cs.wikipedia.org/wiki?curid=659315", "title": "Vratička mnohoklaná", "text": "Vratička mnohoklaná\n\nVratička mnohoklaná (\"Botrychium multifidum\") je malá kapradina. Je to vytrvalá bylina, která roste na půdách s kyselým pH.\n\nVratička patří mezi vytrvalé byliny. Dorůstá výšky 2-25 cm. Z krátkého podzemního stonku vyrůstají 2-4 listy. Listy se dělí na část sterilní (připomíná list) a část fertilní (připomíná lodyhu). Mladé listy jsou bělavé a chlupaté. Sterilní část listu je 2-3x zpeřená, v obrysu trojúhelníkovitého tvaru. Obsahuje průduchy pouze na rubu listu. Tato masitá část má olivově zelenou až žlutozelenou barvu. Lístky jsou celokrajné až vroubkované, podlouhlé až vejčité, se zřetelnou střední žilkou. Sterilní část se od fertilní odděluje na bázi listu. Fertilní část listu je dlouze řapíkatá a 2-3x zpeřeně větvená. Výtrusnice jsou uloženy ve dvou řadách na spodní straně listu. Jsou přisedlé, žlutozelené a později červenohnědé. Uvnitř uloženy žluté výtrusy.\n\nRoste na různých substrátech, převážně na kyselých. Typickými biotopy jsou louky, pastviny, vřesoviště, lesy a paseky.\n\nVyskytuje se na severní polokouli. Nachází se ve střední a severní Evropě, zasahuje do východní Francie, severní Itálie a jižních Karpat. Na východě zasahuje po Uralu a na Sibiř. Vyskytuje se i v Severní Americe.\nV České republice se vyskytuje na Šumavě a v Hrubém Jeseníku.\n\nV České republice donedávna patřila k vyhynulým druhům (A2). V současnosti, z důvodu nalezení nových lokalit výskytu, patří mezi kriticky ohrožené rostliny (C1).\n\n\n\n \n"}
{"id": "659318", "url": "https://cs.wikipedia.org/wiki?curid=659318", "title": "Fio banka", "text": "Fio banka\n\nFio banka a.s. je česká banka se sídlem v Praze, aktivní od roku 2010. Do té doby pracovala jako družstevní záložna a burzovní společnost Fio. Zaměřuje se na poskytování běžných bankovních služeb bez poplatků a na drobné a střední investory, kterým zprostředkovává obchody s cennými papíry na burzách v České republice, USA, Polsku, Maďarsku, Německu a na Slovensku. Klienti této banky mohou obchodovat s cennými papíry prostřednictvím internetové obchodní platformy e-Broker, mobilní aplikace Smartbroker, pobočkové sítě a telefonicky.\n\nV roce 1993 čtyři studenti a absolventi Matematicko-fyzikální fakulty Univerzity Karlovy založili burzovní společnost Fio. \nFio v roce 2006 koupilo společnost RM-SYSTÉM, česká burza cenných papírů a.s. Na této burze lze koupit akcie českých i zahraničních společností. Společnost RM-SYSTÉM vznikla v roce 1993 a 1. 12. 2008 se stala standardním burzovním trhem zaměřeným na drobné a střední investory. Ve stejném roce také podala žádost o udělení bankovní licence ČNB. V květnu 2010 Fio získalo požadovanou bankovní licenci a přejmenovalo se na Fio banku a.s.\nŘeditelem a předsedou představenstva je Jan Sochor, který tuto funkci zastává od roku 2001. Majitelé jsou Petr Marsa a Romuald Kopún, kteří stáli u zrodu této společnosti. Centrála banky je v Praze 1, V Celnici 10.\nK srpnu 2018 má 82 poboček v ČR, 15 poboček v SR, 170 bankomatů a více než 850 tisíc klientů.\n\n\n\n"}
{"id": "659320", "url": "https://cs.wikipedia.org/wiki?curid=659320", "title": "Soltýn barakuda", "text": "Soltýn barakuda\n\nSoltýn barakuda (\"Sphyraena barracuda\") je ryba veliká 45 cm až 2,8 m, avšak ještě v 18. století námořníci běžně lovili barakudy měřící i 4,5 m. Její váha se pohybuje do 40 kg, nejtěžší ulovená barakuda vážila 46,7 kg. Žije 10–12 let. V ústech má velice ostré zuby. Má torpédovitou hlavu a když zapojí svoje zuby, usmrtí, na co má chuť. Barakuda má ploutev prsní, první hřbetní ploutev, druhou hřbetní ploutev, ploutve pánevní (párové), zadní ploutev a velice silnou ploutev ocasní. Její tělo má stříbrnou barvu a zpravidla na něm bývají skvrny.\n\nNajdeme ji ve všech mořích tropického a subtropického pásu. Dospělí jedinci se zdržují na dně u korálových útesů. Když není dobré počasí a moře není klidné, stahují se ke břehům. Malé nebo mladé barakudy se vyskytují těsně u pobřeží v písčitých nebo řasami zarostlých vodách.\n\nPotravu si tyto ryby obstarávají lovem. Loví vše od kaniců, štítníků až po malé jedince vlastního druhu. Útočí nečekaně a rychle. Než se kořist vzpamatuje, barakuda ji drží v čelistech. Většinou ji hned usmrtí. Barakudy mají velice dobře vyvinutý zrak a loví i v kalných vodách. Při společném lovu hledají potravu v hejnech jiných ryb, kde mají velikou šanci na úspěch. Některé barakudy u korálových bariér jsou jedovaté, čímž se jejich maso stává nepoživatelným. Při lovu barakud je užitečná žlutá barva, jelikož barakudy žluté ryby často loví.\n\nK tomuto účelu se shromažďují do hejn. Např. barakuda středomořská se tře každoročně od dubna do září. Svých asi 5 000 vajíček kladou mladé ryby daleko od pobřeží. Starší jich ale mají až 300 000.\n\n"}
{"id": "659321", "url": "https://cs.wikipedia.org/wiki?curid=659321", "title": "Theodore Schultz", "text": "Theodore Schultz\n\nTheodore William Schultz (30. dubna 1902 – 26. února 1998) byl americký ekonom, který v roce 1979 spolu s Arthurem Lewisem získal Cenu Švédské národní banky za rozvoj ekonomické vědy na památku Alfreda Nobela za „průkopnický výzkum ekonomického rozvoje se zvláštním zřetelem na problémy rozvojových zemí“.\n\n"}
{"id": "659326", "url": "https://cs.wikipedia.org/wiki?curid=659326", "title": "Ermengarda z Anjou (1146)", "text": "Ermengarda z Anjou (1146)\n\nErmengarda z Anjou ( \"Ermengarde d'Anjou\", † 1. června 1146) byla akvitánská vévodkyně, hraběnka z Poitiers a vévodkyně bretaňská. Druhou část života trávila v klášterním ústraní.\n\nNarodila se jako dcera Fulka, hraběte z Anjou a jeho první manželky Hildegardy z Beaugency. Roku 1089 byla provdána za mladého akvitánského vévodu Viléma. Záletný manžel ji však již po roce trvání manželství zapudil. Znovu se provdala roku 1093, kdy se stala druhou chotí bretaňského vévody Alana IV. Během jeho účasti na křížové výpravě spravovala panství a také se setkala s učením potulného kazatele Roberta z Arbrisselu.\n\nVévoda Alan se ze Svaté země vrátil a roku 1112 vzdal ve prospěch syna Conana vlády. Stal se mnichem v Redonu. Ermengarda pak vstoupila do kláštera Fontevrault, kde žili následovníci Roberta z Arbrisselu.\n\nZřejmě kolem roku 1116 se do téhož kláštera uchýlila i Filipa z Toulouse, druhá choť záletného akvitánského vévody. Zdá se, že roku 1119, v době, kdy byla Filipa i Ermengardin muž Alan Bretaňský po smrti, žila Ermengarda na synově dvoře a podala na Viléma Akvitánského stížnost k církevnímu koncilu kvůli tomu, že ji kdysi opustil.\n\nPoté se stala jeptiškou v cisterciáckém klášteře Larrey. Roku 1132 se vydala na návštěvu Svaté země, kde byl její bratr Fulko jeruzalémským králem. Po návratu do Francie založila u Nantes klášter Berzé a zřejmě se usídlila v klášteře v Redonu, kde byla po svém skonu jako žena pokročilého věku i pohřbena.\n\n"}
{"id": "659327", "url": "https://cs.wikipedia.org/wiki?curid=659327", "title": "Triple Divide Peak (Lewis Range)", "text": "Triple Divide Peak (Lewis Range)\n\nTriple Divide Peak je hora v Lewis Range v Montaně. Hora představuje významný hydrografický uzel severoamerického kontinentu. Na Triple Divide Peaku se stýkají rozvodnice oddělující povodí řek odvádějící své vody do Atlantského oceánu, Tichého oceánu a Severního ledového oceánu. Jedná se o jediné místo na Zemi, odkud jsou vody odváděny do tří různých oceánů. Vodní toky odvádějící vody ze svahů Triple Divide Peaku nesou příznačná jména: Pacific Creek, Atlantic Creek a Hudson Bay Creek.\n\nVýše uvedené platí za předpokladu, že je Hudsonův záliv řazen k Severnímu ledovému oceánu. Existují totiž členění světového oceánu, kde je Hudsonův záliv řazen k Atlantskému oceánu.\n\nPokud by výše uvedený předpoklad neplatil, byl by oním významným hydrografickým uzlem vrchol hory Snow Dome ležící v Sir Winston Churchill Range na hranici mezi Britskou Kolumbií a Albertou.\n\nKolem Triple Divide Peak vede dálková turistická trasa Continental Divide Trail.\n"}
{"id": "659334", "url": "https://cs.wikipedia.org/wiki?curid=659334", "title": "Robert z Arbrisselu", "text": "Robert z Arbrisselu\n\nRobert z Arbrisselu (\"fr. Robert d'Abrissel\",1050 – 25. února 1117) byl potulný kazatel, poustevník, teolog a zakladatel kláštera Fontevrault.\n\nNarodil se jako syn duchovního ve vsi Arbrissel v Bretani a po studiích se stal knězem. Kritizoval tehdejší kněžské zvyklosti a zamířil do lesního ústraní, kde se stal poustevníkem. Svým kázáním získal mnoho následovníků a následovnic napříč společenskými vrstvami.\n"}
{"id": "659335", "url": "https://cs.wikipedia.org/wiki?curid=659335", "title": "Homérské hymny", "text": "Homérské hymny\n\nHomérské hymny (řecky \"Ομηρικοί ύμνοι\", \"Omirikí ímni\") je sbírka 33 hymnů (oslavných písní na olympské bohy a polobohy) psaných daktylským hexametrem dochovaná pod jménem Homérovým. Hymny však pochází z různých dob (nejstarší ze 7. století př. n. l., nejmladší z doby helénistické ze 3. století př. n. l.) a jsou od různých autorů. Používají sice homérského verše a stylu, ale slovní zásoba je mladší.\n\nHomérské hymny mají rozdílný rozsah (od 3 do 582 veršů) i charakter, některé z nich jsou orfické (nábožensko-mystické). Byly nejspíše určené k přednesu na různých kultovních místech (Délos, Delfy, Eleusis) a přednášeli je rapsódové jako úvod k recitacím z Homéra. Podle rozsahu se homérské hymny rozdělují na dvě části, na tzv. velké (v následujícím přehledu první čtyři) a malé, přičemž ve velkých je silně rozvinut epický prvek.\n\n\n\n"}
{"id": "659347", "url": "https://cs.wikipedia.org/wiki?curid=659347", "title": "Ondřej Dirre", "text": "Ondřej Dirre\n\nOndřej Dirre též Andreas Dirré (14. listopadu 1610, Olomouc – 21. listopadu 1669, Brno) byl olomoucký kanovník a prelát, brněnský kanovník, od roku 1656 světící biskup olomoucký a od r. 1666? také titulární biskup nikopolitánský.\n\n"}
{"id": "659348", "url": "https://cs.wikipedia.org/wiki?curid=659348", "title": "Lucia Molnárová", "text": "Lucia Molnárová\n\nLucia Molnárová (* 5. říjen 1986 Bratislava) je slovenská herečka. Je sestrou — dvojčetem herečky Petry Molnárové.\n\n\n"}
{"id": "659351", "url": "https://cs.wikipedia.org/wiki?curid=659351", "title": "Petra Molnárová", "text": "Petra Molnárová\n\nPetra Molnárová (* 5. říjen 1986 Bratislava) je slovenská herečka. Je sestrou — dvojčetem herečky Lucie Molnárové.\n\n\n"}
{"id": "659352", "url": "https://cs.wikipedia.org/wiki?curid=659352", "title": "Bajo", "text": "Bajo\n\nBajo byla československá žvýkačka vyráběná ve Velimi. Žvýkačka s ovocnou příchutí o hmotnosti 6,5 g měla tvar kvádru bílé barvy se dvěma prohlubněmi. Ke žvýkačkám byly přibalovány obrázky, díky čemuž mohla být cena žvýkačky 2,50 Kčs (žvýkačka Pedro v té době stála 1 Kčs). Obrázky byly očíslovány od 1 do 50 a kdo získal všech 50 obrázků, mohl se zúčastnit soutěže. Obrázků byly uvedeny dvě sady. První sada obsahovala obrázky afrických zvířat, druhá sada obsahovala obrázky postav večerníčků .\n"}
{"id": "659353", "url": "https://cs.wikipedia.org/wiki?curid=659353", "title": "Ą", "text": "Ą\n\nĄ (minuskule ą) (litevsky \"a nosinė\", polsky \"a z ogonkiem\", kašubsky \"a z blewiązką\", latinsky \"a caudata\", švédsky \"svansförsett a\"), je písmeno latinky. Vyskytuje se v polštině, kašubštině, litevštině, v dalších jazycích, jako je například Creekština (ze skupiny jazyků Muskogí v makro-algonkinském kmeni), Navažština, Západní apačština, Čirikavština, Meskalero-čirikavština, Hocąkština, Gwich'inština, Tutčonština a Elvdalština. Obvykle se používá jako nosovka, v litevštině již jen jako historický grafický příznak, podobně jako v češtině ú versus ů, v litevštině se někdy vyslovuje jako poněkud delší než \"a\". V litevštině se může \"ą\" vyskytovat také na začátku slova (například \"ąžuolas\" – dub), na rozdíl od například polštiny, kašubštiny a dalších jazyků, ve kterých se na začátku slova vyskytovat nemůže. \n"}
{"id": "659354", "url": "https://cs.wikipedia.org/wiki?curid=659354", "title": "O chytrém Honzovi", "text": "O chytrém Honzovi\n\nO chytrém Honzovi je československá hudební pohádka z roku 1985, režírovaná Ludvíkem Rážou.\n\nHonza je syn chalupníka Krále. Ten jednoho dne svého syna vzbudí s tím, že se v novinách píše, že každý král musí dát draku Kvadrátovi za ženu jednu ze svých dcer. Honza se po dlouhém přemýšlení nakonec rozhodne se za draka Kvadráta provdat a vydá se na cestu.\n\nCestou se zastaví v hostinci, kde je hostinskou Karkulka. V hostinci se seznámí s princi Bajajou a Banenem. Ti se nemohou dohodnout, protože jejich prostřední bratr, který neříká tak ani tak, ale na jeho slova vždycky dojde, je zaklet do žaludu. Při další cestě potká vodníka Pepu, který bydlí v chaloupce na muří nožce, a dále potká Ježikůži, od které se dozví, že je to zakletá princezna Kardanka. Všichni, které na této cestě potkal, když se dozvěděli, že jde za drakem Kvadrátem, ho požádají, aby jim pomohl.\n\nPak Honza dojde do jeskyně draka Kvadráta, kde jsou už čtyři princezny, Obejda, Zubejda, Prebenda a Treperenda. Pak se objeví drak Kvadrát a Honza při pohledu na něj zkamení. Honza se ale líbí princezně Zubejdě, která umí čarovat, tak když drak Kvadrát není doma, Honzu zase odčaruje. Honza se ale od ní nechá znovu začarovat. Když se drak Kvadrát vrátí, chce po princezně Obejdě, aby Honzu odčarovala, a navrhne Honzovi souboj ve vzduchu, ve vodě a na zemi. Když vyhraje, Kvadrát mu splní přání. V souboji ve vzduchu mu pomůže Ježikůže a Honza si po výhře přeje, aby Ježikůže byla opět princeznou Kardankou. V souboji ve vodě mu pomůže vodník Pepa. V souboji na zemi, kterým je závod Formule 1, mu pomůžou princové Bajaja a Banene. Protože drak měl nehodu a skončil v nemocnici, princezny jsou volné, ale Honzovi už nemá kdo splnit třetí přání, novou střechu na chalupu rodičů.\n\nKdyz už jsou princezny volné, princezna Obejda si vybere za muže Honzu. Princezna Zubejda si vybere za muže vodníka Pepu. Princezna Treperenda si za muže vybere prince Bajaju a princezna Prebenda si za muže vybere prince Baneneho. Když přiběhne princezna Kardanka, která by také chtěla Honzu, ten už je zadaný. Ale poradí jí, že na vrcholu jednoho stromu je žalud, do kterého je zakletý princ Banejo. Princové Bajaja a Banene jí řeknou, že vlastně ona jediná může jejich bratra vysvobodit, což ona nakonec udělá. Do jeskyně přijdou Honzovi rodiče a jako svatební dar Honzovi a Obejdě dávají slepici, která snáší zlatá vejce. Honza ale slepici pustí na svobodu. Nakonec se v hostinci u hostinské Karkulky koná pět svateb.\n\nVýtvarník scény a kostýmů Stanislav Holý.\n\n"}
{"id": "659358", "url": "https://cs.wikipedia.org/wiki?curid=659358", "title": "Ұ", "text": "Ұ\n\nҰ (minuskule ұ) je písmeno cyrilice. Je používáno pouze v kazaštině. Jedná se o variantu písmena Ү.\n"}
{"id": "659360", "url": "https://cs.wikipedia.org/wiki?curid=659360", "title": "Velemlok japonský", "text": "Velemlok japonský\n\nVelemlok japonský (\"Andrias japonicus\") je velký obojživelník, druhý největší velemlok na světě. Jedná se o japonský endemitní druh. Do Evropy byl poprvé dovezen Philipp Franz von Sieboldem v roce 1820. Má zavalité tělo dlouhé 1,5 m se širokou a plochou hlavou a s malými nozdrami. Čich mu umožňuje dobře vyhledat kořist. Čelisti jsou silné, ocas je krátký a zploštělý. Dorůstá velikosti až 150 cm.\n\nVelemlok japonský přebývá v čisté a chladné vodě, je aktivní pouze v noci. Když je ohrožen, vydává zápach připomínající japonský pepř, proto se mu v japonštině říká \"Ósanšóuo\" (オオサンショウウオ/大山椒魚), což lze volně přeložit jako „velká pepřová ryba“.\n\nDíky svým pahýlovitým končetinám působí v říčních proudech poněkud neobratně. Kvůli tomu také celkem obtížně zvládá překážky na řece, jako jsou přehrady. Každoroční červencové cesty proti proudu jsou přitom nutné, aby se na horním toku řeky mohl rozmnožovat. Když najde samec vhodné podvodní doupě v břehu řeky dobře kryté před vodními proudy, které jsou pro vajíčka nebezpečím, hlídá je.\n\nPo měsíci připlavou samičky. Velemlok samičku do doupěte naláká a oplodní ji. Nezřídka své doupě neubrání před ostatními samci a tak vypuštěná vajíčka oplodní i oni. Po oplodnění vajíčka hlídá největší samec, který po jejich vylíhnutí a dostatečnému zesílení odplouvá zpět na dolní tok. Většina mláďat se nedožije dospělosti a jsou potravou pro ryby a ostatní obojživelníky. Strategií přežití je ukrývání se pod kameny a listy.\n\nVelemlok japonský se živí jinými obojživelníky a rybami. Denně uloví obvykle jednu rybu.\n"}
{"id": "659361", "url": "https://cs.wikipedia.org/wiki?curid=659361", "title": "Ҏ", "text": "Ҏ\n\nҎ (minuskule ҏ) je písmeno cyrilice. Je používáno pouze v kildinské sámštině. Jedná se o variantu písmena Р.\n"}
{"id": "659362", "url": "https://cs.wikipedia.org/wiki?curid=659362", "title": "Alan IV. Bretaňský", "text": "Alan IV. Bretaňský\n\nAlan IV. Bretaňský ( \"Alain Fergent\", \"Alan Fergant\"; † 13. října 1119 Redon) byl vévoda bretaňský, hrabě z Rennes a Nantes a účastník první křížové výpravy.\n\nByl synem Hawise Bretaňské a Hoela z Cornwallu. Po otcově smrti roku 1084 převzal vévodství a následně se z politických důvodů oženil s Konstancií , dcerou Viléma Dobyvatele. Sňatek měl být zárukou míru mezi dlouhodobě znesvářenou Normandií a Bretaní. Mladá vévodkyně však v srpnu 1090 zemřela a kronikář Vilém z Malmesbury hovořil dokonce o otravě. Roku 1093 se Alan znovu oženil, pojal za manželku Ermengardu, bývalou akvitánskou vévodkyni a dceru hraběte Fulka z Anjou. S Fulkem tak vytvořil koalici proti rozšiřování anglonormanského vlivu. Poté roku 1096 vyslyšel výzvu papeže Urbana II. k osvobození Svatého hrobu a vydal se na první křížovou výpravu.\n\nPo dobu vévodovy nepřítomnosti spravovala Ermengarda do roku 1101 panství. Na svého manžela měla velký vliv a společně podporovali náboženskou reformu. Roku 1106 se vévoda Alan na straně anglického krále Jindřicha účastnil bitvy u Tinchebray, stal se jeho vazalem a oženil svého syna Conana s královou levobočnou dcerou. Šest let poté přenechal pro nemoc vévodství synovi a odešel do kláštera Saint-Saveur v Redonu. Zemřel roku 1119 tamtéž.\n\n"}
{"id": "659363", "url": "https://cs.wikipedia.org/wiki?curid=659363", "title": "Ӭ", "text": "Ӭ\n\nӬ (minuskule ӭ) je písmeno cyrilice. Je používáno pouze v kildinské sámštině. Jedná se o variantu písmena Э.\n"}
{"id": "659367", "url": "https://cs.wikipedia.org/wiki?curid=659367", "title": "Ӊ", "text": "Ӊ\n\nӉ (minuskule ӊ) je písmeno cyrilice. Je používáno pouze v kildinské sámštině. Jedná se o variantu písmena Н.\n"}
{"id": "659368", "url": "https://cs.wikipedia.org/wiki?curid=659368", "title": "Ӎ", "text": "Ӎ\n\nӍ (minuskule ӎ) je písmeno cyrilice. Je používáno pouze v kildinské sámštině. Jedná se o variantu písmena М.\n"}
{"id": "659370", "url": "https://cs.wikipedia.org/wiki?curid=659370", "title": "Ӆ", "text": "Ӆ\n\nӅ (minuskule ӆ) je písmeno cyrilice. Je používáno v chantyjštině a v kildinské sámštině. Jedná se o variantu písmena Л.\n"}
{"id": "659371", "url": "https://cs.wikipedia.org/wiki?curid=659371", "title": "Teufelsberg", "text": "Teufelsberg\n\nTeufelsberg je kopec v Berlíně navršený z válečných trosek. Na jeho vrcholu měla sídlo americko-britská odposlouchávací základna. Dnes jsou budovy ve zchátralém stavu, ale od února 2011 poprvé přístupné veřejnosti.\n\nNa místě, kde se dnes nachází Teufelsberg (Čertův kopec), měl podle nacistických plánů v rámci projektu „Welthauptstadt Germania“ (hlavní město světa Germania) vzniknout vysokoškolský kampus. Na jeho realizaci se začalo pracovat již před válkou – v letech 1937 až 1940 byla vybudována hrubá stavba fakulty vojenské techniky.\n\nKrátce po druhé světové válce byla hrubá stavba vysoké školy částečně odstřelena a použita jako stavební materiál. Zbytky budovy byly od roku 1950 postupně plněny sutí z trosek válkou zničeného města. Po dobu 22 let bylo na toto místo denně naváženo až 800 nákladních vozů suti - až 7 000 m; 14. listopadu 1957 byl na vznikající horu dovezen desetimilionový kubík. Celkově sem do roku 1972 bylo navezeno 26 miliónů metrů krychlových suti, což odpovídá přibližně třetině všech berlínských poválečných trosek (tzn. asi 15 000 budov). V roce 1972 byl celý pozemek osazen stromy a celkově zkultivován. Hned poté začal být Teufelsberg využíván jako sportovní areál. Mohli jste tu najít nejen horolezeckou stěnu, která se zachovala dodnes, ale např. i sáňkařskou dráhu, lyžařský skokánek a dokonce i vlek. Ten ale musel být odstraněn, protože rušil rádiovou komunikaci Spojenců. U příležitosti oslav 750. výročí Berlína se tu dokonce konal světový pohár ve slalomu. Dnes tu ještě najdeme i „sjezdovku“, na které si berlínští milovníci zimních sportů mohou při dostatku sněhu užívat. V 70. letech byla na jižním svahu Teufelsbergu založena vinice, z jejíchž hroznů bylo ještě v 80. letech vyráběno víno s příznačným názvem „Wilmersdorfer Teufelströpfchen“ (Wilmersdorfské čertovy kapky). V roce 1984 byla ale vinice přemístěna na zimní stadion Wilmersdorf.\n\nAle Teufelsberg neobjevili jen příznivci volnočasových aktivit. Již od roku 1957 obsadila vrchol kopce americká armáda, jelikož jako nejvyšší místo v Berlíně byl Teufelsberg ideálním místem pro umístění odposlouchávací stanice. Zpočátku pouze mobilní zařízení určené k monitorování vzdušného prostoru – zejména tří leteckých koridorů mezi Berlínem a Spolkovou republikou – bylo brzo nahrazeno stálými budovami. K nim bylo v průběhu času přistavěno pět kopulí s anténami (nejvyšší radarová věž měří 69 m), které sloužily od dob studené války hluboko do období Varšavské smlouvy k monitorování dění ve vzdušném prostoru. Kromě Teufelsbergu (v americkém žargonu nazývaného T´Berg) byly odposlouchávací stanice také v Marienfelde, na letišti Tempelhof a na letišti Gatow. Stanice byly součástí americké celosvětové špionážní sítě „Echelon“. Vojáky za prací na Teufelsberg svážely kyvadlové autobusové linky z jejich kasáren (Britové přijížděli z Gatow – dnešních kasáren generála Steinhoffa, Američané většinou z Andrews-Baracks nebo McNair-Baracks ve čtvrti Lichterfelde). Bylo tu i parkoviště pro vysoce postavené zaměstnance. Vojáci pracovali ve třech směnách v průběhu celého dne - 8-17h, 17-23h a 23-8h. Dobové zprávy hovoří o 800 – 1 500 nasazených vojácích denně. Vojáci museli pracovat 9 hodin denně bez denního světla (a většinou bez delších pauz), protože kancelářské budovy neměly okna, aby zvenku nebylo možné pozorovat, co se uvnitř odehrává.\n\"Až do roku 2003 seděl Turek Hüseyin Yildirim (známý pod krycím jménem „Blitz“ – blesk) v americkém vězení. Jakožto spolupracovník Stasi působil jako mechanik v amerických kasárnách v Lichterfelde. Osobně nikdy nevstoupil na Teufelsberg, ale jako mechanik se spřátelil s mnoha vojáky působícími na Teufelsbergu a takto získané tajné informace potom prodával do východního Berlína. Roku 1988 byl zatčen. Svědek procesu byl toho názoru, že Stasi nemusela informace získávat tak komplikovaně. Protože údajně, jakmile někdo získal povolení k přístupu na Teufelsberg, bylo tam něco ukrást jednodušší než v knihkupectví – na Teufelsbergu totiž platilo heslo „Důvěra je lepší než kontrola.“\nJakmile se po pádu Sovětského svazu stala odposlouchávací stanice zbytečnou, stáhli se Američani i Britové z Teufelsbergu pryč. Ještě před pádem zdi bylo naplánováno stanici do roku 1995 zmodernizovat a rozšířit. Původní budovy tedy zůstaly stát, případně byly zrenovovány a v některých byly nainstalovány nové radary. Vše tak, aby od roku 1989 mohly být používány k monitorování civilního letového provozu. Zároveň se ale hledaly možnosti dalšího civilního využití areálu – Berlínský senát prodal pozemek o rozloze téměř 15 000 metrů čtverečních za 5,2 milionů marek kolínské investiční společnosti. Od roku 1998 existovaly plány na zřízení kongresového hotelu, muzea doby studené války, exkluzivních bydlení: loftů a vil a výletní restaurace. Projekt měl být (jak stojí na informační tabuli u vchodu) dokončen do roku 2002. Ale kvůli velkému odporu obyvatel a ochránců přírody a extrémně rostoucím nákladům na stavbu nebyl uskutečněn. Do zastavení prací byl v 2. patře americké provozní a radarové budově realizován pouze ukázkový loftový byt a na východním okraji areálu mj. základy pro vily a garáže.\nRuiny staveb byly hlídány až do roku 2003, kdy bylo střežení z finančních důvodů přerušeno. To vedlo k masivnímu navýšení vandalismu. Roku 2005 se střežení objektu ujala bezpečnostní agentura, ale plot chránící pozemek je neustále znovu a znovu narušován a vandalismu nelze lehce zabránit. Vzhledem k tomu, že do konce roku 2004 nebyly stavební práce dokončeny, propadlo stavební povolení a od dubna 2006 je pozemek podle berlínského územního plánu „lesním pozemkem“, žádné další stavební práce na něm tedy nemohou být realizovány. Centrum pro ochranu přírody u Teufelssee požaduje zbourání všech budov s výjimkou impozantní radarové věže a uvedení pozemku do přírodního stavu. Na to by ale pozemek musel být nejdříve zpět odkoupen státem, což ale senát odmítá, protože na pozemku vázne dluh 33 mil. Euro. V roce 2008 plánovala koupi pozemku nadace Maharishi a očekávala, že jí městská čtvrť udělí stavební povolení na projekt védské „univerzity míru“. Mělo být zastavěno celkově 24 000 m2, dle plánu měla vzniknout 12 patrová věž (50 m vysoká), která měla být nazvána „Věž neporazitelnosti“ a měla sloužit jako pomník německého sjednocení. Projekt chtěl finančně podpořit režisér David Lynch a na Teufelsbergu položil symbolický základní kámen. Koncem roku 2008 předala nadace Maharashi odpovědnost za stavbu „univerzity míru“ úřadu spolkového kancléře s odůvodněním, že zprostředkovává pouze vědění. Spolkové kancléřství ale projekt nikdy nepodpořilo. Současný majitel 15. února 2011 oznámil, že by budovy odposlouchávací stanice rád zachoval a začlenil pod ochranu památkové péče. Rád by objekty zkultivoval a na pozemku zřídil výletní hostinec, špionážní muzeum a zároveň zrealizoval původní ideu loftových bytů v objektu. V současnosti působí v letních měsících na pozemku umělecká skupina a pozemek je střežen bezpečnostní službou. Od 13. února 2011 je poprvé v historii díky prohlídkám možné na pozemky bývalé odposlouchávací stanice Teufelsberg legálně vstoupit. V listopadu 2018 byl vstup do areálu zpoplatněn a otevírací doba byla 11 - 16:30. Díry v oplocení byly opraveny a těžko šlo najít skulinu, kudy by se dalo vstoupit do areálu jinak, než mimo hlavní bránu.\n\nOdposlouchávací stanice Teufelsberg se stala jedním z dějišť německé filmové minisérie \"„Pod jedním nebem“\", ve které se k tajným informacím ze základny snaží dostat agent-Romeo nasazený východoněmeckou Stasi na dvě ženské pracovnice komplexu.\nOpuštěné americké základně se rovněž věnuje druhý díl dokumentárního seriálu \"„Zapomenuté megastavby“\".\n"}
{"id": "659376", "url": "https://cs.wikipedia.org/wiki?curid=659376", "title": "Ӈ", "text": "Ӈ\n\nӇ (minuskule ӈ) je písmeno cyrilice. Je používáno v čukotštině, v dolganštině, v enetštině, v chantyjštině, v kildinské sámštině, v mansijštině, v nenečtině, v nivchštině. Jedná se o variantu písmena Н. Písmeno zachycuje stejnou hlásku jako písmeno Ҥ, písmeno Ң a spřežka Нг.\n"}
{"id": "659377", "url": "https://cs.wikipedia.org/wiki?curid=659377", "title": "Kurt Gerstein", "text": "Kurt Gerstein\n\nKurt Gerstein (11. srpna 1905 Münster – 25. července 1945 Paříž) byl německý příslušník SS. Je známý především díky tzv. Gersteinově zprávě, která ukončila jeho neslavnou kariéru u SS a v níž se snažil předat světu příšerné zkušenosti, které získal během svého působení v čele Institutu pro hygienu.\n\nPoté, co vystudoval důlní inženýrství, pracoval do r. 1936 pro těžařskou společnost v Saarbrückenu. V r. 1933 vstoupil do nacionálně socialistické strany (NSDAP). Záhy se však dostal do konfliktu s vládní ideologií, neboť byl členem organizace evangelické mládeže a přátel Bible. V září 1936 byl zatčen gestapem a vyloučen ze strany. Po svém propuštění studoval v lékařském ústavu v Tübingen. 14. 7. 1938 byl znovu zatčen a internován v koncentračním táboře Welzheim.\n\nV roce 1940 se Gerstein dozvěděl o probíhajícím nacistickém \"programu euthanasie\", kdy byla násilně usmrcena jeho švagrová M. Ebeling. Osobní zkušenost přivedla Gersteina k myšlence vstoupit do struktur vládnoucího režimu a co nejlépe poznat zákulisí vyhlazování obyvatel. R. 1941 se mu podařilo stát se členem SS. Byl přijat do hygienického oddílu sanitní služby Waffen SS. Za zásluhy při zastavení tyfové epidemie byl povýšen na SS-obersturmführera.\n\nV této funkci Gerstein pracoval na plánech pro využití nejrůznějších plynů. Mezi nimi byl i pozdější vražedný Cyklon B, který byl od roku 1942 používán v plynových komorách vyhlazovacích táborů.\n\nV srpnu 1942 byl služebně vyslán do vyhlazovacích táborů Belzec, Treblinka a Majdanek. V Belžci se stal svědkem příjezdu transportu židů ze Lvova. Ze 6700 lidí bylo 1450 již mrtvých. V doprovodu kapitána policie sledoval selekci příchozích a následné zavraždění asi 3000 osob z transportu v plynových komorách.\n\nGerstein otřesen tím, co viděl, snažil se na hrůzy upozornit jak západní spojence, tak neutrální země. Při návratu do Berlína kontaktoval tajemníka švédského velvyslanectví barona Görana von Otter a podal mu obšírnou zprávu. Švédská vláda, třebaže vzala Gersteinovu zprávu na vědomí, nechala ji ležet tři roky v archivu. Gerstein o hromadném vyvražďování zpravil ještě asi 100 lidí, mezi nimi biskupa Otto Dibelia, který patřil k protinacistické církevní opozici. Vypravil se rovněž k papežskému nunciovi. Ten se ho nejprve otázal, je-li vojákem, poté s ním další jednání přerušil a vyzval ho k opuštění papežské legace.\nGerstein žádal po západních spojencích, aby vojensky zasáhli v oblasti táborů. Pokud mohl, zdržoval dodávky plynu, aby co nejvíce zbrzdil hromadné vyvražďování. Lidé, na které se obracel, však často nevěřili, že by mohlo být pravda to, co tvrdí. (Ještě i v letech po válce, kdy byly zveřejněny fotografické snímky a filmové záběry z osvobozených lágrů, nechtěla si veřejnost připustit, že by něco takového vůbec bylo možné.)\n\nAčkoli byl Gerstein na věci silně zainteresován a na řadě dokumentů bylo jeho jméno, vydal se po konci války k francouzské armádě, kde se dobrovolně vzdal a předal do jejích rukou svou zprávu. Ani Francouzi mu příliš nevěřili. Byl zatčen a vsazen do vězení. Švédské velvyslanectví v Londýně potvrdilo pravdivost Gersteinovy zprávy, jakož i kontakty s baronem von Otter. Přesto byl dále držen ve vazbě. 25.7.1945 zemřel ve vězení ve Fresnes.\n\nOkolo Gersteinovy smrti se kupí řada nejasností. Zpráva francouzského vojenského lékaře hovoří o sebevraždě oběšením. Jeho hrob se nepodařilo vypátrat. Nelze vyloučit, že o umlčení nepohodlného svědka se postaral někdo z řady skutečných nacistických zločinců.\n\nGersteinově zprávě se dostalo významné pozornosti u norimberského tribunálu při vyšetřování holokaustu.\n\n"}
{"id": "659381", "url": "https://cs.wikipedia.org/wiki?curid=659381", "title": "Ң", "text": "Ң\n\nҢ (minuskule ң) je písmeno cyrilice. Je používáno v baškirštině, v dunganštině, v chakaštině, v chantyjštině, v kalmyčtině, v kazaštině, v kyrgyzštině, v tatarštině, v tuvanštině. Jedná se o variantu písmena Н. Písmeno zachycuje stejnou hlásku jako písmeno Ҥ, písmeno Ӈ a spřežka Нг.\n"}
{"id": "659383", "url": "https://cs.wikipedia.org/wiki?curid=659383", "title": "Ҥ", "text": "Ҥ\n\nҤ (minuskule ҥ) je písmeno cyrilice. Je používáno v altajštině, v jakutštině, ve východní marijštině. Jedná se o variantu písmena Н. Písmeno zachycuje stejnou hlásku jako písmeno Ң, písmeno Ӈ a spřežka Нг.\n"}
{"id": "659386", "url": "https://cs.wikipedia.org/wiki?curid=659386", "title": "Vratička jednoduchá", "text": "Vratička jednoduchá\n\nVratička jednoduchá (\"Botrychium simplex\") je malá, vytrvalá kapradina z čeledi hadilkovitých (\"Ophioglossaceae\") nenápadného vzhledu, patřící mezi nejvzácnější rostliny Evropy.\n\nVratička jednoduchá je tvořena pouze jedním listem, malým kořenem a šťavnatou lodyhou. Stonek je světle zelený, šťavnatý a šťíhlý. List roste na bázi stonku a je obalen blanitou pochvou loňského listu, která má světle hnědou až zelenou barvu. List má sterilní a fertilní část oddělenou ve spodní části listu. Sterilní část má nepravidelné úkrojky, které mohou být celokrajné nebo 2–3 laločnaté se slabě znatelnou až neznatelnou střední žilkou. Fertilní část je jednoduchá. Výtrusnice mohou být přisedlé či volné. Jejich počet se pohybuje okolo 4 až 12. Nejprve jsou olivově zeleného zbarvení, později se barva změní na červenohnědou. Rostlinka je diploidní (2n=90).\n\nDruh se vyskytuje hlavně v mírném až chladnějším pásu severní polokoule jako v Severní Americe, střední Evropě, východní Asii, dále v Pyrenejích a Řecku.\nV Česku bylo kdysi značné rozšíření této kapradiny na Šumavě a v Dolní Lipové na vápencových kopcích. Rostla nejvíce na smilkových loukách, rašelinách a vřesovištích.\n\nVratička jednoduchá patří mezi přísně chráněné rostliny . Nebyla během posledních 50 let spatřena na území České republiky, tím pádem je zařazena mezi vyhynulé taxony .\n\n\n\n\n \n"}
{"id": "659387", "url": "https://cs.wikipedia.org/wiki?curid=659387", "title": "Barupė", "text": "Barupė\n\nBarupė je řeka ve střední Litvě, levý přítok řeky Nevėžis. Teče v okresech Jonava a Kėdainiai.\n\nPramení na jihozápadním okraji vsi Žinėnai, 13 km na západojihozápad od okresního města Jonava. Teče zpočátku na severoseverovýchod, u obce Ručiūnai se v délce 2,5 km odkání na západ a vrací se do směru na severoseverovýchod, po maximálním přiblížení trati Jonava - Kėdainiai se stáčí směrem celkově západním až do soutoku s Nevėžisem. 5 km od tohoto soutoku, v Labūnavě, protéká rybníkem Labūnavos tvenkinys (plocha 109,9 ha). Na řece jsou ještě dva menší rybníky: na hranici mezi okresy Jonava a Kėdainiai v obci Kuigaliai a další v Labūnavě (2,5 km od ústí, plocha 9 ha). Do Nevėžisu se vlévá u vsi Kruopiai (necelý 1 km na západ od Labūnavy) jako jeho levý přítok 43,7 km od jeho ústí do Němenu.\n\nÚdolí dolního toku je poměrně hluboké. Šířka koryta je 5 – 12 m, hloubka 0,1 - 0,4 m. Rychlost toku je 0,1 - 0,2 m/s. Průměrný spád je 1,1 m/km. Dolní tok spadá do Hydrografické rezervace Barupė (ustanovena v roce 1992, plocha 35 ha). \n\n\n"}
{"id": "659388", "url": "https://cs.wikipedia.org/wiki?curid=659388", "title": "Energo-Pro", "text": "Energo-Pro\n\nEnergo-Pro je energetická skupina zaměřená na vodní elektrárny. Byla založena v roce 1994 v České republice (ve Svitavách), dnes má ale většinu aktiv v zahraničí – v Bulharsku, Gruzii a Turecku. Vlastní a provozuje 37 elektráren, které mají celkový instalovaný výkon přes 850 MW a ročně vyrobí 3 TWh elektrické energie. Společnost celosvětově zaměstnává asi 8 000 osob. Skupina byla ke konci roku 2013 největším dlužníkem České exportní banky, když jí dlužila 13,5 miliardy Kč. Své dluhy vždy řádně splácela.\n\nSpolečnost ENERGO – PRO a.s. je holdingovou společností zahraničních aktiv skupiny a jejími majiteli byli Jaromír Tesař (75 %) a Jiří Krušina (25 %). Od roku 2016 je jediným akcinářem společnost DK Holding Investments, s.r.o., kterou vlastní Jaromír Tesař.\n\nV Gruzii je společnost Energo-Pro nejúspěšnější. Na zdejší trh vstoupila v roce 2007, dnes zde vlastní 15 vodních elektráren, jednu paroplynovou elektrárnu a dvě distribuční elektrárenské společnosti (včetně přenosové soustavy). Obsluhuje téměř milion zákazníků a je největším zahraničním investorem v Gruzii.\n\nV Bulharsku společnost vlastní a provozuje 14 vodních elektráren o celkovém instalovaném výkou 166 MW a provozuje distribuční společnost na severovýchodě země, která má 1,2 milionu zákazníků. Podobně jako další zahraniční distibuční společnosti má společnost od roku 2013 velké spory s místním regulátorem energetiky.\nV březnu 2014 skupina podala nejvyšší nabídku na koupi slovinského výrobce vodních turbín Litostroj Power, mezi jehož dceřiné společnosti patří i česká ČKD Blansko Engineering, a.s. V květnu 2014 se stala majitelem Litostroje česká společnost Celveti Estates s.r.o., která se v březnu 2016 přejmenovala na ENERGO-PRO Industries, s.r.o. a jejímž vlastníkem je Tesařův DK Holding Investments.\n\nSpolečnost Dolnolabské elektrárny a.s. vlastní a provozuje MVE Litoměřice s instalovaným výkonem 7,22 MW. Vlastníky společnosti k 31.12.2013 byli Jaromír Tesař (45 %), Jan Motlík (33 %), Jiří Krušina (17 %) a Petr Tesař (5 %). V březnu 2016 vlastní 62 % akcií Tesařův DK Holding Investments, 33 % Jan Motlík a zbylých 5 % Petr Tesař. Jaromír Tesař má také vlastnit MVE Brandýs nad Labem.\n\nV Turecku společnost vlastní a provozuje 5 vodních elektráren o celkovém instalovaném výkou 95 MW. V Arménii se účastní výstavby jedné vodní elektrárny.\n\nV České republice sidlí společnost Czech Hydro s.r.o., která v letech 2004 až 2016 nesla jméno ENERGO-PRO Czech, s.r.o.. Tato společnost vlastní 11 malých vodních elektráren s instalovaným výkonem 31 MW. Majiteli společnosti byli Jaromír Tesař, Jiří Černý a Jiří Krušina. Od roku 2016 je jediným majitelem společnost JK Holding CZ s.r.o., kterou vlastní Jiří Krušina. Společnost vlastní a provozuje elektrárny:\n"}
{"id": "659391", "url": "https://cs.wikipedia.org/wiki?curid=659391", "title": "Seznam scholastiků Metropolitní kapituly u svatého Václava v Olomouci", "text": "Seznam scholastiků Metropolitní kapituly u svatého Václava v Olomouci\n\nScholasterie olomoucké kapituly byla povýšena na hodnost 4. kapitulního preláta dne 26. VII. 1492\n\n"}
{"id": "659392", "url": "https://cs.wikipedia.org/wiki?curid=659392", "title": "Arthur Lewis", "text": "Arthur Lewis\n\nSir (William) Arthur Lewis (23. ledna 1915 Castries – 15. června 1991 Bridgetown) byl ekonom ze Svaté Lucie, který v roce 1979 spolu s Theodorem Schultzem získal Nobelovu cenu za ekonomii za „průkopnický výzkum ekonomického rozvoje se zvláštním zřetelem na problémy rozvojových zemí“. Stal se tak prvním černochem, který získal jinou Nobelovu cenu než za mír či literaturu.\n\n"}
{"id": "659399", "url": "https://cs.wikipedia.org/wiki?curid=659399", "title": "Seznam apoštolských vikariátů", "text": "Seznam apoštolských vikariátů\n\nToto je seznam apoštolských vikariátů katolické církve:\n\n\n\n\n\n"}
{"id": "659404", "url": "https://cs.wikipedia.org/wiki?curid=659404", "title": "Heřman Hannibal Blümegen", "text": "Heřman Hannibal Blümegen\n\nHeřman Hannibal svobodný pán Blümegen (1. června 1716, Vídeň – 20. října 1774, Brno), byl římskokatolický duchovní, kanovník a prelát olomoucké a brněnské kapituly, který se roku 1763 stal biskupem královéhradeckým.\n\nJeho otec se jmenoval Heřman Jošt svobodný pán Blümegen, matka Isabela Marie Alžběta Jenovéfa z Deuringu. Heřman měl sedm sourozenců:\n\nPrelát, kanovník olomoucké Metropolitní kapituly u svatého Václava. Probošt brněnské Královské stoliční kapituly sv. Petra a Pavla, který se roku 1763 stal biskupem královéhradeckým. 5. listopadu 1763 ho za biskupa jmenovala královna Marie Terezie. Potvrzen 9. dubna 1764 byl 249. papežem Klementem XIII. Vysvěcen na biskupa 27. května a intronizován (nastolen) 15. srpna 1764. Využil práva, které měli biskupové v monarchii, že si mohli zvolit jeden den na oslavu významného světce. Proto 18. prosince 1772 vyhlásil druhého patrona diecéze sv. Jana Nepomuckého s oslavou svátku 16. května (1. patron sv. Klement v r. 1714, 3. patron sv. Vojtěch v r. 2000). V roce 1765 založil v královéhradecké diecézi 20 nových farností. Při obsazování těchto farností se dostal do sporu s kapitulou u Svatého Ducha. Spory vyvrcholily v roce 1767, kdy byl raněn mrtvicí. Přestěhoval se do Brna. Těžce nemocný si v roce 1765 zvolil za svého zástupce Matouše hraběte Chorinského barona z Ledské. Ten se za několik let stal světícím biskupem královéhradeckým a 1. biskupem brněnským. Biskup Heřman Hanibal dal v letech 1750–1766 postavit zámek ve Vizovicích. Zemřel v Brně, kde byl pohřben v kryptě kapituly sv. Petra a Pavla.\n\n"}
{"id": "659406", "url": "https://cs.wikipedia.org/wiki?curid=659406", "title": "Lawrence Klein", "text": "Lawrence Klein\n\nLawrence Robert Klein (14. září 1920 Omaha − 20. října 2013 Gladwyne) byl americký ekonom, který v roce 1980 získal Cenu Švédské národní banky za rozvoj ekonomické vědy na památku Alfreda Nobela za „vytvoření ekonometrických modelů a jejich aplikaci při analýze ekonomického kolísání a ekonomické politiky“.\n\nZemřel v říjnu 2013 ve svých třiadevadesáti letech.\n\n"}
{"id": "659409", "url": "https://cs.wikipedia.org/wiki?curid=659409", "title": "Diskografie Uriah Heep", "text": "Diskografie Uriah Heep\n\nToto je diskografie britské progresivně rockové skupiny Uriah Heep.\n"}
{"id": "659412", "url": "https://cs.wikipedia.org/wiki?curid=659412", "title": "Superman (film)", "text": "Superman (film)\n\nSuperman je americký dobrodružný film z roku 1978, který natočil Richard Donner. Snímek vychází ze stejnojmenného komiksu o Supermanovi od vydavatelství DC Comics. Titulní postavu ztvárnil Christopher Reeve, v dalších hlavních rolích se objevili také Marlon Brando, Gene Hackman a Margot Kidder. Film je zaměřen na Supermanův původ, jeho rané dětství coby Kal-Ela na Kryptonu a dospívání v zemědělském městečku Smallville. Jako dospělý se v přestrojení za reportéra Clarka Kenta dostane do Metropolisu, kde začne jeho romantický vztah s kolegyní Lois Laneovou. Zároveň však musí jako Superman bojovat proti ďábelskému plánu Lexe Luthora.\n\nV roce 1980 byl do kin uveden navazující snímek \"Superman 2\".\n\nPlanetě Krypton hrozí zničení, protože je až moc blízko svému červenému slunci. Jor-El a Lara, rodiče malého Kal-Ela, nemohou ale kvůli rozhodnutí rady opustit planetu. Proto Jor-El pošle svého syna do bezpečí na planetu Zemi. Stane se tak krátce před tím, než Krypton i se svou hvězdou exploduje.\n\nVesmírná loď Kal-Ela dopadne do Kansasu. Malého chlapce najdou manželé Kentovi, kteří jej vezmou do svého domova ve městečku Smallville a adoptují ho – Kal-El tak dostane jméno Clark Kent. Jeho původ mu však přináší nadlidské schopnosti. Po úmrtí svého adoptivního otce najde jako dospívající mladík krystal, který jej táhne na sever. Clark odejde do Arktidy, kde hodí krystal do vody a v místě se vytvoří ledový palác – kopie paláce z Kryptonu. Zde díky záznamovým krystalům pozná Clark svůj původ, svého otce a zjistí, jak využívat svých schopností, jako je létání, obrovská síla a rychlost, zapalování věcí pohledem, rentgenový zrak, aj. Zde také získá svůj superhrdinský převlek.\n\nPo dvanácti letech strávených v paláci se odstěhuje do velkého města Metropolis. Zde začne pracovat jako reportér v novinách \"Daily Planet\", kde se také seznámí se svou kolegyní Lois Laneovou. Když jí při havárii vrtulníku hrozí smrtelné nebezpečí, Clark se poprvé objeví v superhdinském trikotu a zachrání ji. Lois se do toho létajícího člověka s obrovskou sílou zamiluje a nazve jej Superman. Netuší však, že je to její nevýrazný kolega z práce, který se skrývá za svými velkými brýlemi.\n\nZločinecký padouch Lex Luthor má ďábelský plán, jak zbohatnout. Levně nakoupil zdánlivě bezcenné pozemky v poušti a nyní se chystá ukradnout nukleární rakety, kterými chce aktivovat zlom San Andreas a potopit celou Kalifornii. Jeho pozemky by se tak staly lukrativním zbožím na novém západním pobřeží USA. Luthor rovněž sleduje Supermanovo počínání, proto si zajistí úlomky radiaktivního kryptonitu, který jediný může Supermanovi ublížit.\n\nSuperman však dokáže Luthorově hrozbě zabránit a rovněž zachrání všechny své novinářské kolegy, kteří byli v ohrožení.\n\nFilm začal vznikat na konci roku 1973, kdy o něm přemýšlel Ilya Salkind. O rok později získal s dalšími producenty, svým otcem Alexanderem a jeho kolegou Pierreem Spenglerem, po dlouhém vyjednávání s vydavatelstvím DC Comics filmová práva na Supermana. Náčrt scénáře vytvořil Alfred Bester, na kompletní napsání skriptu najal Alexander Salkind Maria Puzu. Ten v červenci 1975 dodal 500stránkový scénář pro dva supermanovské filmy, které chtěli producenti točit zároveň. I pro dva celovečerní snímky byl však příliš dlouhý, proto producenti pověřili Roberta Bentona a Davida Newmana, aby ho zkrátili a upravili. Bentona, který byl posléze zaměstnán natáčením vlastního filmu, nahradila Newmanova manželka Leslie. Scénář pro oba snímky byl dokončen v červenci 1976.\n\nPředprodukce začala v roce 1976 ve studiích v Římě, produkce se na konci toho roku přesunula do Anglie. Guy Hamilton, který měl snímek režírovat, však do Británie nemohl kvůli svému daňovému exilu, proto producenti museli najít nového režiséra. Stal se jím Richard Donner, který podepsal smlouvu na natočení snímků \"Superman\" i \"Superman 2\". Podle Donnera byl scénář stále příliš rozsáhlý, proto si přivedl s sebou Toma Mankiewicze, aby skript, coby kreativní konzultant, upravil.\n\nJiž na začátku roku 1975 byl do role Jor-Ela obsazen Marlon Brando, o několik dní později získal roli Lexe Luthora Gene Hackman. Teprve v únoru 1977 bylo rozhodnuto, že Supermana bude hrát Christopher Reeve.\n\nHlavní natáčení bylo zahájeno v březnu 1977 v anglických Pinewood Studios. Souběžné filmování dvou snímků trvalo do října 1978, přičemž využity byly také různé lokace. New York využili filmaři jako Metropolis, scény ze Smallvillu se natáčely v Albertě, využity byly záběry i z Nového Mexika a Nevady. Kvůli nedodrženému rozpočtu a také kvůli značně překročenému naplánovanému rozvrhu natáčení, které mělo původně trvat osm měsíců, vzniklo mezi režisérem Donnerem a producenty napětí. Spory mezi nimi měl zmírnit nový koproducent Richard Lester, nakonec však došlo k rozhodnutí zastavit natáčení \"Supermana 2\", který byl kompletní ze 75 %, a dokončit první film, jehož rozpočet dosáhl 55 milionů dolarů.\n\nFilm \"Superman\" měl slavnostní premiéru 10. prosince 1978 ve Washingtonu, dva měsíce po dokončení natáčení. Do amerických kin byl uveden 15. prosince téhož roku. Celosvětově utržil 300,2 milionů dolarů a stal se druhým nejvýdělečnějším filmem filmem roku 1978.\n\nPro televizní vysílání připravili producenti rozšířenou verzi filmu, která oproti verzi uváděné v kinech obsahuje navíc 45 minut původně nepoužitých záběrů.\n\nFilm byl nominován na tři Oscary (Nejlepší střih, Nejlepší hudba, Nejlepší zvuk) a získal zvláštní Cenu Akademie za vizuální efekty.\n\nDíky úspěchu snímku byly natočeny také navazující filmy \"Superman 2\" (1980), \"Superman 3\" (1983), \"Superman 4\" (1987) a \"Superman se vrací\" (2006).\n\n"}
{"id": "659417", "url": "https://cs.wikipedia.org/wiki?curid=659417", "title": "Harvest Records", "text": "Harvest Records\n\nHarvest Records je britské hudební vydavatelství, patřící pod EMI, založené v roce 1969. Specializuje se na progresivní rock.\n\n"}
{"id": "659426", "url": "https://cs.wikipedia.org/wiki?curid=659426", "title": "Luis Barragán", "text": "Luis Barragán\n\nLuis Barragán Morfin (9. března 1902 Guadalajara, Jalisco, Mexiko – 22. listopadu 1988 Ciudad de México, Mexiko) je považován za jednoho z nejvýznamnějších mexických architektů 20. století. \n\nVystudoval inženýrství v roce 1923 a architekturu se naučil sám. Po studiích cestoval po Španělsku, Francii (tam navštěvoval přednášky Le Corbusiera) a Maroku. Mezi lety 1927–1936 působil jako architekt v Guadalajaře a poté v Ciudad de México. Vytvářel různé druhy staveb, např. rodinné domy, fontány nebo zahrady. V roce 1980 se stal druhým laureátem Pritzkerovy ceny. Jeho dům a ateliér, který postavil v roce 1948, byl v roce 2004 zařazen na seznam světového dědictví UNESCO.\n\n"}
{"id": "659430", "url": "https://cs.wikipedia.org/wiki?curid=659430", "title": "HQ-9", "text": "HQ-9\n\nProtiletadlový systém HQ-9 ( , pinyin:hóng qí ) je čínský protiletadlový systém, který je určen k ničení současných i perspektivních prostředků vzdušného napadení na středních i velkých výškách v podmínkách pasivního i aktivního elektronického rušení. Systém může působit za všech klimatických podmínek ve dne i v noci. V současné době jsou k dispozici dvě varianty \"HQ-9\" (红旗-9) pozemní varianta a \"HHQ-9\" (海红旗-9) námořní varianta. Systém byl vyvinut čínskou akademií pro obranné technologie známou jako CASIC (中国航天科工集团公司).\nVývoj protiletadlového systému HQ-9 započal v 80. letech. Tato nová zbraň měla nahradit zastarávající protiletadlový systém HQ-2 což byla kopie ruských raket S-75 Dvina. Zpočátku byl založen na americkém protiletadlovém systému MIM-104 Patriot, který Čína získala z Izraele. HQ-9 původně využíval stejný naváděcí systém a stejný způsob vypouštění rakety jako Patriot. Rakety byly dvoustupňové na tuhá paliva. Přepravní vozidlo neslo tehdy pouze dvě rakety. V polovině roku 1990 získala Čína od Ruska protiletadlový systém S-300PMU. Některé technologie jako tvar raket, metoda svislého a studeného startu byly přejaty z S-300 PMU. Posléze byla vyvinuta i námořní varianta, která je v současnosti instalovaná na čínských torpédoborcích typu 052C. Další variantou je pozemní varianta nazývaná jako FD-2000 (防盾) což je exportní varianta HQ-9.\n\nProtiletadlový systém HQ-9 používá radiolokátor HT-233 C-3D což je čínská varianta ruského radaru 30N6E Flap Lid používaného u S-300 PMU. Radar může detekovat až 100 cílů a sledovat 50 z nich v azimutu 360 stupňů a elevací 0 až 65 stupňů.\nFT-2000 je vybaven speciálními raketami zaměřující se na emise nepřátelského radaru, což umožňuje boj s letadly typu AWACS. FT-2000 je vybavena čtyřmi ESM senzory umístěných na kolových vozidlech .Tyto senzory jsou schopné sledovat až 50 cílů. ESM senzory jsou vzájemně od sebe vzdáleny 30 km. Odpalovací zařízení s raketami jsou umístěny 150 metrů od každého ESM senzoru.\n"}
{"id": "659432", "url": "https://cs.wikipedia.org/wiki?curid=659432", "title": "Seznam proboštů Kolegiátní kapituly u svatého Mořice v Kroměříži", "text": "Seznam proboštů Kolegiátní kapituly u svatého Mořice v Kroměříži\n\nSeznam proboštů kroměřížské kapituly\n\n\n\n"}
{"id": "659436", "url": "https://cs.wikipedia.org/wiki?curid=659436", "title": "Kazincbarcika", "text": "Kazincbarcika\n\nKazincbarcika je město na severovýchodě Maďarska v župě Borsod-Abaúj-Zemplén.\n\nRozkládá se na ploše 36,70 km² a v roce 2011 zde žilo 28 909 obyvatel. Vzniklo sloučením obcí \"Sajókazinc\" a \"Barcika\".\n\n\n"}
{"id": "659437", "url": "https://cs.wikipedia.org/wiki?curid=659437", "title": "Jan Weinlich", "text": "Jan Weinlich\n\nJan Weinlich (7. srpna 1831, Orličky v Čechách – 24. prosince 1905, Olomouc); byl římskokatolický kněz a světící biskup v Olomouci.\n\nPo studiích na olomoucké teologické fakultě byl v roce 1853 vysvěcen na kněze. Po pastoračním působení byl v roce 1857 jmenován arcibiskupským ceremoniářem, pak i sekretářem. Roku 1881 byl jmenován arciknězem v Mohelnici, od roku 1889 působil jako nerezidenční kanovník olomoucký a jako takový se stal proboštem v Kroměříži, byl velmi oblíben. V roce 1893 rezignoval na kroměřížské proboštství, stal se sídelním olomouckým kanovníkem, od roku 1897 byl generálním vikářem a v roce 1898 se stal kapitulním proboštem. Roku 1904 byl jmenován titulárním biskupem prokonnským a světícím biskupem olomouckým, vysvěcen byl 18. prosince 1904. Zemřel v roce 1905 a je pochován na olomouckém hřbitově.\n\n\n"}
{"id": "659442", "url": "https://cs.wikipedia.org/wiki?curid=659442", "title": "Jan Kazimír Wiedersperger z Wiederspergu", "text": "Jan Kazimír Wiedersperger z Wiederspergu\n\nJan Kazimír Wiedersperger z Wiederspergu (11. srpna 1799 Praha – 10. července 1871) byl český římskokatolický kněz, kanovník a prelát olomoucké kapituly a v roce 1849 děkanem teologické fakulty v Olomouci.\n\n"}
{"id": "659443", "url": "https://cs.wikipedia.org/wiki?curid=659443", "title": "Antonín Butz z Rollsbergu", "text": "Antonín Butz z Rollsbergu\n\nAntonín Butz svobodný pán z Rollsbergu (11. července 1771 Uherské Hradiště – 31. prosince 1843 Olomouc) byl kanovníkem olomoucké a kroměřížské kapituly a prelát, v roce 1842-1843 byl děkanem teologické fakulty v Olomouci.\n\n"}
{"id": "659445", "url": "https://cs.wikipedia.org/wiki?curid=659445", "title": "Robert Silverberg", "text": "Robert Silverberg\n\nRobert Silverberg (* 15. ledna 1935, Brooklyn, New York, USA) je americký spisovatel, jeden z autorů zlaté americké generace science fiction.\n\nUž odmalička vášnivě četl. V roce 1956 úspěšně vystudoval anglickou literaturu na Kolumbijské univerzitě. Téhož roku se oženil s Barbarou Brownovou (v roce 1986 se rozvedl). Jeho druhou ženou se stala sci-fi autorka Karen Haberová v roce 1987.\n\nS tvorbou začal už ve svých nedospělých letech, kdy odesílal své příspěvky do různých sci-fi časopisů. V roce 1949 začal vydávat sci-fi fanzin \"Spaceship\" a o 4 roky později prodal svou první literární práci časopisu \"Science Fiction Adventures\".\n\nSilverberg literárně debutoval v roce 1954 povídkou \"Gorgon Planet\" v magazínu \"Nebula\". Ve stejný rok mu byl publikován první sci-fi román pro mládež \"Revolt on Alpha C\". Sám přiznává, že šlo o dílo, které by co nejvíce splňovalo požadavky nakladatele . Příběh muže ve službách Hlídky je v duchu autorových oblíbených témat - nedůvěra v autoritu a v tradice.\n\nVe svém raném literárním období se autor řídil potřebami trhu a často i dobovým vkusem čtenářů. Nevyužil naplno svůj talent, přesto vytvořil některé čtivé a přímočaré příběhy.\n\nO Robertu Silverbergovi se tvrdí, že průměrně napsal milion slov za rok , chrlil jeden příspěvek za druhým převážně do časopisů.\nV té době byl literární veřejnosti znám jako dobrý řemeslník, kterému chybí osobitost.\nBěhem první poloviny šedesátých let se pod patronátem Frederika Pohla (tou dobou šéfredaktora tří sci-fi magazínů, jenž mu poskytl tvůrčí volnost) postupně vypracoval na jednoho z nejnápaditějších a nejplodnějších autorů. Přestal se koncentrovat především na komerční stránku a vypracoval si vlastní osobitý styl. V tomto zhruba desetiletém období došlo v autorově tvorbě k prouhloubení charakterových vlastností postav. Nepolevil ve své vysoké produktivitě, ačkoli omezil publikování nežánrových a teoretických děl psaných pod pseudonymy.\n\nV roce 1959 ustal zájem o sci-fi literaturu a Silverberg dočasně přesunul své úsilí na jiné žánry. Jeho dílo čítá dvěstěpadesát erotických románů, okolo sta beletristických děl a nespočet povídek.\n\nPo roce 1972 se autorův zájem odvrací od sci-fi a po dvou románech \"The Stochastic Man\" a \"Shadrach in the Furnace\" následuje několikaletá pauza, jež ukončila spisovatelovo nejsilnější období. V tomto období se stává významným sestavovatelem antologií, v letech 1974-1976 byl jako editor po tři roky za sebou nominován na cenu Hugo .\n\nPo čtyřleté odmlce se vrátil k psaní fantastiky románem \"Hrad lorda Valentina\" (angl. \"Lord Valentine's Castle\", 1980), v němž je detailně zpracováno prostředí planety Majipoor. Tento postup se stává charakteristickým pro toto pozdější období tvorby. V osmdesátých letech se autor věnuje historické fantastice, i v povídkové tvorbě.\n\nV rámci ambiciózního projektu transformoval Robert Silverberg trojici známých povídek Isaaca Asimova do románové podoby. Jde o následující povídky:\n\nZa své literární díla si vysloužil 5x cenu Nebula (přičemž byl 20x nominován) a 4x cenu Hugo (27 nominací). Soupeřil (a často prohrával) hlavně s Isaacem Asimovem. \nV roce 1999 byl jako živoucí legenda uveden do Síně slávy science-fiction autorů , roku 2003 získal cenu L.Rona Hubbarda a roku 2004 mu byl po zásluze přiznán titul velmistra žánru, nejvyšší možné žánrové ocenění . V roce 2007 se stal prezidentem Fantasy Amateur Press Association.\n\nPublikoval i pod pseudonymy Calvin M. Knox, Richard Greer, Bob Silverberg, Charles D. Hammer, David Challon, David Osborne, E. K. Jarvis, Hall Thornton, Ivar Jorgensen, Ivar Jorgenson, Ralph Burke, Alexander Blade, Clyde Mitchell, Gordon Aghill, Leonard G. Spencer, Robert Randall, S. M. Tenneshaw, Robert Arnette, Webber Martin, Dirk Clinton, Warren Kastel, T. D. Bethlen, George Osborne.\n\nTvorba Roberta Silverberga se vyznačuje psychologicky propracovanými postavami, problematickými sociálními tématy a pozoruhodně působivými popisy tísnivých a hostilních prostředí, s nimiž se člověk musí potýkat.\n\nSilverberg napsal i řadu nebeletristických knih pro děti a sestavil více než sedmdesát antologií.\n\n\n\n\n\n\n\n\n\n\n\n\n\n\n\n\n\n\n"}
{"id": "659446", "url": "https://cs.wikipedia.org/wiki?curid=659446", "title": "Darja Klišinová", "text": "Darja Klišinová\n\nDarja Igorevna Klišinová ( ; * 15. ledna 1991, Tver) je ruská atletka, která v roce 2011 vybojovala v Paříži výkonem 680 cm titul halové mistryně Evropy ve skoku do dálky. V témže roce se stala v Ostravě také mistryní Evropy do 23 let.\n\n\n"}
{"id": "659448", "url": "https://cs.wikipedia.org/wiki?curid=659448", "title": "Ekard ze Schwoben", "text": "Ekard ze Schwoben\n\nEkard ze Schwoben (1560 Královec – 6. prosince 1595) byl římskokatolický kněz, který se stal olomouckým, brněnským a kroměřížským kanovníkem a prelátem a od r. 1587, kdy na tyto funkce rezignoval, opatem velehradským. Byl jedním z nejbližších spolupracovníků olomouckého biskupa Pavlovského v jeho reformačním díle. Před smrtí byl jmenován i opatem žďárským.\n\nHurt Rudolf, \"Dějiny cisterciáckého kláštera na Velehradě I. 1205-1650\". Olomouc : Akademie velehradská, 1934, s. 200-211.\n"}
{"id": "659449", "url": "https://cs.wikipedia.org/wiki?curid=659449", "title": "IBM Personal System/1", "text": "IBM Personal System/1\n\nIBM Personal System/1 nebo zkráceně IBM PS/1 je označení pro řadu osobních počítačů, která byla návratem společnosti IBM na trh s počítači pro domácí použití. Předchozí produkt IBM určený pro tento segment trhu — IBM PCjr — byl uveden pět let před řadou PS/1. Nástupcem PS/1 se v září roku 1994 staly počítače řady IBM Aptiva.\n\nPoznámky k tabulce:\n\n"}
{"id": "659457", "url": "https://cs.wikipedia.org/wiki?curid=659457", "title": "Otto Honorius z Egkhu", "text": "Otto Honorius z Egkhu\n\nOtto Honorius hrabě z Egkhu a Hungersbachu (29. května 1675, Bratislava – 30. dubna 1748) byl římskokatolický kněz, kanovník, prelát a světící biskup olomoucké diecéze.\n\nByl bratrem pozdějšího olomouckého sídelního biskupa Leopolda Fridricha z Egkhu. V letech 1694 - 1697 studoval na římském Germaniku, hned po svém návratu se stal nesídelním kanovníkem olomouckým (sídelním až v roce 1706). Od r. 1701 byl proboštem kroměřížským, a to až do roku 1729, kdy se stal titulárním biskupem thermopylským a olomouckým světícím biskupem. Vysvěcen byl v Kroměříži 18. září 1729. Roku 1730 se stal i olomouckým kapitulním proboštem a tím i arcijáhnem brněnským. Byl pochován v kryptě katedrály sv. Václava v Olomouci.\n\n\n"}
{"id": "659458", "url": "https://cs.wikipedia.org/wiki?curid=659458", "title": "Jan Křtitel Civalli", "text": "Jan Křtitel Civalli\n\nMons. Giovanni Battista Civalli OFMConv. (1551–1552 San Gennesio u Maceraty v italských Markách – 29. ledna 1617) byl minorita působící v českých zemích. Roku 1603 byl zvolen rakouským provinčním ministrem minoritů, přičemž tehdy do jejich rakouské provincie spadala i Morava. Roku 1608 se stal titulárním biskupem nikopolským a olomouckým světícím biskupem, vysvěcen byl kardinálem Dietrichsteinem 10. srpna 1608 v kostele sv. Mořice v Kroměříži, kde byl v letech 1608-1612 proboštem místní Kolegiátní kapituly. Zemřel v roce 1617 v Olomouci, kde byl v katedrále pohřben.\n\n"}
{"id": "659459", "url": "https://cs.wikipedia.org/wiki?curid=659459", "title": "Seznam vlajek se symbolem Union Jack", "text": "Seznam vlajek se symbolem Union Jack\n\nSeznam vlajek se symbolem Union Jack, tj. vlajkou Spojeného království.\n"}
{"id": "659466", "url": "https://cs.wikipedia.org/wiki?curid=659466", "title": "Micro Channel Architecture", "text": "Micro Channel Architecture\n\nMicro Channel Architecture (zkratka MCA) je v informatice označení pro proprietární 16bitovou nebo 32bitovou sběrnici vytvořenou v 80. letech společností IBM. Architektura MCA byla poprvé představena spolu s řadou počítačů IBM PS/2 a později byla použita v RISCových systémech IBM RS/6000 a dalších. MCA se měla stát nástupcem již nedostačující ISA sběrnice, nikdy se však mimo proprietární systémy společnosti IBM příliš nerozšířila. Jako alternativa k MCA vznikla 32bitová sběrnice EISA a později také lokální 32bitová sběrnice VL-bus. S nástupem počítačů založených na procesorech třídy Intel Pentium byly uvedené sběrnice včetně MCA postupně nahrazeny sběrnicí PCI.\n\nVývoj architektury MCA byl motivován jak technickým tak obchodním tlakem.\n\nOsobní počítače od doby svého vzniku doznaly značného pokroku v oblasti procesorů, operačních i externích pamětí a dalších periferií, avšak sběrnice, která jednotlivé komponenty propojuje, za tímto vývojem značně zaostávala. K dispozici byla prakticky pouze 16bitová sběrnice ISA, která však technologicky vychází z ještě starší sběrnice AT-bus, od které zdědila řadu vlastností a omezení. S nástupem 32bitových procesorů 80386 a výkonnějších periferií již ISA přestávala stačit požadavkům kladeným na rozšiřující sběrnici. Mezi nejvíce limitující vlastnosti patří například:\n\n\nZa návrhem architektury Micro Channel stál Chet Heath, senior inženýr společnosti IBM.\n\nMCA byla primárně navržena jako 32bitová sběrnice, ale součástí návrhu je i 16bitová varianta, jejímž hlavním cílem bylo snížení nákladů na konektory a logiku pro méně náročné komponenty a systémy založené na platformě Intel 80x86, jako například některé modely řady IBM PS/2.\n\nKromě základních 32 a 16bitových slotů existovaly další volitelná rozšíření pro obě varianty sběrnice. Zpočátku bylo hojně využíváno rozšíření pro paměťové karty (Matched Memory Extension, MME), které umožnilo synchronizaci mezi hlavní operační pamětí na základní desce a pamětí na rozšiřujícím adaptéru, čímž došlo ke zvýšení efektivity takovýchto paměťových adaptérů.\n\nArchitektura MCA tak disponovala řadou navzájem fyzicky nekompatibilních MCA karet a slotů.\n\nNa druhou stranu došlo ke zvýšení kvality signálů na sběrnici a minimalizaci rušení i při větším počtu karet. Bylo toho dosaženo zařazením zemnících a napájecích pinů mezi kontakty pro přenos dat a řídících signálů.\n\nDalší konektor rozšíření byl pro grafické karty. Toto rozšíření bylo použito pro analogový výstup z grafické karty, který vedl přes základní desku do systému. Výhodou bylo, že Micro desky Channel mohly mít základní VGA nebo MCGA grafický systém, který mohl sdílet stejný port. Přídavné karty mohly být bez grafických režimů VGA s využitím on-board grafickým systémem a v případě potřeby dovolily jednomu konektoru pro grafiku připojení, který mohl být rozšířen.\n\nMCA karty také představovaly jedinečný 16bitový software, čitelný identifikátor, který tvořil základ raném plug and play systému. BIOS nebo OS může přečíst ID, porovnat se seznamem známých karet a provést automatickou konfiguraci systému tak, aby vyhovoval. Toto bylo příčinou selhání, kdy starší BIOS nepozná novější kartu, což způsobovalo chybu při spuštění. Podle pořadí na pravidelném základě, toto vyžadovalo IBM k vydání aktualizovaných referenčních disků v CMOS Setup Utility. K dispozici je docela kompletní seznam známých ID.\n\nReferenční disky obsahovaly soubory ADF, které byly čteny CMOS, podle informace o konfiguraci karty. ADF je jednoduchý textový soubor, obsahující informace o kartě, paměti adresování a přerušení.\"\n\n\n\n"}
{"id": "659470", "url": "https://cs.wikipedia.org/wiki?curid=659470", "title": "Autoerotismus", "text": "Autoerotismus\n\nAutoerotismus původně v řečtině označoval lásku k sobě samému. Dnes se v sexuologii používá k označení pohlavního ukájení bez účasti partnera. Může mít formu dráždění vlastního pohlaví (automasturbace), sexuálních fantazií či vilné lásky k vlastní osobě (narcismus).\n\n"}
{"id": "659476", "url": "https://cs.wikipedia.org/wiki?curid=659476", "title": "Exit", "text": "Exit\n\nExit (z anglického \"exit\" – česky \"výjezd\" nebo \"východ\") je označení pro výjezdy z dálnice. Na každé dálnici se tyto výjezdy číslují. Jejich číslování však nesouvisí s jejich pořadím v daném směru, ale s kilometrovníkem nejbližším k danému výjezdu. Výjezd má tedy na obou stranách dálnice stejné číslo.\n\nV jiném, ale podobném významu, se může jednat o cizojazyčné označení pro východ z nějaké místnosti nebo budovy (například nouzový východ).\n"}
{"id": "659483", "url": "https://cs.wikipedia.org/wiki?curid=659483", "title": "Vratička heřmánkolistá", "text": "Vratička heřmánkolistá\n\nVratička heřmánkolistá (\"Botrychium matricariifolium\") je druh kapradiny z čeledi hadilkovité (\"Ophioglossaceae\"). Kapradina je menšího vzrůstu a vyskytuje se na suchých půdách v Evropě a Severní Americe. Do stejné skupiny patří například vratička měsíční (\"Botrychium lunaria\").\n\nVratička heřmánkolistá je bylina, která na první pohled nevypadá jako kapradina. Její velikost je 6–20 cm. Nadzemní část neboli řapíkatý list se skládá ze dvou částí. Sterilní (podobná listu, vejčité úkrojky, zřetelná střední žilka) a fertilní (bývá delší než část sterilní, podobá se lodyze + výtrusnice ve dvou řadách). Lodyha je pod povrchem země. Barevně výrazné (žluté) kulaté výtrusnice.\n\nSporofyt je několik let pod zemí (k výživě je potřeba mykorhiza), poté vytváří kořeny a listy. Nadzemní část se objevuje kolem poloviny dubna, výtrusy dozrají a vypadají na začátku června.\n\nVelmi (kriticky) ohrožená rostlina, chráněna (silně ohrožený druh) nejen v ČR.\n\nPůda s kyselým pH, nevápnitá, minerálně chudá, sušší oblasti (borové lesy), louky, okraje cest.\nVýchod Severní Ameriky a jižní část severní Evropy a střední Evropa až k evropské části Ruska. ČR – výskyt vzácně (sever ČR- Krušné hory, České středohoří; Jeseníky; Krkonoše; Šumava)\n\n\n\n\n \n"}
{"id": "659490", "url": "https://cs.wikipedia.org/wiki?curid=659490", "title": "George Stigler", "text": "George Stigler\n\nGeorge Joseph Stigler (17. ledna 1911 Seattle – 1. prosince 1991 Chicago) byl americký ekonom, který v roce 1982 získal Cenu Švédské národní banky za rozvoj ekonomické vědy na památku Alfreda Nobela za „významné studie o průmyslové struktuře, fungování trhu a o příčinách a následcích veřejné regulace“. Spolu se svým přítelem Miltonem Friedmanem byl přední postavou Chicagské školy.\n\n"}
{"id": "659496", "url": "https://cs.wikipedia.org/wiki?curid=659496", "title": "Josef Trojan (spisovatel)", "text": "Josef Trojan (spisovatel)\n\nJosef Trojan (10. května 1905, Praha – 21. července 1965, Praha) byl český herec (Osvobozené divadlo) a později novinář, filmový kritik, scenárista a básník.\n\nVe dvacátých letech vydal svou první básnickou sbírku \"Zvon země\" (1926). Za války Josef Trojan společně s K. Mullerem se podílel na překladu románu \"Chudí boháči\" od francouzského autora Prospér Merimmé (1943), napsal knihu \"Bezstarostné děti\" (1944), a v roce (1948) mu vyšel román \"Maminka to řekla\".\n\nV roce 1929 se stal členem redakce \"Práva lidu\". Zde působil jako filmový kritik a kulturní referent v letech 1931–1938. Jako novinář přispíval i do periodika \"Moravský přítel lidu\", v letech 1934–1935 byl filmovým referentem týdeníku \"Čin\". Své kritiky a příspěvky podpisoval pod šiframi: jot (\"Právo lidu\"), JOT, jt (\"Čin\", \"Právo Lidu\", \"Moravský přítel lidu\"). V roce 1933 dostal hereckou příležitost zahrát si v českém filmu \"Svítání\" režiséra Václava Kubáska.\n\nUplatnil se i jako filmový scenárista:\nPodle předlohy jeho námětu byl v roce 1938 natočen český hraný film \"Umlčené rty\" v režii Karla Špeliny. Podle jeho scénářů byl natočen další film, a to \"Bláhový sen\" (1944) pod režií J. A. Holmana. Snímek \"Předtucha\" (1944) režiséra Miroslava Cikána s Trojanovým scénářem nebyl dokončen, jeho námět však v roce 1947 přepracoval Otakar Vávra a natočil film \"Předtucha\".\n\n\n\n"}
{"id": "659498", "url": "https://cs.wikipedia.org/wiki?curid=659498", "title": "Neděle církevního roku", "text": "Neděle církevního roku\n\nKaždá neděle církevního roku má nějaký svůj význam, který dává celému následujícímu týdnu, který následuje (tj. týden začíná touto nedělí a končí sobotou) anebo končí (t.j. týden začíná pondělkem a končí touto nedělí).\n\nV latinském obřadu jsou neděle v adventu vždy čtyři. Počet jiných nedělí, označených pořadím (tj. neděle po vánocích, neděle po Zjevení Páně, neděle po sv. Trojici) se může rok od roku měnit dle toho, jak to zrovna v kalendáři vyjde – zejména s ohledem na dobu velikonoc.\n\n\n"}
{"id": "659499", "url": "https://cs.wikipedia.org/wiki?curid=659499", "title": "Eljakim Badi'an", "text": "Eljakim Badi'an\n\nEljakim Badi'an (: אליקים בדיאן, plným jménem Eljakim Gustav Badi'an, אליקים-גוסטב בדיאן, žil 12. prosinec 1925 – 13. února 2000) byl izraelský politik a poslanec Knesetu za stranu Likud.\n\nNarodil se v Černovicích v tehdejším Rumunsku (dnes Ukrajina). V Rumunsku vystudoval střední školu. V roce 1949 přesídlil do Izraele. Zde získal inženýrský titul na Technionu v Haifě a titul MBA na Telavivské univerzitě.\n\nByl aktivní v sionistickém hnutí v Rumunsku, byl členem předsednictva svazu sionistických studentů \"Chašmonai\" a vedení hnutí Všeobecných sionistů \"Dor Chadaš\". V letech 1947–1949 byl internován v židovském utečeneckém táboře na Kypru, kde působil jako člen vedení zastupující zájmy židovských běženců. V Izraeli působil v 60. a 70. letech jako tajemník Svazu inženýrů. Od roku 1964 byl členem vedení Liberální strany, zasedal v letech 1965–1969 a 1972–1978 v samosprávě města Haifa.\n\nV izraelském parlamentu zasedl po volbách v roce 1977, do nichž šel za stranu Likud. Stal se členem výboru pro státní kontrolu a výboru práce a sociálních věcí. Předsedal podvýboru pro nedostatek černého dotovaného chleba a podvýboru pro boj s dopravní nehodovostí. Ve volbách v roce 1981 mandát neobhájil.\n\n"}
{"id": "659505", "url": "https://cs.wikipedia.org/wiki?curid=659505", "title": "Max Manus", "text": "Max Manus\n\nMax Manus, vlastním jménem Maximo Guillermo Manus (9. prosince 1914 v norském Bergenu - 20. září 1996 ve městě Bærum u Oslo) byl nejúspěšnější a nejproslulejší norský odbojář v období německé okupace Norska za 2. světové války.\n\nJeho otec byl norským státní příslušník, ale po mnoha letech, strávených v cizině ve španělsky mluvících zemích, si změnil jméno na Juan Manus. Později se přestěhoval do Kodaně v Dánsku, kde se mu postupně narodily celkem čtyři děti. Měl je se svojí dánskou hospodyní Gerdou Kjørup. Když se rodiče rozešli, přestěhoval se Max společně se sestrou Piou a otcem zpět do norského Oslo. Tam také chodil Max do školy až do doby, kdy se otec s oběma dětmi přestěhoval na Kubu za svým strýcem - obchodníkem s rybářskými čluny. Po nějakém čase, stráveném na Kubě, se Max zúčastnil dlouhé výpravy do jihoamerického pohoří Andy, ze které se ale nevrátil na Kubu, nýbrž do Norska. V době sovětsko-finské zimní války (1940) se sám přihlásil do švédské dobrovolnické jednotky Svenska Frivilligkåren, účastnící se bojů na finské straně. Po podpisu sovětsko-finské mírové smlouvy v Moskvě byl pak Max z finské armády propuštěn a vrátil se zpět do Norska, shodou okolností právě v den německého útoku na Norsko 9. dubna 1940.\n\nHned v roce 1940 začal pracovat v norském městě Kongsvinger v odbojovém hnutí, a to při výrobě a distribuci ilegálních novin Vi vil oss et land (\"Chceme svoji zem\"). V jeden lednový večer roku 1941 ale na něho čekalo v jeho bytě v ulici Vidars Gate gestapo. Zatčení se pokusil uniknout odvážným skokem z 2. patra skrze zavřené okno dolů na ulici; způsobil si tím však pouze vážná zranění. Nicméně se Maxovi podařilo nakonec Němcům uniknout - s pomocí místního personálu - z nemocnice Ullevål v Oslu, kde byl pod dozorem gestapa léčen. Po dlouhém útěku přes neutrální Švédsko, SSSR a Afriku na palubě transportní vojenské lodi \"Empress of Asia\" se pak dostal do Kanady a odtud s vojenským konvojem zpět do Evropy - a to do Anglie. Tato cesta trvala celkem sedm měsíců.\n\nV Anglii byl Max Manus zařazen do zvláštní norské vojenské jednotky Kompani Linge a již v hodnosti poručíka byl v březnu roku 1943 vysazen letadlem britského válečného letectva na norské území. Tam provedl společně se svým nejlepším přítelem z předválečných let - Gregersem Gramem - první záškodnickou operaci \"Mardonius\" (vyřazení z provozu německých lodí, kotvících v osloském přístavu Vippetangen). Po celý zbytek války byl pak Max členem tzv. Gangu Oslo (\"Oslogjengen\"), který Britové později označili za nejlepší evropskou sabotážní skupinu druhé světové války. Společně s dalším dobrým přítelem z dřívějších let - Gunnarem Sønsteby - se Manus a Gram zúčastnili především velkých operací \"Derby\" a \"Bundle\", zaměřených na sabotáže německé vojenské lodní přepravy, a dále výroby ilegální protifašistické propagandy. \n\nNejvětšími akcemi celé diverzní skupiny byly:\n\nTěsně po válce pracoval Max Manus krátkou dobu jako příslušník osobní ochranky norského krále a korunního prince. Již na podzim roku 1945 však odcestoval s dalším ze svých dřívějších přátel - Sophusem Clausenem - do USA a tam společně založili firmu dodávající kancelářské stroje. V ní Manus později překvapivě zaměstnal i několik odsouzených a potrestaných norských vlastizrádců - po jejich propuštění z vězení. Nejznámějším z nich byl Walter Fyrst. V roce 1952 se firma Clausen&Manus rozdělila na dvě samostatné - Clausen AS a Max Manus AS. Obě ale nadále držely zastoupení výrobců kancelářské techniky Olivetti a Philips a existují dodnes.\n\nZa války se Max Manus mnohokráte setkal ve švédském Stockholmu s Norkou Idou Nikoline Lie Lindebrække, přezdívanou „Tikken“. Tikken byla dcerou jednoho z předválečných radních v Bergenu a sestrou pozdějšího předsedy norské pravicové politické strany (Høyre) Sjura Lindebrække. Pracovala po celou válku ve Stockholmu pro britské vyslanectví a byla pro mnohé členy odbojové skupiny Linge nejen spojkou na Brity, ale i spoluorganizátorkou a pomocnicí. Max a Tikken se po válce - v roce 1947 - dokonce vzali, vydrželi spolu ale jen do doby, než Max upadl do velkých problémů s nadměrnou konzumací alkoholu.\n\nPo válce byl Max Manus oceněn řadou vyznamenání, mezi ně patří např.:\n\nOdbojová činnost Maxe Manuse se stala námětem filmu \"Max Manus\", natočeného v roce 2008. Film měl premiéru v Oslu dne 19. listopadu 2008, v hlavní roli se objevil známý norský herc Aksel Henie. Filmový příběh začíná návratem hlavního hrdiny z účasti v zimní válce v roce 1940 a vedle všech úspěšných sabotážních akcí ukazuje i jeho turbulentní život před i po válce, kdy byl námořníkem, tulákem, obchodníkem a nakonec i ředitelem.\n\n"}
{"id": "659506", "url": "https://cs.wikipedia.org/wiki?curid=659506", "title": "X-Men: První třída", "text": "X-Men: První třída\n\nX-Men: První třída (v anglickém originále X-Men: First Class) je superhrdinský sci-fi film z roku 2011, prequel ke snímku \"\". Pojednává o mládí profesora Xaviera a Magneta ve 40.–60. letech 20. století, objevování jejich schopností, jejich společných vlastností a také objevení důvodu, proč se rozdělily jejich životy na kladnou a temnou stranu.\n\nPremiéra filmu v České republice se uskutečnila 2. června 2011.\n\nŽidovský chlapec Erik je mutant, jehož schopnosti se projevují, když má vztek. Šílený německý vědec Sebastian Shaw se z něj pokouší vytvořit monstrum na zabíjení. Během výcviku Erikovi zabije Shaw matku. O pár let později, na jiném místě, se malý chlapec Charles setkává s Raven. Oba jsou děti a zároveň mutanti.\nCharles dokáže zpomalit čas nebo číst myšlenky, Raven umí měnit podobu. O mnoho let později, když probíhá studená válka, se Charles, Raven a Erik setkají. Erik si za svůj životní úkol stanovil zabít Sebastiana. Ten nezestárnul a jeho schopností je pohlcovat energii. Charles vytáhne Erika z vody a zachrání mu život. Společně vytvářejí školu pro mutanty z celého světa, jejíž primární cíl je zabránit válce. Všichni podstupují výcvik a Raven s Erikem se do sebe zamilují. Školu napadne Sebastian se svými mutanty a některé žáky zabije. Když se Sebastian pokusí rozeštvat lodě USA a SSSR poblíž Kuby, tak jednotka mutantů je tam. Sebastian se pokusí absorbovat energii z jaderného reaktoru a díky tomu získá nadlidskou sílu. Erik ho pronásleduje a po dlouhém rozhovoru Sebastiana zabije. Uvěří jeho myšlence, že lidstvo je pro mutanty nepřítel. Na mutanty ale začnou střílet bitevní lodě. Erik chce ty lodě zničit, ale Charles mu to nedovolí. Po potyčce je Charles zraněn. Erik odchází a bere spolu s sebou Raven a Sebastianovy mutanty.\n\n"}
{"id": "659507", "url": "https://cs.wikipedia.org/wiki?curid=659507", "title": "Jechezkel Flomin", "text": "Jechezkel Flomin\n\nJechezkel Flomin, ‎ (2. srpna 1935 Jeruzalém – 16. října 2019) byl izraelský politik, poslanec Knesetu za stranu Likud.\n\nNarodil se v Jeruzalémě. Vystudoval střední školu v Tel Avivu a získal vysokoškolský titul v oboru právo a ekonomie na Telavivské univerzitě. V letech 1962–1969 na ní vyučoval. V letech 1971–1972 učil na Hebrejské univerzitě.\n\nOd roku 1953 byl členem Liberální strany, předsedal její mládežnické organizaci a byl členem stranického vedení. V izraelském parlamentu zasedl poprvé po volbách v roce 1973, do nichž šel za stranu Likud. Stal se členem finančního výboru. Mandát obhájil za Likud i ve volbách v roce 1977, po nichž zastával funkci člena parlamentního výboru pro ekonomické záležitosti a finančního výboru. Ve volbách v roce 1981 mandát neobhájil. Zastával i vládní post. V letech 1977–1979 byl náměstkem ministra financí.\n\nV roce 1986 opustil Liberální stranu a byl jedním ze zakladatelů strany ha-Merkaz ha-liberali (, \"Liberální střed\"). Parlamentní zastoupení ale nezískala.\n\n"}
{"id": "659511", "url": "https://cs.wikipedia.org/wiki?curid=659511", "title": "Vladimír Kašík", "text": "Vladimír Kašík\n\nVladimír Kašík (3. května 1925 Kutná Hora – 23. června 2015 Mělník) byl český historik a signatář Charty 77.\n\nPocházel z rodiny úředníka Karla a Růženy Kašíkových. Za okupace totálně nasazen, 1943–1945 se podílel na odbojové činnosti. Po studiích historie působil jako vysokoškolský asistent, od 1954 jako odborný asistent na Filozofické fakultě Univerzity Karlovy, 1960 docent, 1968 profesor. S nastupující normalizací přišel nejdříve zákaz učení (1970) a pak odchod z fakulty (1971–1975), poté pracoval jako dokumentátor, asanační dělník podniku Úklid Praha (1977–1989). V letech 1990–1992 se vrátil jako profesor na Filozofickou fakultu Univerzity Karlovy. Působil též jako člen správní rady Hlávkova Národohospodářského ústavu. V 70. a 80. letech publikoval pod různými pseudonymy, patřil k prvním signatářům Charty 77. Náležel k proudu reformních marxistických historiků, postižených po roce 1968 perzekucí ze strany normalizačního režimu.\n\nJe nositelem Vojenské medaile Za zásluhy II. stupně, Junáckého kříže 1939–45 (stříbrný stupeň), Záslužné medaile UK (střední stupeň).\n\nJeho manželka Nina (1930–1999, roz. Evergetová) byla inženýrkou chemie, synové Martin (* 1952) – fyzik (RNDr.), Michal (* 1959) – inženýr, manažer, informatik.\n\n\n\n"}
{"id": "659522", "url": "https://cs.wikipedia.org/wiki?curid=659522", "title": "Avraham Kac", "text": "Avraham Kac\n\nAvraham Kac ( אברהם כץ, žil 1931 – 13. srpna 1986) byl izraelský politik a poslanec Knesetu za strany Gachal a Likud.\n\nNarodil se v Nes Cijoně. Přidal se k židovským jednotkám Palmach a bojoval v Brigádě Harel. Získal bakalářský a magisterský titul v oboru literatura, ekonomie a geografie na Hebrejské univerzitě. Získal osvědčení pro výkon profese středoškolského učitele. V letech 1970–1977 přednášel na Telavivské univerzitě.\n\nV letech 1950–1955 byl členem Svazu studentů Hebrejské univerzity. Od roku 1955 se angažoval ve straně Všeobecných sionistů. Od roku 1960 působil jako člen vedení Svazu středoškolských učitelů, v letech 1962–1969 dokonce jako předseda tohoto sdružení. Byl členem vedení Israel Broadcasting Authority, působil na ministerstvu školství, kde v letech 1968–1969 vedl školu pro instruktory.\n\nV izraelském parlamentu zasedl poprvé po volbách v roce 1969, do nichž šel za stranu Gachal. Stal se členem výboru pro veřejné služby. Předsedal výboru pro vzdělávání a kulturu a podvýboru pro sport. Mandát obhájil ve volbách v roce 1973, nyní již za Likud. Zastával funkci člena parlamentního výboru House Committee. Opět předsedal výboru pro vzdělávání a kulturu a podvýboru pro sport. Zvolení se dočkal za Likud i ve volbách v roce 1977. Byl členem výboru pro zahraniční záležitosti a obranu. Ve volbách v roce 1981 mandát neobhájil. V letech 1978–1986 zasedal ve vedení Židovské agentury.\n\n"}
{"id": "659528", "url": "https://cs.wikipedia.org/wiki?curid=659528", "title": "Moše Meron", "text": "Moše Meron\n\nMoše Meron (: משה מרון, rodným jménem Moses Segal, narozen 22. března 1926) je izraelský politik a bývalý poslanec Knesetu za stranu Likud.\n\nNarodil se v Německu ve městě Königsberg, dnes Kaliningrad v Rusku. V roce 1936 přesídlil do dnešního Izraele. Vystudoval právo na Jerusalem School of Law. V letech 1948-1949 působil jako právník v izraelské armádě u vojenského letectva.\n\nZasedal v samosprávě města Ramat Gan, kde byl v letech 1969-1977 místostarostou. V izraelském parlamentu zasedl po volbách v roce 1977, do nichž šel za stranu Likud. Stal se členem výboru pro ústavu, právo a spravedlnost, výboru pro ekonomické záležitosti a výboru pro vzdělávání a kulturu. Předseda výboru House Committee. Zastával rovněž post místopředsedy Knesetu. Ve volbách v roce 1981 mandát neobhájil. Po odchodu z Knesetu pracoval jako právník, zasedal ve správních radách několika firem a vzdělávacích ústavů. V roce 1981 se opět stal místostarostou Ramat Ganu.\n\n"}
{"id": "659534", "url": "https://cs.wikipedia.org/wiki?curid=659534", "title": "Šmu'el Rechtman", "text": "Šmu'el Rechtman\n\nŠmu'el Rechtman (: שמואל רכטמן, 1924 – 23. července 1988) byl izraelský politik a poslanec Knesetu za stranu Likud.\n\nNarodil se v Rechovotu. Vystudoval střední a vysokou školu. Byl ředitelem zemědělské střední školy Kfar Silver.\n\nOd roku 1949 byl členem strany Všeobecných sionistů. Byl jedním z předáků odborového svazu napojeného na tuto stranu. V odborové centrále Histadrut předsedal frakci strany Likud. V Liberální straně zasedal v jejím celostátním vedení. V letech 1965 až 1969 zasedal v samosprávě města Rechovot, kde pak v letech 1970 až 1979 působil jako starosta. V letech 1976–1979 byl ve vedení Likudu.\n\nV izraelském parlamentu zasedl po volbách v roce 1977, do nichž šel za stranu Likud. Stal se členem výboru pro záležitosti vnitra a životního prostředí a výboru pro imigraci a absorpci. Předsedal podvýboru pro vytváření spojenectví mezi izraelskými městy a židovskými komunitami v Sovětském svazu. Během volebního období v červnu 1979 ale na mandát poslance rezignoval. Z Knesetu rezignoval kvůli obvinění z korupce. Stal se pak prvním členem Knesetu, který byl odsouzen do vězení. Jeho poslanecké křeslo zaujal David Stern.\n\n"}
{"id": "659537", "url": "https://cs.wikipedia.org/wiki?curid=659537", "title": "Prokop Brož", "text": "Prokop Brož\n\nProkop Brož (* 22. března 1972, Náchod) je římskokatolický kněz a emeritní děkan Katolické teologické fakulty Univerzity Karlovy (od 17. února 2010 do 1. února 2018).\n\nNarodil se jako šesté ze sedmi dětí manželů Jaroslava a Lidmily Brožových. Jeho bratrem je nynější proděkan Katolické teologické fakulty Univerzity Karlovy pro studium ThLic. Jaroslav Brož. Rodina pochází z Červeného Kostelce, kde byl také Prokop Brož 7. května 1972 pokřtěn. Po absolvování gymnázia v Trutnově v roce 1990 strávil rok v teologickém konviktu v Litoměřicích. V letech 1991 až 1996 studoval v Římě na Papežské lateránské univerzitě, z toho první dva roky filosofii a poté teologii. V roce 1996 jej biskup Karel Otčenášek vysvětil na jáhna. Roční jáhenskou službu vykonal zčásti v Diecézním centru života mládeže Vesmír v Jedlové a zčásti ve farnosti Polná.\n\nDne 14. června 1997 byl biskupem Otčenáškem v královéhradecké katedrále sv. Ducha vysvěcen na kněze. Následně působil jako farní vikář v Nové Pace (1997–1998) a Kutné Hoře (1998–2001). V letech 2001 až 2003 studoval systematickou teologii na Papežské univerzitě Gregoriana, kde získal licenciát teologie. Od roku 2003 vyučuje jako odborný asistent na katedře systematické teologie (později přejmenované na katedru fundamentální a dogmatické teologie) Katolické teologické fakulty Univerzity Karlovy, v letech 2004–2006 a 2008–2009 zde byl také fakultním kaplanem. Dne 14. května 2007 byl jmenován sídelním kanovníkem vyšehradské kapituly. Od roku 2008 také externě vyučuje na Cyrilometodějské teologické fakultě Univerzity Palackého.\n\nPo skončení svého děkanského období na pražské teologické fakultě prožil sabatický půlrok v Římě. Po návratu se rozhodl ukončit své akademické působení v Praze a na vlastní žádost se vrátil do královéhradecké diecéze, kde převzal běžnou duchovní správu farnosti Nový Hradec Králové. Zároveň rezignoval na sídelní kanonikát v Praze na Vyšehradě, načež se stal čestným kanovníkem. Akademické působení však zcela neopustil. Biskup Jan Vokál jej jmenoval ředitelem \"Diecézního teologického institutu\" v Hradci Králové.\n\n"}
{"id": "659542", "url": "https://cs.wikipedia.org/wiki?curid=659542", "title": "Hilel Seidel", "text": "Hilel Seidel\n\nHilel Seidel (: הלל זיידל, žil 9. října 1920 – 14. února 1999) byl izraelský politik a poslanec Knesetu za strany Liberalim Acma'im a Likud.\n\nNarodil se v Polsku ve městě Krakov. Vystudoval ješivu a vysokou ekonomickou školu ve Vilniusu. V roce 1948 přesídlil do Izraele.\n\nV Polsku byl členem mládežnického hnutí \"Akiva\". Angažoval se v protinacistickém židovském odboji v židovském ghettu ve Vilniusu a byl aktivní ve vězeňském odboji v koncentračním táboře Klooga na území dnešního Estonska. V letech 1945–1947 se znovu zapojil do aktivit hnutí Akiva v Polsku. Zapojil se do organizace židovské emigrace. V letech 1948–1952 předsedal odboru absorpce imigrantů při Světové konfederaci hnutí Všeobecných sionistů. Byl členem vedení strany Miflaga Progresivit (\"Pokroková strana\") a generálním tajemníkem hnutí ha-Oved ha-Cijoni. V letech 1952–1959 působil jako člen organizačního výboru odborové centrály Histadrut a předsedou jejího penzijního odboru. V letech 1959–1973 zastával v Histadrutu post předsedy odboru absorpce imigrantů. Angažoval se také ve straně Liberalim Acma'im, z níž ale v únoru 1977 odešel a založil formaci Achdut, která se pak připojila k Likudu.\n\nV izraelském parlamentu zasedl poprvé po volbách v roce 1973, do nichž šel za stranu Liberalim Acma'im. V průběhu volebního období přešel do Likudu. Stal se členem výboru pro veřejné služby, výboru pro ekonomické záležitosti a výboru práce. Předsedal podvýboru pro boj s dopravní nehodovostí. Na kandidátce Likudu obhájil mandát ve volbách v roce 1977. Nastoupil jako člen do výboru pro imigraci a absorpci, výboru House Committee, výboru pro ústavu, právo a spravedlnost a výboru práce a sociálních věcí. Předsedal podvýboru pro prošetření systému základních škol a školskou reformu a podvýboru pro rezoluci ohlednně konečné restituce přeživších holokaustu. Ve volbách v roce 1981 mandát neobhájil.\n\n"}
{"id": "659567", "url": "https://cs.wikipedia.org/wiki?curid=659567", "title": "Drunk Enough to Dance", "text": "Drunk Enough to Dance\n\nDrunk Enough to Dance je v pořadí šesté album skupiny Bowling for Soup, druhé album ve spolupráci s Jive Records. Bylo vydáno 6. srpna roku 2002.\nJediný singl alba, totiž \"Girl All the Bad Guys Want\", byl roku 2003 nominován na Grammy v kategorii \"Best Pop Performance By A Duo Or Group With Vocal\".\nZnovuvydání alba v roce 2003 přineslo nové písně: \"Punk Rock 101\", \"Star Song\" a \"I Ran (So Far Away)\", což je předělávka hitu z 80. let kapely \"A Flock of Seagulls\".\nPíseň \"I Ran (So Far Away)\" byla použita jako úvodní skladba k anime Knights of the Zodiac.\n"}
{"id": "659568", "url": "https://cs.wikipedia.org/wiki?curid=659568", "title": "Milan Růžička", "text": "Milan Růžička\n\nMilan Růžička (25. května 1937 Prostějov – 4. března 2011 Praha) byl český televizní a filmový režisér a scenárista.\nNatočil celkem 16 celovečerních hraných filmů, dokumentů a inscenací. Mezi jeho známé filmy patří \"Trhala fialky dynamitem\" (1992) a \"Hotýlek v srdci Evropy\" (1993).\n\nV roce 2005 režíroval pokračování tehdy nového seriálu \"Ulice\" na TV Nova.\n\nPo roce 2000 se více věnoval dokumentární tvorbě. Za třídílný portrét herce Huga Haase získal cenu \"Pierot\" Českého televizního a filmového svazu. V České televizi se podílel na programech brněnského \"Křesťanského magazínu\" a na dokumentárním cyklu \"Bílá místa\".\n\n"}
{"id": "659581", "url": "https://cs.wikipedia.org/wiki?curid=659581", "title": "Kyselina abietová", "text": "Kyselina abietová\n\nKyselina abietová je karboxylová kyselina, která je součástí pryskyřic, příkladem může být kalafuna, která je tvořena jejím anhydridem z 80 - 90 %. Je slabým alergenem. Je rozpustná v roztocích alkálií, alkoholech, acetonu a etherech. Její soli a estery se nazývají abietáty (resináty). Patří mezi diterpeny jejichž základní skelet je tvořen abietanem.\n"}
{"id": "659609", "url": "https://cs.wikipedia.org/wiki?curid=659609", "title": "Mistrovství Evropy v atletice 1962", "text": "Mistrovství Evropy v atletice 1962\n\n7. mistrovství Evropy v atletice se uskutečnilo ve dnech 12. – 16. září 1962 v jugoslávském Bělehradu na stadionu Partizana. Na programu bylo celkově 36 disciplín (24 mužských a 12 ženských).\n\nČeskoslovenská výprava vybojovala jednu stříbrnou (Rudolf Tomášek – tyč) a jednu bronzovou medaili (Tomáš Salinger – 1500 m). Dvojí zastoupení mělo Československo v maratonském běhu. Pavel Kantorek závod dokončil na 5. místě (2.26:54) a Václav Chudomel doběhl do cíle jako desátý (2.30:33). Koulař Jiří Skobla obsadil 6. místo.\n\nMezi ženami zaznamenala nejlepšího umístění diskařka Jiřina Němcová, která skončila na 5. místě.\n\n"}
{"id": "659613", "url": "https://cs.wikipedia.org/wiki?curid=659613", "title": "Call of Juarez: Bound in Blood", "text": "Call of Juarez: Bound in Blood\n\nCall of Juarez: Bound in Blood je prequel polské hry \"Call of Juarez\". Ukazuje minulost Raye McCalla a Thomase, když spolu s bratrem Williamem odešli z války. Vydali se hledat ztracené zlato z Juarezu a skutečně ho objevili. Pohádali se spolu a Ray v hádce zastřelil Williama, pak Thomas s Marisou utekli a Ray tam zlato nechal, protože se domníval, že je prokleté.\nPokračování: Call of Juarez a \nOcitáte se před 20 lety minulého dílu. V prvním díle vás hra učí jak hrát. Hra nabízí možnost hrát za víc postav.( každá má svůj příběh) Hra má lepší grafiku a samotné zpracování. Máte možnost si vybrat více zbraní. Hra neztratila svůj kooperativní mod soustředění což je dobré. Hrajete za Thomase McCalla (ano to je ten kterého v předchozím díle zabili) a Raye McCalla.(ještě za mladého) Už v druhém díle potkáte Wiliama a prožíváte s ním ostatní epizody.\n\nPo prvním díle se snažíte pronásledovat chtivého plukovníka Barnsbyho. Následně se dozvídáte o zlatě z Juarezu a zachraňujete Marisu. Marisa ale patři Juarezovi. Marisu si oblíbí jak Thomas, tak Ray a snaží se jí získat. S Juarezem pak jdete k indiánům na pušky a ti vám poví o medajlonu. Medajlon je klíč k nalezení pokladu a až jej Ray a Thomas dostanou do rukou, nebudou to oni kdo ho dostanou. Nýbrž William.\nWilliam se stane věřícím a boha bude brát na vědomí jako nikdy před tím. Ale nesmíme zapomenout na Barnsbyho. Thomas a Ray se začnou o Marisu hádat když v tom zaútočí na Apače Barnsby. Po sérii stříleček unese Barnsby Wiliama a syna Náčelníka. Po sérii stříleček se dostanete k Barnsbymu ale už je pozdě. Syn náčelníka byl mrtev ale vy dostanete Barnsbyho a s ním si to pak vyřídí Náčelník.\nSnažíte se zachránit Williame a následně se dozvídáme, že je Marisa těhotná a čeká dítě (To dítě je pochopitelně Billy). Thomas nechá záchranu Williama na Rayovi a vydává se s Marisou za pokladem. Ray tak tak přežije útok a vydává se za Thomasem. Když ho pak najde v síni ( kde bude taky i Billy)\nTak na něj začne mířit a chystá se ho zabít. V tu chvíli mu vstoupí před Revolver William a zabrání mu v tomu. Ray ho vyzývá aby šel pryč ale William neposlechne. Když pak sáhne pod kabát Ray ho zabije. Myslel si, že chce vytasit zbraň ale nebyla to zbraň, ale Bible. Ta dopadne k něčí nohou a ty nohy byli Barnsbyho. Barnsby vypověděl, že Apač vzal nůž a místo aby ho zabil, tak mu přeřízl pouta a nechal ho jít. Po sérii stříleček se vám ho konečně podaří zabít stejně jako Juareze.\n\nJuarez ale nebyl mrtev. Thomas si vezme Marisu a nechá zbraně na pokoji. Ray udělá to samé a nechá hřích a pustí se do víry boží. Juarez se ale po 20 letech vrátí aby Thomase kvůli Marise zabil. Marisu nakonec zabije taky. Hledá Billyho jeho syna který má po Marise Medajlon. A chce se vrátit ke starému pokladu... Víc najdete v článku Call of Juarez\n\nÚstředními postavami jsou tři sourozenci McCallovi, dva z nich jsou vojáci Konfederace drsnější než šmirglpapír, jeden se stará o matku na Jihu. Vydávají se hledat ztracené aztécké zlato Hernána Cortése. Při dost nebezpečné akci potkávají nejen nepřátele a své oběti, ale i lásku.\n\n\n"}
{"id": "659622", "url": "https://cs.wikipedia.org/wiki?curid=659622", "title": "Exit (rozcestník)", "text": "Exit (rozcestník)\n\nExit může být:\n\n"}
{"id": "659623", "url": "https://cs.wikipedia.org/wiki?curid=659623", "title": "Pleymo", "text": "Pleymo\n\nPleymo je francouzská nu-metalová a rapcorová skupina založená roku 1997. Po celém světě prodali více než 100,000 alb. V roce 2007 oznámili přestávku na neurčitou dobu.\n\nPleymo založil v roce 1997 zpěvák a rapper Mark Maggiori, o rok později kapela vydala první, 4-skladbové demo. V té době kytaristu Mathiase vystřídal Erik Devilloutreys a též do kapely vstoupil DJ Frank Bailleul, čímž se sestava ustálila. Kousek po kousku se Pleymo stávali uznávanější kapelou, především pro jejich neuveřitelně energické živé vystupování a kontakt s publikem, až si jich všiml producent labelu Wet Music, pod kterým nakonec v červnu 1999 vydali debut \"Keçkispasse?\".\n\nRoku 2002 vydali druhé album pojmenované \"Episode 2 : Medecine Cake\". V této době již byli Pleymo dobře známou kapelu v Belgii, Lucembursku, Švýcarsko, Anglii, Japonsku (kde hodně koncertovali v letech 2002 a 2004) a samozřejmě ve Francii. Vyšla též anglická verze tohoto alba, Doctor Tank's Medicine Cake, s anglickými texty. V listopadu kapela vydala živé EP \"(Ep)Live\", záznam vystoupení na festivalu Les Eurockéennes v Belfortu.\n\nNázev třetího alba předurčil výraznou změnu v dosavadním stylu kapely, především větší zaměření na zpěv a melodii. Členové uvedli, že album bylo ovlivněné i tvorbou kapel jako Pink Floyd nebo The Smashing Pumpkins. Prodej \"Rock\" se vyšplhal na 50,000 prodaných nosičů ve Francii a 18,000 v Japonsku. Pleymo byli nominovaní na cenu \"Victoires de la musique\" v kategorii \"Nejlepší Pop/Rockové album roku\". Avšak někteří fanoušci, kteří stáli u zrodu kapely, nesouhlasili s takovouto změnou.\n\nV říjnu 2006 se kapela vrátila s nahrávkou \"Alphabet Prison\", která shrnuje vše, co zatím dokázali. Album obsahuje pomalejší a klidné písně stejně jako údernější ve stylu prvních dvou desek.\n\nV roce 2007 Pleymo po deseti letech své existence oznámili přestávku. Mark se přestěhoval do Los Angeles, kde bude natáčet film. Frank také míří do USA, kde chce propagovat svou značku Kill. Benoit založil novou kapelu Empyr, která obsahuje členy Watcha, Vegastar a starého zpěváka z Kyo. Fred bude hrát v nové kapele Hewitt. Davy pokračuje ve skupině Enchancer a Eric neoznámil žádný nový projekt.\n\nV Březnu, v roce 2017 Pleymo oznámilo návrat. První koncert je plánován na Březen 2018.\n\nHudba, kterou Pleymo hrají, bývá nejčastěji označována jako nu-metal a rapcore. Mezi jejich největší vlivy patří Rage Against The Machine, Primus a především raná tvorba prvních nu-metalových kapel jako Korn a Limp Bizkit. Nese typické znaky nu-metalu, jako např. podladěné kytary a větší důraz na basu, výraznou roli hrají též elektronické, hip-hopové pasáže. Na prvních dvou nahrávkách tvoří většinu hlasové projevu rap. Kapela hodně změnila styl s vydáním třetí desky \"Rock\", kdy se zaměřila více na zpěv a melodii.\n\n\n\n"}
{"id": "659625", "url": "https://cs.wikipedia.org/wiki?curid=659625", "title": "Obor", "text": "Obor\n\nSlovo obor má několik významů.\n\n\n"}
{"id": "659628", "url": "https://cs.wikipedia.org/wiki?curid=659628", "title": "Spartakus (seriál)", "text": "Spartakus (seriál)\n\nSpartakus (v anglickém originále Spartacus) je americký seriál televize Starz, jehož první epizoda byla odvysílána v USA v lednu 2010. Seriál je inspirován historickou postavou Spartaka (hraje Andy Whitfield), thráckým gladiátorem, který v letech 73–71 př. n. l. vedl největší povstání otroků proti Římské republice. Výkonní producenti Steven S. DeKnight a Robert Tapert se zaměřili na příběh Spartaka od časného života až do počátku historických záznamů. Objevuje se zde hodně násilí, silný sexuální obsah a hrubý jazyk.\n\nPrvní řada pojmenovaná jako \"Spartakus: Krev a písek\" byla vysílána v roce 2010 a měla 13 dílů, desetidílná druhá řada \"Spartakus: Pomsta\" byla vysílána v roce 2012. Třetí a zároveň poslední řada seriálu nese název \"Spartakus: Válka zatracených\". Televize ji uvedla ke konci ledna roku 2013.\n\nRoku 2011 vznikl seriálový prequel, minisérie \"\".\n"}
{"id": "659629", "url": "https://cs.wikipedia.org/wiki?curid=659629", "title": "Kapradina laločnatá", "text": "Kapradina laločnatá\n\nKapradina laločnatá () patří mezi mohutné, vytrvalé rostliny se vzpřímenými listy. Ty jsou 50 až 70 cm dlouhé, 6 až 14 cm široké, tuhé, svrchu lesklé a dvakrát zpeřeně složené. Vyrůstají ze silného plazivého oddenku a vytrvávají přes zimu. Lístečky jsou kopinatého tvaru a osinkatě zubaté, uspořádány ve spodní části listu vstřícně a v horní části střídavě. Nejspodnější horní lísteček je vždy výrazně (až dvakrát) větší než ostatní. To je velmi význačný rozlišovací znak této kapradiny. Čepel se k bázi a vrcholu postupně zužuje. Je dlouze špičatá a tmavě zelená. Řapík bývá 5 až 20 cm dlouhý a do 7 mm tlustý. Ostěra vytrvává. Výtrusové kupky jsou velké. Výtrusy dozrávají od července do září.\n\nVe světě se kapradina laločnatá vyskytuje převážně v horských oblastech střední Evropy, na Kavkazu, přes Himálaj na Dálný východ. Dále ji můžeme nalézt v severní Africe. Někdy je tento druh však chápan za ubikvistu, tzn., že je všudypřítomný. Výskyt se tedy udává i v pohoří a v tropech.\n\nV České republice je rozšířena značně nerovnoměrně. Můžeme ji najít na Šumavě u Nové Pece, ve Slezsku a častěji ji však potkáte na Moravě. Občas se pěstuje jako okrasná rostlina na zahradách.\nJe hojnější než \"Polystichum lonchitis\" a \"Polystichum braunii.\"\n\nNa českém roste většinou v podhorských a horských suťových a svahových lesích, převážně na skeletových, avšak humózních půdách. Je to převážně lesní druh, ale roste i na výsluní. Vyžaduje ale stále vlhko. Občas se vyskytuje i v horských vysokobylinných nivách a také na zastíněných vlhkých kamenných zídkách a skalách. Kapradina má ráda vápnité substráty. Pokud jsou ale nevápnité, tak se jim zcela nevyhýbá.\n\nKapradina laločnatá se vyskytuje zřídka. Proto je zaznamenána v Červeném seznamu C4 (vzácnější taxony vyžadující další pozornost – méně ohrožené).\n\n\n\n \n"}
{"id": "659636", "url": "https://cs.wikipedia.org/wiki?curid=659636", "title": "Richard Jiřík", "text": "Richard Jiřík\n\nRichard Jiřík (12. dubna 1859, Grymov − 16. května 1927, Vyškov) byl český pedagog, autor odborných knih a překladatel.\n\nNarodil se 12. dubna 1859 v Grymově v rodině familianta a tesaře. Po studiích se stal učitelem. Učil nejprve na obecných školách, později na měšťanských školách, od r. 1896 na České vyšší obchodní škole v Brně, v letech 1904 až 1920 byl ředitelem obchodní školy ve Vyškově. V r. 1920 odešel do důchodu. Je autorem odborných pojednání a učebnic v oboru účetnictví. Byl výborným zpěvákem a působil v pěveckém spolku.\nZemřel ve Vyškově 16. května 1927.\n\n\n\n"}
{"id": "659646", "url": "https://cs.wikipedia.org/wiki?curid=659646", "title": "Let's Do It for Johnny!", "text": "Let's Do It for Johnny!\n\nLet’s Do It for Johnny! je hlavní debutové album skupiny Bowling for Soup. V pořadí je to až páté studiové album, je však první více úspěšné a zároveň první album ve spolupráci s Jive Records. Vydáno bylo 16. května 2000. Bowling for Soup ho natočili ve svém tehdy novém domovském městě Dentonu v Texasu. Jméno alba je odvozeno od románu Outsideři od americké spisovatelky Susan E. Hintonové. Je to první album, v kterém hraje Gary Wiseman na bicí.\n\nAlbum obsahuje několik skladeb z předchozích alb, včetně prvního hitu skupiny \"The Bitch Song\". Čísla 6 a 7 jsou z alba Rock on Honorable Ones!!, čísla 1, 2, 4, 5 a 9 jsou z alba Tell Me When to Whoa, číslo osm je pak z obou jmenovaných.\n"}
{"id": "659650", "url": "https://cs.wikipedia.org/wiki?curid=659650", "title": "Moše Šamir", "text": "Moše Šamir\n\nMoše Šamir (: משה שמיר, žil 15. září 1921- 21. srpna 2004) byl izraelský spisovatel, publicista, politik a poslanec Knesetu za strany Likud a Techija-Bana'i.\n\nNarodil se v Safedu. Vystudoval základní a střední školu v Tel Avivu. Působil jako spisovatel. V letech 1944-1946 žil v kibucu Mišmar ha-Emek. Byl členem jednotek Palmach.\n\nV mládí se angažoval v hnutí ha-Šomer ha-Ca'ir. V letech 1939-1941 byl jedním z editorů listu Al ha-Choma. V letech 1947-1950 pak byl editorem armádního listu ba-Machana, později byl literárním editorem a členem vedení deníku Ma'ariv. V mládí byl levicově orientován, později přešel k pravici.\n\nV izraelském parlamentu zasedl po volbách v roce 1977, do nichž šel za stranu Likud. Patřil mezi zakladatele hnutí za Velký Izrael a frakce La'am v rámci strany Likud. Angažoval se v opozici proti dohodám z Camp Davidu, kvůli kterým v roce 1979 opustil Likud a pomáhal zakládat stranu Techija. Stal se členem parlamentního výboru pro imigraci a absorpci a pro zahraniční záležitosti a obranu.\n\n"}
{"id": "659656", "url": "https://cs.wikipedia.org/wiki?curid=659656", "title": "In!", "text": "In!\n\nIn! je křesťanský časopis pro náctileté dívky.,\n\nČasopis má být alternativou oproti jiným dívčím časopisům, které se věnují převážně sexu, bulváru a populárním zpěvákům. In nabízí odpovědi na otázky, které mívají mladá věřící děvčata, rozhovory s křesťanskými kapelami, nápady pro šikovné ruce a podobné.\n\n"}
{"id": "659657", "url": "https://cs.wikipedia.org/wiki?curid=659657", "title": "Milan Řehoř", "text": "Milan Řehoř\n\nMilan Řehoř (* 23. červen 1984) je bývalý český hokejový brankář. Kariéru ukončil roku 2018 ve 34 letech.\n\n"}
{"id": "659665", "url": "https://cs.wikipedia.org/wiki?curid=659665", "title": "Josef Tamir", "text": "Josef Tamir\n\nJosef Tamir ( יוסף תמיר, žil 5. března 1915 – 10. srpna 2009) byl izraelský novinář, ekologický aktivista, politik a poslanec Knesetu za strany Gachal, Likud a Šinuj.\n\nNarodil se v Berdyčivu v Ruském impériu, dnes Ukrajina. V roce 1924 přesídlil do dnešního Izraele. Vystudoval základní a střední školu v Petach Tikva. Absolvoval vysokoškolské studium práva ekonomie v Tel Avivu.\n\nV letech 1935–1945 pracoval jako novinář v listech Haaretz, Palestine Post, Jedi'ot achronot, Ma'ariv či ha-Boker. Roku 1935 byl zpravodajem Haaretz v Libanonu a Sýrii. Během války za nezávislost působil jako vojenský korespondent. Angažoval se ve sportu, účastnil se první Makabiády, na které získal tři medaile. Patřil mezi zakladatele hnutí Bnej Mošavot. Byl generálním tajemníkem federace Všeobecných sionistů, ze které se postupně vyvinula Liberální strana, později patřil mezi zakladatele formací Gachal a Likud. V letech 1965–1969 zastupoval liberály v samosprávě města Tel Aviv. V roce 1968 inicioval založení \"Rady pro krásný Izrael\" a roku 1970 založil nadstranický \"Výbor pro ekologii\", roku 1975 to byla \"Organizace pro život a životní prostředí\".\n\nV izraelském parlamentu zasedl poprvé po volbách v roce 1965, do nichž šel za stranu Gachal. Stal se členem parlamentního výboru pro záležitosti vnitra a výboru pro ekonomické záležitosti. Mandát obhájil ve volbách v roce 1969, opět za Gachal. Zastával post člena výboru záležitosti vnitra, výboru pro ekonomické záležitosti, výboru pro vzdělávání a kulturu, výboru pro zahraniční záležitosti a obranu. Předsedal zvláštnímu výboru pro životní prostředí. Opětovně byl zvolen ve volbách v roce 1973, nyní za Likud. Byl pak předsedou výboru pro záležitosti vnitra a životního prostředí a výboru státní kontroly. Uspěl na kandidátce Likudu i ve volbách v roce 1977. V roce 1979 odešel z Likudu a přidal se ke straně Šinuj, u které zůstal do roku 1981. Pak i z ní odešel a po zbytek volebního období vystupoval jako nezařazený poslanec. Byl členem výboru finančního, výboru pro záležitosti vnitra a životního prostředí, výboru státní kontroly a výboru pro zahraniční záležitosti a obranu. Předsedal podvýboru pro záležitosti životního prostředí a podvýboru pro ochranu Tel Avivu.\n\nV roce 1991 se podílel na vzniku organizace The Israel Economic Forum on the Environment, v níž působil jako její prezident. Byl dále členem několika ekologických organizací.\n\n"}
{"id": "659669", "url": "https://cs.wikipedia.org/wiki?curid=659669", "title": "Bejt Simcha", "text": "Bejt Simcha\n\nBejt Simcha (hebrejsky \"בית שמחה\") je pražská liberální židovská organizace pořádající akce a bohoslužby pro osoby židovského původu, či vyznání. Zároveň se jedná o komunitní centrum a nakladatelství.\n\nOrganizace vznikala v 80. letech 20. století pod vedením Sylvie Wittmanové.\n\n"}
{"id": "659671", "url": "https://cs.wikipedia.org/wiki?curid=659671", "title": "Moše Amar", "text": "Moše Amar\n\nMoše Amar (: , narozen 21. května 1922 – 30. listopadu 2015) byl izraelský politik a poslanec Knesetu za stranu Ma'arach.\n\nNarodil se v Safedu, kde studoval na střední škole. Absolvoval pak právní školu provozovanou mandátními úřady a získal osvědčení pro výkon profese právníka.\n\nV mládí se angažoval v hnutí ha-Šomer ha-ca'ir. V roce 1951 se připojil k levicové straně Mapam. Byl prvním tajemníkem a předsedou její pobočky v Haifě. Později se dostal do ústředního výboru Mapamu.\n\nV izraelském parlamentu zasedl po volbách v roce 1977, do nichž šel za stranu Ma'arach. Stal se členem parlamentního výboru pro ústavu, právo a spravedlnost a výboru pro záležitosti vnitra a životního prostředí. Předsedal společnému výboru pro zvýšení komunálních daní místními samosprávami. Ve volbách v roce 1981 mandát neobhájil.\n\n"}
{"id": "659674", "url": "https://cs.wikipedia.org/wiki?curid=659674", "title": "Réservoir de Montsouris", "text": "Réservoir de Montsouris\n\nRéservoir de Montsouris (česky \"Nádrž Montsouris\"), též někdy Réservoir de la Vanne je největší z pěti hlavních rezervoárů pitné vody pro město Paříž. Nachází se na jihu města ve 14. obvodu na návrší poblíž parku Montsouris. Byl dokončen v roce 1874 a zásobuje 20 % pařížské populace.\n\nNádrž Montsouris vystavěl v letech 1858-1874 inženýr Eugène Belgrand jako jednu z řady zásobáren budovaných v té době. Tyto nádrže byly navrženy proto, aby se postupně nahradilo zásobování Paříže vodou ze Seiny, které byla stále nevhodnější pro běžnou potřebu kvůli urbanistickému a průmyslovému rozvoji proti proudu od hlavního města během 19. století a proměnlivé teplotě v závislosti na ročním období. Tento rezervoár byl určen pro zásobování celé jižní části města. V roce 1875 proběhly první dodávky do čtvrti Champs-Élysées. Od roku 2010 je spravován společností Eau de Paris.\n\nV nádrži se shromažďuje voda přicházející z oblasti u Fontvannes v departementu Aube a z území u Fontainebleau v Seine-et-Marne, kterou sem přivádějí čtyři akvadukty.\n\nNádrže jsou zakryté poklopem osázeným zvenčí trávou, která pomáhá udržovat klima v nádržích. Rezervoár se skládá ze dvou spodních a dvou horních nádrží různého objemu. Oba horní zásobníky jsou hluboké 3,30 m a spodní mají hloubku přes 5 m. S délkou 265 m a šířkou 135 m mají celkovou úložnou kapacitou 202 000 m, což představuje více než třetinu teoretické denní spotřeby obyvatel Paříže. Z tohoto rezervoáru je voda rozváděna pro 20 % obyvatel Paříže.\n\n"}
{"id": "659677", "url": "https://cs.wikipedia.org/wiki?curid=659677", "title": "Femme Fatale (album, Britney Spears)", "text": "Femme Fatale (album, Britney Spears)\n\nFemme Fatale je sedmé studiové hudební album americké zpěvačky Britney Spears, vydané v 25. březnu 2011.\nAlbum Femme Fatale se dostalo na vrchol hitparád, díky čemuž se Britney Spears zařadila po bok Janet Jackson a Mariah Carey, které jsou umělkyněmi s největším počtem „number ones“ alb v USA.\nPodle návštěvníků webových stránek MTV je březnové album Femme Fatale nejlepším albem roku 2011.\n\n"}
{"id": "659681", "url": "https://cs.wikipedia.org/wiki?curid=659681", "title": "Gérard Debreu", "text": "Gérard Debreu\n\nGérard Debreu (4. července 1921 Calais – 31. prosince 2004 Paříž) byl francouzský ekonom a matematik, který v roce 1983 získal Cenu Švédské národní banky za rozvoj ekonomické vědy na památku Alfreda Nobela za „začlenění nových analytických metod do ekonomické teorie a za přesnou reformulaci teorie všeobecné rovnováhy“. V roce 1962 se stal profesorem na Kalifornské univerzitě v Berkeley. V červenci roku 1975 se stal občanem Spojených států.\n\n"}
{"id": "659698", "url": "https://cs.wikipedia.org/wiki?curid=659698", "title": "Chajim Josef Cadok", "text": "Chajim Josef Cadok\n\nChajim Josef Cadok (: חיים יוסף צדוק, rodným jménem Chajim Wilkenfeld, žil 2. října 1913 – 15. srpna 2002) byl izraelský právník, politik a poslanec Knesetu za strany Mapaj, Ma'arach, Izraelská strana práce a znovu Ma'arach.\n\nNarodil se ve městě Rava-Ruska v Haliči v tehdejším Rakousku-Uhersku, dnes Ukrajina. Vystudoval Varšavskou univerzitu (obor filozofie a judaistika). V roce 1935 přesídlil do dnešního Izraele. Vystudoval ještě právní vysokou školu v Jeruzalému a získal osvědčení pro výkon profese právníka. Před vznikem státu Izrael byl členem židovských sil Hagana a policejních složek Mišteret ha-jišuvim ha-ivrim.\n\nV mládí v Polsku se angažoval v organizaci Gordonia a ve straně Poalej Cijon. V letech 1949–1952 byl zástupcem nejvyššího státního zástupce.\n\nV izraelském parlamentu zasedl poprvé po volbách v roce 1955, do nichž šel za stranu Mapaj. Mandát ale získal až dodatečně, v lednu 1959, jako náhradník. Stal se členem parlamentního výboru pro záležitosti vnitra a výboru pro ústavu, právo a spravedlnost. Mandát obhájil ve volbách v roce 1959, opět za Mapaj. Zastával post člena výboru pro ústavu, právo a spravedlnost a předsedy výboru House Committee. Opětovně byl za Mapaj zvolen ve volbách v roce 1961. Byl pak předsedou výboru House Committee a členem výboru pro ústavu, právo a spravedlnost a výboru pro zahraniční záležitosti a obranu. Uspěl (nyní na kandidátce Ma'arach) i ve volbách v roce 1965. V průběhu volebního období dočasně přešel do samostatného poslaneckého klubu Izraelské strany práce, ale pak se vrátil do Ma'arach. Byl členem výboru pro ústavu, právo a spravedlnost a výboru pro zahraniční záležitosti a obranu a předsedal podvýboru pro ústavní zákony. Další funkční období v Knesetu získal za Ma'arach i ve volbách v roce 1969. Předsedal výboru pro zahraniční záležitosti a obranu a působil jako člen výboru pro ústavu, právo a spravedlnost. Poslancem za Ma'arach zůstal i po volbách v roce 1973, po kterých vykonával opět funkci předsedy výboru pro zahraniční záležitosti a obranu a člena výboru pro ústavu, právo a spravedlnost. Zvolení se na kandidátce Ma'arach dočkal i ve volbách v roce 1977. Stal se opětovně členem výboru pro ústavu, právo a spravedlnost a výboru pro zahraniční záležitosti a obranu. Na poslanecký mandát ale rezignoval v průběhu volebního období, v lednu 1978. V Knesetu ho nahradil Emri Ron.\n\nZastával i řadu vládních postů. V letech 1965–1966 byl ministrem obchodu a průmyslu, v letech 1965–1966 také ministrem rozvoje. V letech 1974–1977 ministrem spravedlnosti a v roce 1974 a 1977 také dvakrát zasedal na postu ministra náboženství.\n\nV letech 1978–1980 přednášel na Hebrejské univerzitě. Po odchodu z Knesetu se věnoval své právnické praxi a nadále se účastnil stranického života.\n\n"}
{"id": "659702", "url": "https://cs.wikipedia.org/wiki?curid=659702", "title": "Bowling Bowling Bowling Parking Parking", "text": "Bowling Bowling Bowling Parking Parking\n\nBowling Bowling Bowling Parking Parking je živé album americké punk rockové kapely Green Day. Toto živé album bylo vydáno 25. července 1996 Reprise Records, ale bylo vydáno jen v Japonsku, Evropě a Jižní Americe. Singly byly zaznamenávány v různých dnech/na různých koncertech.\n"}
{"id": "659704", "url": "https://cs.wikipedia.org/wiki?curid=659704", "title": "Společnost přátel Bayreuthu", "text": "Společnost přátel Bayreuthu\n\nSpolečnost přátel Bayreuthu (Gesellschaft der Freunde von Bayreuth e.V.) je mecenášská společnost založená dne 22. září 1949 z popudu vnuků německého skladatele Richarda Wagnera, totiž Wielanda a Wolfganga Wagnerových, aby bylo s její finanční pomocí možné obnovit resp. znovu založit Hudební slavnosti v Bayreuthu, jež se konaly naposledy roku 1944. První hudební slavnosti po II. světové válce se mohly konat v létě 1951.\n\nSpolečnost je obecně prospěšná společnost se sídlem v Bayreuthu; má cca 5100 členů, vedle toho asi 300 tzv. \"mladých členů\". Podle stanov je cílem společnosti:\n\nPodle stanov má být těchto cílů dosahováno zejména výplatou příspěvků obchodní společnosti Bayreuther Festspiele GmbH, výkonem práv a povinností Společnosti přátel Bayreuthu jakožto společníka obchodní společnosti Bayreuther Festspiele GmbH, výplatou příspěvků Stipendijní nadaci Richarda Wagner (umožňující mj. nemajetným navštívit Bayreuthské hudební slavnosti) a podporou uměleckého dorostu.\n\nSpolečnost přátel Bayreuthu za dobu existence přispěla na hudební slavnosti částkou odpovídající asi 65 milionům eur. Většina byla v posledních desetiletích věnována na restauraci, renovaci a rozšíření Festivalového divadla včetně veškerých pomocných staveb (od roku 1990 převzala společnost financování veškerých technických a stavebních investic festivalu). Vedle toho společnost poskytuje vedení festivalu pravidelně příspěvky na nové inscenace Wagnerových oper.\n\nKromě těchto cílených příspěvků se Společnost přátel Bayreuthu podílí na financování provozních nákladů Hudebních slavností v Bayreuthu. Do roku 1973 byla zastoupena v kuratoriu shromažďujícím veřejné i soukromé prostředky na provoz slavností, podílela se na nich jednou devítinou. Od vzniku Nadace Richarda Wagnera Bayreuth roku 1973 je společnost jejím členem se dvěma z 24 hlasů v její radě.\n\nPro vlastní provozování hudebních slavností byla roku 1986 založena obchodní společnost Bayreuther Festspiele GmbH, jejímž jediným společníkem byl zprvu dlouholetý vedoucí hudebních slavnosti Wolfgang Wagner, od 1. září 2008 je ale Společnost přátel Bayreuthu jedním z jejich čtyř společníků: Spolková republika Německo, Svobodný stát Bavorsko, město Bayreuth a Společnost přátel Bayreuthu mají každý 25 % podíl a po dvou hlasech v osmičlenném představenstvu.\n\nProstředky získává nadace především z příspěvků svých členů. Členem se může stát kdokoli, představenstvo však musí jeho členství schválit. Vstupní poplatek činí v současnosti (2011) 260 eur, roční poplatek 205 eur, pro \"mladé přátele\" (do 35 let) 100 eur ročně. Vedle toho se očekávají příležitostné příspěvky. Jiným zdrojem příjmů je též prodej vstupenek ze zvláštního kontingentu, který je společnosti přidělován. Roční příjem společnosti v současnosti činí více než 3 miliony eur. Od roku 2001 existuje i \"Nadace přátel Bayreuthu\" shromažďující nadační kapitál, od roku 2009 též obchodní společnost Servicegesellschaft der Freunde von Bayreuth GmbH, obstarávající především sponzoring. \n\nOdznakem členství je malý zlatý kruh (prsten, \"Ring\") nošený v klopě nebo na hrudi, žertovně přezdívaný \"Goldener Schließmuskel\" (zlatý svěrač).\n\nDo roku 1973 byla Společnost přátel Bayreuthu zastoupena v kuratoriu shromažďujícím veřejné i soukromé prostředky na provoz Hudebních slavností v Bayreuthu, podílela se na nich jednou devítinou. Od vzniku Nadace Richarda Wagnera Bayreuth roku 1973 je společnost jejím členem se dvěma z 24 hlasů v její radě.\n\nPro vlastní provozování hudebních slavností byla roku 1986 založena obchodní společnost Bayreuther Festspiele GmbH, jejímž jediným společníkem byl zprvu dlouholetý vedoucí hudebních slavnosti Wolfgang Wagner, od 1. září 2008 je ale Společnost přátel Bayreuthu jedním z jejich čtyř společníků: Spolková republika Německo, Svobodný stát Bavorsko, město Bayreuth a Společnost přátel Bayreuthu mají každý 25 % podíl a po dvou hlasech v osmičlenném představenstvu.\n\nOrgány Společnosti přátel Bayreuthu jsou:\n\nPředstavenstvo zvolené v květnu 2009 se v důsledku vnitřních konfliktů (souvisejících mj. s financováním dalších staveb) rozpadlo a muselo být v červnu a červenci 2010 obnoveno.\n\nV důsledku rozkolu vznikl v červenci 2010 nový, značně menší mecenášský spolek „Team der aktiven Festspielförderer“ (TAff), jehož předsedou je Peter Meisel a mezi prominentní zakládající členy patří významný wagnerovský dirigent Christian Thielemann.\n\n"}
{"id": "659707", "url": "https://cs.wikipedia.org/wiki?curid=659707", "title": "Amos Hadar", "text": "Amos Hadar\n\nAmos Hadar ( עמוס הדר, rodným jménem Amos Horowitz, 7. září 1923 – 13. ledna 2014) byl izraelský politik a poslanec Knesetu za stranu Ma'arach.\n\nNarodil se ve vesnici Nahalal. Vystudoval střední školu.\n\nV mládí se angažoval v hnutí ha-No'ar ha-Oved. Byl tajemníkem mošavu Nahalal, působil v hnutí Bnej Mošavim v Negevu. V roce 1964 zastával post tajemníka ekonomického výboru mošavového hnutí. V letech 1964–1968 byl členem strany Rafi, od roku 1968 byl členem Strany práce.\n\nV izraelském parlamentu zasedl poprvé po volbách v roce 1973, do nichž šel za stranu Ma'arach. Mandát ale získal až dodatečně, v dubnu 1975, jako náhradník. Stal se členem parlamentního výboru pro ekonomické záležitosti a výboru státní kontroly. Opětovně byl za Ma'arach zvolen ve volbách v roce 1977. Nastoupil jako člen do výboru pro ekonomické záležitosti a finančního výboru. Předsedal podvýboru pro nedostatek potravin v rámci systému výrobních kvót. Ve volbách v roce 1981 mandát neobhájil. V letech 1982–1985 byl generálním tajemníkem mošavového hnutí.\n\n"}
{"id": "659708", "url": "https://cs.wikipedia.org/wiki?curid=659708", "title": "Rasy ve Warhammeru 40,000", "text": "Rasy ve Warhammeru 40,000\n\nWarhammer 40,000 a následně smyšlený vesmír obsahují mnoho ras a druhů. Některé tyto druhy jsou ve hře zastoupeny pomocí figurek armád, nicméně ne všechny jsou podstatné pro hlavní děj. V zásadě se sice dají jednotlivé strany rozdělit na „hodné“ a „zlé“, jak to bylo ukázáno ve hře \"Warhammer 40.000 Dawn of War: Winter Assault\", kde se armády \"Impéria Lidí\" spojily s \"Eldar\" proti spojeným silám \"Orkské hordy\" a \"Chaosu\", ale toto rozdělení se jinak nepoužívá a dá se říct, že všichni bojují proti všem. \nPředobrazem \"Eldarů\" jsou elfové, známí například z Pána prstenů nebo původního Warhammeru. Za největší nebezpečí pro galaxii považují \"Necrony\" a jejich bohy \"C'tan\", hned poté mocnosti \"Chaosu\", z jejich pohledu zplozence kdysi klidného psychického vesmíru Warpu, zkaženého nejdříve hrůznými myšlenkami a zážitky lidí z První Války na Nebesích (zrození Khorna, Nurgleho a Tzeentche) a poté Eldarskými dekadentními choutkami.\n\n\"Eldaři\" jsou pradávnou technicky i psychicky vysoce vyspělou rasou. Nadřazeni všem ostatním rasám v téměř každém směru kdysi vládli vesmíru. V těch časech bylo \"Lidstvo\" jednou z mnoha ras mezi stovkami necivilizovaných světů. Přesvědčeni o neomezenosti svých psychických schopností začali \"Eldaři\" podléhat potěšení plynoucích z moci a touze po naprostém osvícení. Byla to neopatrnost, která vedla k zániku jejich civilizace a téměř k jejich vyhubení.\nI když Eldaři pravidelně kontrolovali stav warpu, pozdě zjistili, že se něco děje. Bylo zde pár mocných psykerů, kteří se pokoušeli varovat vládnoucí kasty, ale na nápravu již bylo pozdě. Díky obrovskému množství silných emocí vydávaných všemi \"Eldary\" se začala bortit bariéra mezi hmotným světem a warpem. To vedlo k vytvoření masivní anomálie později nazvané „Oko Hrůzy“ a zrodu čtvrtého boha \"Chaosu\", Slaaneshe. Z kdysi mocné a prosperující civilizace zbyla jen malá skupina přeživších, kteří obývají obrovské uměle vybudované planety zvané Craftworldy (Světlolety). Existují čtyři hlavní frakce \"Eldarů\": \n\nLidé se kdysi rozlétli ke hvězdám a osídlili většinu Galaxie. Technologický pokrok neznal omezení, každý měl všeho dostatek, všichni žili v blahobytu. Tato doba je nazývána \"Věkem Terry\". Poté ovšem vědci a inženýři dosáhli zenitu svých možností a pokrok se zastavil, následně se některé vynálezy postavily proti svým stvořitelům. Toto období se nazývá \"Temný Věk Technologie\" a trvalo deset milénií. Po vypuknutí tzv. Warpových bouří, které zabránily lidstvu v cestování, se společná civilizace zhroutila a od sebe izolované planety se spolu se svými obyvateli ponořily do tmy barbarství. Tato doba se nazývá \"Věk Sváru\". Potom ovšem na Zemi povstal nesmrtelný Císař, mocný válečník a hrdina, a sjednotil znesvářené pozemské kmeny. S pomocí vědců v Himálajských Laboratořích vypěstoval dvacet bytostí s nadlidskými schopnostmi, které pojmenoval Primarchové. Avšak stala se záhadná událost, při které byli děti i s ochrannými kapslemi vzaty z laboratoří a roztroušeny po Galaxii. Zdali to způsobily síly \"Chaosu\" či tak učinil sám Císař s vlastními záměry, není jasné.\n\nBrzy po této událostí konečně pominuly pět tisíc let trvající Warpové bouře a Císař s válečnou flotilou zaplněnou \"Legiemi Hvězdné Pěchoty\" zahájil Velkou Křížovou Výpravu napříč Galaxií. Očišťoval světy od pohanských kultů, uctívání \"Chaosu\" či dávných technologií a přinášel jim světlo jednotné říše lidstva, \"Impéria\". Cestou nalezl všechny Primarchy a ti se mu zavázali ke službě, za což obdrželi velení nad svou legií.\n\"Nejmocnějším\" z Primarchů byl Horus, velitel \"Legie Luna Wolves\" titulovaný Vojevůdce, čehož si byly dobře vědomy i síly \"Chaosu\". Na měsíci planety Davin, na které byl Vojevůdce zraněn a nemocí připoután na lůžko, byl ovládnut temnými silami Warpu a obrácen proti Císaři. Jeho vliv a síla byly tak obrovské, že polovina Primarchů i jejich \"Legie\" se přidaly na jeho stranu. Nastala období občanské války, známé jako Horovo Kacířství. Ohromná Horova flotila využila momentu překvapení a zaútočila na Svatou Terru, kde ji zrazený Císař očekával. Obléhání trvalo pětapadesát dní a zánik \"Impéria\" byl blízko, ale Císař využil oslabených štítů Horovy vlajkové lodi a napadl ji se zbytkem svých sil. Spolu s Císařem šel ještě Sanguinius, Primarcha \"Blood Angels\", a Rogal Dorn, Primarcha \"Imperial Fists\". Jako první našel Hora Sanguinius. I přesto, že neměl nejmenší šanci vyhrát, zaútočil, a našel smrt v rukou zrádce. Těsně po jeho smrti dorazil Císař. Bojoval dlouho a urputně, jenže nechuť zabít svého syna způsobila, že byl těžce zraněn. Nakonec na Hora zaútočil psychickým úderem tak silným, že zničil jeho duši aby tím zabránil bohům chaosu ho oživit a tím ho okamžitě usmrtil. Rogalu Dornovi pak bylo souzeno najít a zachránit vládce Lidstva. Zrádci bez svého Vojevůdce uprchli z nepokořené Terry, ale Císař byl těžce zraněn, jak na těle, tak na duši a rozhodl se usednout na Zlatý Trůn, zařízení vyrobené technokněžími z Marsu, které dokázalo udržet jeho životní i psychické funkce. Od té doby po deset tisíc let existence \"Impéria\" sedí Císař na Zlatém Trůnu a svou myslí ochraňuje celé lidstvo a ve Warpu jako maják energie vede své flotily v boji proti Chaosu. Protože Císař brzy přestal mluvit, byla ustanovena \"Nejvyšší Rada Terry\", která zprostředkovaně vládne všem lidským světům. Věrné \"Legie Space Marines\" se rozešly do různých koutů galaxie a dodnes brání lidstvo proti hrozbě vetřelců, kacířů a mutantů.\n\nPůvodní druh Homo sapiens se rovněž během tisíciletí vyvinul v mnoho poddruhů, souhrnně (a pejorativně) označovaných jako „podlidi“ (abhumans). Dva nejčastěji pozorované druhy podlidí jsou „ratlings“ (ekvivalent půlčíků, tzn. hobitů) a „ogryns“ (ekvivalent ogrů, tzn. zlobrů). \nExistují také lidská sídla mimo \"Impérium\": po celé generace odříznuté světy obývané těmi, kteří se proti němu vzbouřili, nebo které jsou pouze přehlíženy. Jediní neimperiální hratelní lidé ve hře jsou: \nVe fiktivním světě Warhammeru 40,000 představují \"Chaos\" zlovolné bytosti pocházející z paralelního vesmíru, známého jako Warp (též Immaterium, Empyrean nebo Moře duší atp.). Warp nemá tvar ani formu a řídí se vlastními zákony prostoru a času. Nejmocnější entity této dimenze jsou známy jako Bohové Chasou, též někdy označovaní jako Temní Bohové nebo Ničivé Síly. \n\nKoncept Bohů Chaosu byl součástí \"WFB\" i \"W40K\" víceméně už od začátku. V osmdesátých letech se objevilo nebo bylo jmenováno mnoho různých Bohů, ale nikdy nebylo vysvětleno, jak fiktivní pantheon vlastně vypadá. Idea čtyř velkých božstev byla poprvé představena mezi roky 1988-90 ve dvou svazcích \"Realm of Chaos\". Tato pravidla určují nastavení psychických vlastností, kdy emoce a hlavně duše jakýchkoliv zemřelých jsou přitahovány Warpem, kde dohromady tvoří „bouře“ nebo „víry“. Stejně jako v případě „Velké čtyřky“ získají občas tyto víry vědomí, sebeuvědomění a dokonce i osobnost v kontextu zákonů Warpu. Chaos rovněž reprezentuje boj člověka se sebou samým, ale dává těmto vnitřním běsům nezávislou osobnost, motivy a jména. V jistém smyslu jsou Bohové Chaosu „produkty“ představivosti a největší jsou proto, že přitahují většinu primitivních a snadno čitelných emocí, společných všem inteligentním bytostem. \"Chaos\" je vnímán jako zákeřná a svůdná síla, která dříve či později pokřiví vše, co s ní přijde do styku, ať už fyzicky nebo psychicky. Jména a aspekty těchto čtyř velkých bohů, jsou: \nKrvavý Bůh, Pán boje a války. Je považován za nejstaršího a nejmocnějšího Boha Chaosu, hnací silou jeho stoupenců je zuřivost. Vyžívá se v masakru, ať už nepřátel, spojenců nebo vlastních služebníků. Je mu jedno, čí krev je prolita, důležité je, že je prolita v jeho jménu. Jeho vyššími Démony jsou Bloodthirsters (Krvežíznivci), nižšími Bloodletters, Juggernauts nebo Flesh Hounds. Posvátným číslem je 8. Ačkoliv Khorne pohrdá používáním magie a v souladu s tím nenávidí Tzeentche, jeho úhlavním konkurentem je Slaanesh. \nBůh magie a podvodů, Pán proměny. Jeho hnací silou je ambice, jeho stylem jsou zrady a zákeřné taktiky, rád kuje pikle proti ostatním bohům Chaosu. Do určité míry vidí budoucnost, takže dokáže předvídat tahy svých nepřátel. Jeho vyššími Démony jsou Lords of Change, nižšími Démony jsou Horrors, Flamers a další. Posvátným číslem je 9 a hlavním konkurentem Nurgle. \nBůh nemocí a hniloby, Pán nákazy. Rád šíří mutace a experimentuje tak s různými formami života, specializuje se na pomalou zkázu. Jeho vyššími Démony jsou Great Unclean Ones, nižšími Plaguebearers, Nurglings a další. Posvátným číslem je 7 a hlavním konkurentem Tzeentch, protože čerpá ze zoufalství a beznaděje. \nBůh potěšení a hříchu, Princ extáze. Je to nejmladší bůh Chaosu, který se zrodil zásluhou morálního úpadku Eldarů. Pro ně představuje velké nebezpečí, protože jakmile Eldar zemře, Slaanesh pohltí jeho duši, což jsou ta nejhorší muka. Slaanesh je často zobrazován jako muž, žena, hermafrodit či bezpohlavní tvor. Jeho vyššími Démony jsou Keepers of Secrets, nižšími Démony Daemonettes nebo třeba Fiends. Posvátným číslem je 6 a hlavním konkurentem Khorne.\n\nOrkové jsou dominantním druhem orkoidů, polozvířecí, nepříliš inteligentní válečnická rasa. Konstrukcí těla se podobají opicím, páteř mají spíše do tvaru otazníku. Mají zelenou kůži a výrazné tesáky, malou hlavu, poměrně velké uši a velmi masivní čelist. Žijí jedině a pouze pro válku, žádný ork by se nikdy nesnížil k žádné práci, která nezahrnuje ničení nebo zabíjení. Život orka a vlastně i celého klanu spočívá v přesouvání se z místa na místo, zničení a uloupení všeho co najde, doplnění zásob, a hledání dalšího místa k vyplenění. Díky jejich neuvěřitelně rychlé reprodukci a velké houževnatosti je velice těžké je odněkud vystrnadit. Orčí tělo je velice odolné, vydrží mnohem extrémnější podmínky než lidské a má úžasnou schopnost regenerace. Ačkoliv jsou velmi militarističtí, téměř nepoužívají taktiku nebo strategii a spoléhají se na svou fyzickou sílu a obrovské počty. Orkové ve \"W40K\" si rovněž libují ve velkých lodích a vozidlech. Čím větší, hlučnější a křiklavěji zbarvený stroj, tím lépe. \nGroti nebo také Gretchin či Runts (zakrslíci) jsou orkoidní rasa malých a slabých, zato však prohnaných a škodolibých skřetů. \"Orkové\" je využívají jako otroky pro práce, které považují za podřadné (stavění, přenášení věcí) a v bitvě často jako živé štíty. Groti pochopitelně nemohou postoupit výše v orčí hierarchii.\n\nNecroni jsou nemrtvé stroje pocházející z prehistorických dob, kdy \"Eldar\" byli mladou rasou, galaxii vládli \"Prastaří\" a Warp býval naprosto bezpečným a klidným místem. Původně se nazývali \"Necrontyr\" a byli obyvateli pusté planety, sužované iontovými bouřemi a nemilosrdným zářením jejího zabijáckého slunce. V těchto podmínkách se vyvinuli velmi krátce žijící a radiací sužovaní \"Necrontyr\". Byla to krutá, pragmatická a ničeho si nevážící rasa, pro kterou byla smrt součástí běžného života a nikoliv výjimečnou a smutnou událostí. Jejich města byla stavěna jako obrovské hrobky, do kterých dennodenně uléhali další a další \"Necrontyr\" vyčerpaní nemilosrdným prostředím své planety. Nedokázali pochopit Warp a jejich kolonizační lodě byly velmi pomalé stázové hrobky, pomalu se šinoucí materiálním prostorem za nejbližšími obyvatelným planetami. Když se střetli s \"Prastarými\", téměř neomezenými vládci tehdejšího světa, probudilo to v \"Necrontyr\" obrovskou zášť. Ve zběsilém technologickém pokroku hledali znalosti, se kterými překonali genetické prokletí své rasy a zároveň se pomstili \"Prastarým\" a zničili nenáviděný Warp. Prokletí zakódované v jejich tělech zlomit nedokázali, ale zato objevili podivné energie v nejstarších, už umírajících hvězdách. \n\nTyto bytosti pojmenovali \"C'tan\", v jejich jazyce „hvězdní bohové“. Jak se jim tyto hvězdné entity podařilo přetáhnout z jejich energetické a nestabilní domoviny do materiální roviny, dát jim těla sestrojená ze samoopravovacího kovu Necrodermisu a také nechat je okusit jemnou esenci života, která \"C'tan\" zachutnala o poznání více než oceány hvězdné energie, se rovněž neví. Po První Válce na Nebesích byla \"Necrontyr\" od \"C'tan\" nabídnuta těla z Necrodermisu, jaká dali kdysi \"C'tan\" sami, a také nesmrtelnost. Nikdo neví, jestli jim \"C'tan\" prostě neřekli všechno nebo jejich strašlivou nabídku přijali \"Necrontyr\" dobrovolně, ale od chvíle, kdy všichni do jednoho přijali schránky z Necrodermisu, se stali nesmrtelnými otroky \"C'tan\" a odhodili poslední zbytky emocí a myšlení. \"C'tan\" se pak i se svými novými otroky nechali uložit do stázových krypt, aby vyčkali, až bude hrozba démonů pryč a galaxie opět kypět životem, který by se dal zkonzumovat. \n\"Tau\" je velmi mladá, technologicky orientovaná rasa z okrajové části Segmentu Ultima. Jejich domovská planeta byla objevena lidmi teprve v roce 789 36. milénia lodí Lands Vision \"Adepta Mechanica\". Tehdy se obyvatelé \"Tau\" nacházeli na primitivní úrovni, a proto bylo rozhodnuto o jejich vyhlazení a následné kolonizaci lidmi. Prudké Warpové bouře okolo planety tyto plány na dalších 6000 let zhatily a planeta se na tuto dobu stala prakticky nedostupnou. Po této době se \"Impérium\" dostalo znovu do kontaktu s rasou \"Tau\", která prodělala strmý technologický pokrok. Nevyhnutelně tak došlo ke krvavým střetům mezi imperiálními silami a třetí vlnou kolonistů z \"Tau\", ale \"Impérium\" vede důležitější konflikty a zatím tak vládne obezřetné příměří. Tau se tak mohou soustředit na boj s \"Orky\" a tyranidím rojem Kraken.\n\nTau řadí potřeby celku nad potřeby jednotlivce a pro \"Tau'va\" (Vyšší Dobro) jsou schopni obětovat všechno. Proto se za pár tisíciletí dokázali vypracovat z jeskynní společnosti na impérium v několika solárních sektorech. Nedokážou ale nijak pochopit a manipulovat Warpem, tedy ani Warpovým pohonem a jsou tím značně omezeni v expanzi.\n\nVzhledově jsou \"Tau\" humanoidi, mají dvě ruce, dvě nohy a jednu hlavu. Jejich pokožka má bledou, modrošedou barvu, ačkoliv odstín i pigmentace se může svět od světa lišit. Jejich pokožka je na dotek hrubá, suchá a kožnatá, nevylučuje praktický žádný pot. V průměru jsou menší než člověk, většinou štíhlí, mají sílu srovnatelnou s Imperiálním Gardistou i podobnou odolnost vůči horku, chladu a bolesti. Tvář \"Tau\" je okolo očí plochá a široká, existují domněnky, že jejich vidění je nepatrně dokonalejší než lidské a dokáže vnímat vlnové délky hlouběji jak do ultrafialové, tak infračervené části spektra. Nepřítomnost rozpínavé čočky však způsobuje horší prostorové vnímání a pomalejší ostřící reflex. Nemají žádné vnější čichové orgány, ty jsou umístěny uvnitř úst a na krátké vzdálenosti se zdají být citlivější než lidské. \"Tau\" tedy může jazykem ochutnat vzduch a pak tento vzduchový vzorek postoupit svým smyslovým orgánům. \n\nTauská společnost je rozdělena na pět kast, přičemž každá je pojmenována po jednom přírodním živlu a má na starosti chod části \"Impéria Tau\". Příslušnost jedince ke kastě je dána původem jeho rodičů, mezikastovní svazky jsou zakázány. Existují také konkrétní způsoby, jak určit, ze které kasty pochází. Například \"Tau\" z Ohnivé kasty (kasta bojovníků) mívají často řadu jizev z boje a není neobvyklé, že starší členové mají končetiny nahrazené kybernetickými implantáty. Ohniví bojovníci mnohdy pocházejí z nejsušších a nejteplejších světů říše \"Tau\" a jejich pokožka proto bývá obecně tmavší než u ostatních a je poseta rituálním zjizvením a tetováním znázorňujícím různé bitevní pocty. Dělníci a stavitelé pocházejí ze Zemní kasty, jsou robustnější a mají mnohem prostší rysy než většina ostatních. Vzdušnou kastu tvoří piloti a kurýři, kteří tráví dlouhý čas ve vesmíru. Jejich pokožka je v důsledku toho obyčejně světlejší a kostra mnohem lehčí než u ostatních \"Tau\". Některé kosti v horní části těla členů Vzdušné kasty jsou ve skutečnosti duté. Možná se jedná o jakýsi genetický návrat do dnů, kdy tito \"Tau\" podle pověstí měli křídla a dokázali létat. Vodní kasta jsou obchodníci a diplomaté a \"Tau\" z této kasty hodně cestují a bývají nejkosmopolitnější. Jejich rysy jsou proto jemnější a mají mnohem více mimiky než ostatní. Úcta k jiným kulturám je také činí mnohem otevřenější různorodému oblékání a přejímání cizích zvyklostí. Poslední kasta, Nebeská, je také tou nejtajemnější. Jsou to vládci říše a každý člen této kasty je zahalen rouškou tajemna, takže není možné posoudit, co je skutečnost a co legenda. Někteří členové \"Adepta Mechanica\" věří, že Nebeští při vládnutí používají nějaký druh latentní psychické nebo na feromonech založené schopnosti ovládání ostatních. Jejich tváře mají stejné ploché rysy, ale zprostřed čela jim vyrůstá kostěný hřeben ve tvaru kosočtverce. Jeho účel, pokud vůbec nějaký má, zůstává vzdor všem snahám tajemstvím.\n\"Krooti\" jsou vysocí humanoidé ptačího vzhledu, původně pocházejí z planety Pech. Je to rasa žoldáků, kteří prodávají své válečné dovednosti těm, kdo nabídnou nejvíc, většina však bojuje výlučně pro říši \"Tau\". Jsou využívaní pro boj zblízka, ve kterém jsou výrazně silnější než \"Tau\", kteří se specializují na boj na dálku. \n\n\"Vespidi\" jsou mouchám podobní okřídlení tvorové, kteří původně žili na ostrovech v atmosféře nepojmenovaného plynného obra. Jsou inteligentnější než \"Krooti\", a používají energii vyrobenou z krystalů, které pěstují. Bojují výhradně pro říši \"Tau\", pod podmínkou, že je říše \"Tau\" nenechá napospas Orkům. Používají krystalové zbraně, vylepšené armádou \"Tau\", a jsou používáni jako vysoce mobilní a rychlá jednotka.\n\n\"Tyranidi\" jsou rasou predátorů a lovců, jejichž smyslem života je ničit a vraždit ostatní formy života a poté přidat jejich biologický materiál ke svému. Jejich technologie je založena na bioinženýrství: každá činnost od boje po dopravu jednotek ve vesmíru je zajištěna živými organismy, které jsou řízeny Úlem. \"Tyranidi\" tak necítí strach, hněv nebo zklamání. Jejich původ je neznámý, ale určitě nepochází z naší Galaxie. Útočí pomocí obrovských Rojů a soupeře drtí hlavně svým počtem a při boji zblízka.\nSpolu s hlavními rasami a druhy existuje řada menších. Ne všechny z nich jsou aktivní v rámci hry, ale všechny hrají roli v historii a příběhu hry. \n\nKromě těchto ras existovalo mnoho dalších, které byly vyhlazeny během Velké křížové Výpravy a mohou být nalezeni jejich zbývající příslušníci. \n"}
{"id": "659709", "url": "https://cs.wikipedia.org/wiki?curid=659709", "title": "Ze'ev Kac", "text": "Ze'ev Kac\n\nZe'ev Kac (: זאב כץ, žil 29. března 1923 – 27. dubna 1982) byl izraelský politik a poslanec Knesetu za stranu Ma'arach.\n\nNarodil se v Lipsku v Německu. Studoval na německé škole, ale na vlastní žádost byl roku 1933 přeřazen do židovské školy. V mládí se roku 1933 angažoval v hnutí ha-Bonim. V roce 1938 přesídlil do dnešního Izraele. Po příchodu do dnešního Izraele se v rámci hnutí Alijat ha-No'ar usadil v kibucu Gešer. Během druhé světové války se v letech 1941-1946 jako dobrovolník zapojil do britské armády. Po propuštění ze služby se zabýval prací s židovskými dětmi z Itálie, které přežily holokaust. Roku 1946 se vrátil do kibucu Gešer.\n\nV izraelském parlamentu zasedl po volbách v roce 1977, do nichž šel za stranu Ma'arach. Mandát ale získal až dodatečně, v lednu 1979, jako náhradník za Aharona Jadlina. Stal se členem parlamentního výboru pro imigraci a absorpci, výboru finančního a výboru práce a sociálních věcí. Předsedal podvýboru pro úspory energií. Ve volbách v roce 1981 mandát neobhájil.\n\n"}
{"id": "659713", "url": "https://cs.wikipedia.org/wiki?curid=659713", "title": "Čechie-Böhmerland", "text": "Čechie-Böhmerland\n\nČechie (německy Böhmerland) byla firma, zabývající se výrobou motocyklů, fungující v letech 1924–1939. Čechie byla nejdelší sériově vyráběný motocykl na světě, měla 3,2 m. Motocykl zkonstruoval a vyráběl ve svých dílnách Albin Hugo Liebisch. Původně motocykly vyráběl v Krásné Lípě, později svůj podnik přesunul do vísky Kunratice u Šluknova. V Krásné Lípě, kde byla firma původně založena, se konají srazy těchto motocyklů. V současné době jsou motocykly této značky velmi ceněné. Bylo vyrobeno jen asi 775 kusů (všechny verze dohromady).\n\nTypickým znakem motocyklů Böhmerland je masivní rám z trubek, lité (z lehké slitiny) popř. lisované (z plechu) disky kol, dvě benzínové nádrže umístěné po stranách motocyklu na zádi. Pozdější modely byly vybaveny i nádrží umístěnou na klasickém místě nad motorem, před řidičem.\n\nNejčastěji použitou pohonnou jednotkou je motor Liebischovy vlastní konstrukce, čtyřdobý dvouventilový jednoválec 600 cm³ s ventilovým rozvodem OHV. Méně časté jsou dochované modely motocyklu s jednoválcovým dvoudobým motorem 350 cm³, který dosahoval podobného výkonu jako čtyřdobý motor 600 cm³.\n\n"}
{"id": "659716", "url": "https://cs.wikipedia.org/wiki?curid=659716", "title": "Dubai Tennis Championships 2011 – ženy", "text": "Dubai Tennis Championships 2011 – ženy\n\nTenisový turnaj WTA Barclays Dubai Tennis Championships 2011 se konal ve dnech 14. – 20. února v Dubaji ve Spojených arabských emirátech venku na kurtech s tvrdým povrchem. Turnaj patřil do kategorie Premier 5 a byl součástí WTA Tour 2011. Odměny činily 2 050 000 USD.\n\nObhájkyně titulu ve dvouhře Venus Williamsová se odhlásila pro zranění.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nPoznámka: Anastasija Pavljučenkovová, která měla být dle žebříčku WTA 10. nasazenou hráčkou, se přihlásila pozdě a musela hrát kvalifikaci. V hlavní soutěži pak nebyla nasazená a vypadla v úvodním kole.\n\n\n"}
{"id": "659717", "url": "https://cs.wikipedia.org/wiki?curid=659717", "title": "Odrezovač", "text": "Odrezovač\n\nOdrezovač je kapalná směs, obvykle obsahující kyselinu fosforečnou, třísloviny a další organické látky, které dokáží vázat rez. Moderní odrezovače také vytvářejí na povrchu předmětu kompaktní ochrannou vrstvu. \n\nNa rozdíl od oxidů jiných kovů (např. hliníku) je rez porézní, takže povrch kovu nechrání. Odrezovač promění oxidy železa Fe na jiné stabilní sloučeniny železa, nejčastěji fosfát, který není porézní a pasivuje povrch předmětu, takže už dále nerezaví. Ve starších dobách se k témuž účelu užívaly oxidy těžkých kovů, například olova (minium) nebo kadmia, které však škodí zdraví. \n\nPřed použitím odrezovače se povrch předmětu musí zbavit volné porézní rzi, nejčastěji kartáčováním nebo otryskáváním (pískováním). Odrezovač, který mívá tmavě modrou až modrofialovou barvu, se nanáší štětcem nebo stříkáním. Odrezovače na bázi kyseliny fosforečné jsou bezbarvé. Pokrývají předmět stabilní vrstvou, na níž dobře drží lak. Některé nátěrové hmoty už odrezovací látky přímo obsahují, ale volná rez z povrchu předmětu se musí také předem odstranit. \n\n"}
{"id": "659718", "url": "https://cs.wikipedia.org/wiki?curid=659718", "title": "Elijahu Moj'al", "text": "Elijahu Moj'al\n\nElijahu Moj'al (: , 2. srpna 1920 – 6. září 1991) byl izraelský politik a poslanec Knesetu za stranu Ma'arach.\n\nNarodil se v Salé v Maroku. V roce 1941 byl předákem místní rady židovské komunity. Roku 1942 se stal tajemníkem židovské asociace \"Kol Jisra'el chaverim\" () v Salé. V roce 1945 přesídlil do dnešního Izraele. Zapojil se do židovských jednotek Hagana. Roku 1946 byl zatčen britskými mandátními úřady. Vystudoval učitelský seminář a Hebrejskou univerzitu. V roce 1948 patřil mezi zakladatele kibucu Bror Chajil. Roku 1950 se přidal ke kibucu Dorot, roku 1957 přesídlil do města Beerševa.\n\nV roce 1946 vstoupil do strany Mapaj. V roce 1947 byl vyslancem Židovské agentury do židovských internačních táborů na Kypru, v roce 1949 působil jako vyslanec hnutí ha-Bonim v Maroku a Francii. V letech 1952–1954 působil jako instruktor hnutí Alijat ha-no'ar. V letech 1956–1957 byl učitelem na regionální škole v oblasti Ša'ar ha-Negev. Roku 1957 se ve straně Mapaj stal tajemníkem její organizace v Negevu. Roku 1959 byl také tajemníkem zaměstnanecké rady v Beerševě. Roku 1960 pronikl do celostátního sekretariátu Mapaje a roku 1966 zasedl v ústředním výboru odborové centrály Histadrut.\n\nV izraelském parlamentu zasedl poprvé po volbách v roce 1973, do nichž šel za stranu Ma'arach. Stal se členem parlamentního výboru pro státní kontrolu, výboru práce a výboru pro vzdělávání a kulturu. Zastával i vládní post. V letech 1975–1977 byl náměstkem ministra komunikací. Ve volbách v roce 1977 mandát poslance za Ma'arach obhájil. Byl pak členem výboru práce a sociálních věcí, výboru pro vzdělávání a kulturu, výboru pro záležitosti vnitra a životního prostředí a výboru pro Kneset. Ve volbách v roce 1981 mandát neobhájil. Roku 1982 předsedal správní radě zdravotní pojišťovny Klalit.\n\n\n"}
{"id": "659723", "url": "https://cs.wikipedia.org/wiki?curid=659723", "title": "Vincent Kartheiser", "text": "Vincent Kartheiser\n\nVincent Paul Kartheiser (* 5. května 1979 Minneapolis, Minnesota) je americký herec.\n\nJe synem Janet Marie (rozené Gruyéové) a Jamese Ralpha Kartheiserových. Ve filmu se poprvé objevil v roce 1993 (snímek \"Nezkrotné srdce\"), v televizi debutoval o rok později v seriálu \"Sweet Justice\". V dalších letech se představil např. ve filmech \"Aljaška\" a \"Stávka!\", hlavní roli dostal ve snímku \"Ničitel\" (1997). V letech 2002–2004 hrál v seriálu \"Angel\" postavu Connora, v letech 2007–2015 působil v roli Peta Campbella v seriálu \"Šílenci z Manhattanu\". Dále se objevil např. ve filmech \"Pampeliška\", \"Alpha Dog\", \"Rango\" či \"Vyměřený čas\".\n\nV červnu 2014 se oženil s herečkou Alexis Bledel.\n\n"}
{"id": "659724", "url": "https://cs.wikipedia.org/wiki?curid=659724", "title": "Ester Herlic", "text": "Ester Herlic\n\nEster Herlic (: אסתר הרליץ, narozena 9. října 1921 – 24. března 2016) byla izraelská diplomatka, politička a bývalá poslankyně Knesetu za stranu Ma'arach.\n\nNarodila se v Berlíně v Německu. V roce 1933 přesídlila do dnešního Izraele. Vystudovala střední školu a učitelský seminář v Jeruzalému, pak absolvovala školu pro diplomaty.\n\nOd roku 1948 pracovala na ministerstvu zahraničních věcí. V letech 1955–1958 byla izraelskou konzulkou v New Yorku, v letech 1966–1971 zastávala post velvyslankyně Izraele v Dánsku. Působila opakovaně jako členka izraelské delegace u Organizace spojených národů. V roce 1972 zakládala a řídila organizaci \"Center for Volunteer Services\". V letech 1977–1981 byla tajemnicí ženské organizace Na'amat v Tel Avivu a byla členkou ústředního výboru této organizace.\n\nV izraelském parlamentu zasedla poprvé po volbách v roce 1973, do nichž šla za stranu Ma'arach. Stala se členkou parlamentního výboru pro záležitosti vnitra a životního prostředí, výboru pro ústavu, právo a spravedlnost a výboru pro zahraniční záležitosti a obranu. Ve volbách v roce 1977 poslanecký mandát za Ma'arach obhájila, ale získala jej až dodatečně, v srpnu 1978, jako náhradnice za Jehošuu Rabinovice. Nastoupila jako členka do výboru pro ústavu, právo a spravedlnost, výboru pro ekonomické záležitosti a výboru pro zahraniční záležitosti a obranu. Ve volbách v roce 1981 mandát neobhájila.\n\n"}
{"id": "659727", "url": "https://cs.wikipedia.org/wiki?curid=659727", "title": "2001: Vesmírná prda", "text": "2001: Vesmírná prda\n\n2001: Vesmírná prda (anglicky \"2001: A Space Travesty\") je americký komediální film z roku 2000, který natočil režisér Allan A. Goldstein. V hlavní roli se objevil Leslie Nielsen.\n\nDěj filmu se odehrává v roce 2001 kdy byl unesen americký prezident na Měsíc. Zde byl naklonován a jeho klon byl poslán zpět do Bílého domu, aby zde připravil invazi mimozemšťanů na Zemi. S úkolem zachránit pravého prezidenta je na Měsíc vyslán Richard \"Dick\" Dix (Leslie Nielsen).\n\n"}
{"id": "659728", "url": "https://cs.wikipedia.org/wiki?curid=659728", "title": "Me'ir Talmi", "text": "Me'ir Talmi\n\nMe'ir Talmi (: מאיר תלמי, žil 1909 – 18. listopadu 1994) byl izraelský politik a poslanec Knesetu za strany Ma'arach, Mapam a znovu Ma'arach.\n\nNarodil se ve Varšavě v tehdejším Ruském impériu, dnes Polsko. V roce 1932 přesídlil do dnešního Izraele. Roku 1933 se usídlil v kibucu Mišmar ha-Emek. Jeho manželka Ema Talmi byla rovněž političkou a poslankyní.\n\nV mládí byl členem vedení organizace ha-Šomer ha-Ca'ir v Polsku. Po přesídlení do dnešního Izraele se angažoval v hnutí ha-Kibuc ha-Arci, kde působil jako tajemník. Zároveň zastával post generálního tajemníka levicové strany Mapam.\n\nV izraelském parlamentu zasedl poprvé po volbách v roce 1973, do nichž šel za stranu Ma'arach. Stal se členem parlamentního výboru pro zahraniční záležitosti a obranu. V průběhu volebního období se strana Mapam dočasně oddělila do samostatného poslaneckého klubu, ale pak se opět zapojila do frakce Ma'arach. Za ní byl Talmi zvolen poslancem i ve volbách v roce 1977. Stal se členem výboru pro zahraniční záležitosti a obranu a výboru pro imigraci a absorpci. Ve volbách v roce 1981 mandát neobhájil.\n\n"}
{"id": "659731", "url": "https://cs.wikipedia.org/wiki?curid=659731", "title": "František Tkadlík", "text": "František Tkadlík\n\nFrantišek Xaver Tkadlík, také Kadlík, (23. listopadu 1786 Praha-Malá Strana – 16. ledna 1840 Praha) byl český malíř, grafik a pedagog, člen zakladatelské generace českého umění 19. století a od roku 1836 první český ředitel Akademie výtvarných umění v Praze.\n\nNarodil se v rodině hostinského Františka Tkadlíka a Terezie, rozené Náherné, v Mostecké ulici na Malé Straně, pokřtěn byl u sv. Mikuláše na Malé Straně. Absolvoval novoměstské gymnázium. V letech 1803–1807 studoval malbu a kresbu na nové založené pražské akademii, když tam působili jako ředitel Josef Bergler, učitel grafiky Antonín Herzinger a učitel malby Karel Postl. Zároveň studoval na filozofické fakultě pražské univerzity, patřil například k posluchačům Bernarda Bolzana.\n\nRoku 1816 přesídlil do Vídně a stal se dvorním malířem rodiny Černínů. Na přímluvu svého mecenáše Jana Rudolfa Černína (1757–1845), který založil Černínskou sbírku rytin a malby a vedl dvorní umělecké sbírky, se Tkadlík roku 1817 stal správcem obrazárny v Černínském paláci ve Vídni. Tam také krátce studoval na Akademii malbu u Heinricha Friedricha Fügera (1751–1818) a jeho nástupce Gauciga, ale vídeňské Akademii v době Tkadlíkova pobytu chyběli kvalitní profesoři. Roku 1824 získal státní stipendium na pobyt v Římě, kde žil a pracoval až do roku 1832. Za svého římského pobytu se silně sblížil s hnutím nazarénů a v tomto stylu pracoval i po návratu do Vídně. Roku 1836 se vrátil zpět do Prahy, kam byl povolán na místo ředitele výtvarné Akademie. Mezi jeho žáky patřili Josef Mánes, jehož Tkadlík silně ovlivnil, zejména jako kreslíř, dále František Čermák, Eduard Herold, Karel Javůrek nebo Josef Božetěch Klemens.\n\nTkadlíkovo rozsáhlé dílo začíná portréty a antickými náměty ve stylu klasicismu a empíru. Za římského pobytu se silně přiblížil nazarénům svými mnohafigurovými moralizujícími kompozicemi, zejména obrazy \"Ényo\" (bůh války) a \"Potopa\". Obraz \"Potopa\" je výsledkem Tkadlíkova záměru studovat v Římě složité kompozice a nahé figury barokních umělců a názvem odkazuje ke stejnojmennému obrazu Annibale Carracciho v Louvru.\n\nJeho dílo se řadí k prvním, která překonávají barokní sloh a obratem k českým náboženským dějinám (\"Přijímání sv. Václava\") zakládají nový směr české malby s prvky romantismu. Tkadlík, až na jedinou výjimku (\"Italská krajina\"), maloval hlavně obrazy s křesťanskou tematikou (\"Madona s přeslicí\", \"Madona adorující dítě\"), \"Apoštol Pavel se loučí s Milétskými\", historické náměty (\"Svatý Václav v doprovodu sv. Ludmily přisluhuje při mši\") a vynikl také jako portrétista. Portrétoval například členy Černínovy rodiny, Josefa Dobrovského a Františka Palackého.\n\n"}
{"id": "659734", "url": "https://cs.wikipedia.org/wiki?curid=659734", "title": "Trolza-5275", "text": "Trolza-5275\n\nTrolza-5275 je ruský trolejbus se sníženou podlahou, vyráběný firmou Trolza v letech 2003 - 2005. Bylo vyrobeno celkem 49 vozidel, všechna pro Moskvu. \n\nTrolejbus je dvounápravový se třemi dvoudílnými výsuvnými dveřmi. Na rozdíl od typu ZiU-9 má jen po jednom schodě v každém vstupu. V předních a středních dveřích je výška podlahy 600 mm, v zadních dveřích 820 mm. Ulička je po celé délce vozidla bez schůdků, sedadla jsou na stupíncích. Trakční motor je u zadní nápravy, vlevo od podélné osy vozu. Proti středním dveřím je nástupní plošinka, u zadních dveří plošinka chybí. Trolejbus je vybaven odporově - stykačovou regulací. Sedadla jsou poloměkká. Z výroby byly trolejbusy bílé s modrým pruhem a černými laminátovými nárazníky.\n\nPrvní kus, ještě s továrním označením Trolza-5274 byl vystavován v roce 1999 na automobilové výstavě v Moskvě. Později byl tento typ certifikován jako Trolza-5275 a dostal VIN-kód XTU-527500 (XTU - kód výrobce, 5275 - číslo modelu, 00 - doplňkové číslice). Moskva objednala v roce 2002 u firmy Trolza sérii těchto trolejbusů. Výroba se zdržela, ale pro trolejbusy už byla zarezervována evidenční čísla. Do Moskvy přišly vozy v únoru 2003 a byly rozděleny do všech osmi trolejbusových provozů. Část vozů (10 kus) nedorazila včas. Na podzim 2003 v souvislosti s rušením 5. trolejbusového provozu odsud byly všechny tři vozy Trolza - 5275 převedeny jinam. V roce 2004 byl prototypový vůz prodán do Kirova. Nedodané vozy přišly do Moskvy během roku 2005. Byly dovybavovány až v trolejbusových depech, takže v některých vozech například nebylo osvětlení prostoru pro cestující zářivkové, ale byla tu svítidla ze ZiU-9. Během velmi krátké doby několik vozidel shořelo, část jich byla odstavena mimo provoz, zbytek byl nasazován do provozu jen nepravidelně.\n\nV roce 2005 kvůli dosazení turniketů do všech moskevských trolejbusů byla demontována čtyři přední sedadla a upravena přepážka ke kabině řidiče. V roce 2010 už byla velká část vozů vyřazena nebo odstavena pro poruchy. Důvodem vyřazování poměrně nových vozů je jejich nespolehlivost, nízká kvalita. Tyto nedostatky výrobce částečně odstranil u následujících sérií.\n"}
{"id": "659735", "url": "https://cs.wikipedia.org/wiki?curid=659735", "title": "Šafík Asad", "text": "Šafík Asad\n\nŠafík Asad ( שפיק אסעד, \"Šafik As'ad\", شفيق اسعد, žil 10. dubna 1937 - 6. června 2004) byl izraelský politik a poslanec Knesetu za strany Daš, Tnu'a Demokratit, Achva a Telem.\n\nNarodil se v obci Bejt Džan. Vystudoval střední školu v obci Rama. Byl členem komunity izraelských Drúzů.\n\nV letech 1961-1967 byl tajemníkem odborové centrály Histadrut v Bejt Džanu. V letech 1969-1976 byl starostou Bejt Džanu. V izraelském parlamentu zasedl po volbách v roce 1977, do nichž šel za stranu Daš. Stal se členem parlamentního výboru pro jmenování drúzských soudců, výboru pro záležitosti vnitra a životního prostředí a výboru finančního. V průběhu volebního období se poslanecký klub Daš rozpadl a Asad přešel do formace Tnu'a Demokratit, pak byl ve frakci Achva a nakonec zastupoval stranu Telem. Ve volbách v roce 1981 mandát neobhájil.\n\n"}
{"id": "659739", "url": "https://cs.wikipedia.org/wiki?curid=659739", "title": "Prutník stříbřitý", "text": "Prutník stříbřitý\n\nPrutník stříbřitý (\"Bryum argenteum\") je jedním z nejvíce rozšířených mechů. Je snadno rozpoznatelný díky jeho bělavým nebo stříbřitě zeleným listům.\n\nMechorost, jehož porosty tvoří polštářky nebo chomáčky vysoké 0,5 – 2 cm. Lodyžka rovnoměrně olistěná hnědočervenými přímými lístky (v případě, že rostlina roste ve stínu má lístky oddálené). Lístky jehnědovitě přisedlé (za sucha), nepatrně odstávající (za vlhka), celokrajné, široce vejčité, vyduté, s zúženou špičkou. Žebro s načervenalou bází, slabé, končí nad prostředkem listu. Tobolka převislá, z krátkého krku podlouhlá, krvavě červená, pod ústím zúžená. Kuželovité víčko.\nPatří mezi výtrusné rostliny, v jejichž životním cyklu převažuje gametofyt nad sporofytem. Gametofyt je pohlavní fáze. V této fázi dochází k tomu, že z výtrusnice vypadne haploidní výtrus (spora), který vyklíčí v prvoklíček (protonema). Z prvoklíčku vyroste mechová rostlinka. Rostlinka nese pohlavní orgány (gametangia), samčí (pelatky) nebo samičí (zárodečníky). Samčí gamety jsou dvoubičíkaté pohyblivé buňky tzv. spermatozoidy. K oplození je třeba vodní prostředí.\n\nNa gametofyt navazuje sporofyt (nepohlavní fáze). V této fázi dochází ke splynutí pohlavních buněk, z nichž se vyvíjí štět a tobolka. V tobolce vznikají redukčním dělením (meióza) výtrusy, výtrusy z tobolky vypadnou a zahajuje tak nový proces rodozměny.\n\nVegetativní rozmnožování je dalším možným způsobem rozmnožování. Dochází k němu pomocí odlomení různých částí stélky např. specializovaných drobnolistých větévek, někdy redukovaných do podoby olistěných pupenů v paždí listů.\n\nKosmopolitně rozšířen, od nížin až do alpínského stupně. Obsahuje téměř všechny typy podkladů, přístěnná i výslunná stanoviště, holou zem, štěrbiny skal, spáry mezi dlažbou, střechy a zdi, okraje cest a silnic. Na stanovištích silně přehnojených dusíkem, často v blízkosti lidských sídlišť.\n\n\n"}
{"id": "659744", "url": "https://cs.wikipedia.org/wiki?curid=659744", "title": "Zajdán Ataší", "text": "Zajdán Ataší\n\nZajdán Ataší ( זיידאן עטשי, \"Zajd'an Ataši\", زيدان عطشي, narozen 10. května 1940) je izraelský politik a bývalý poslanec Knesetu za strany Daš a Šinuj.\n\nNarodil se v obci Isfija. Bakalářský titul v oboru arabistika a politologie získal na Haifské univerzitě a magisterský titul v oboru politologie na Hebrejské univerzitě. Je členem komunity izraelských Drúzů.\n\nV letech 1972–1976 byl izraelským generálním konzulem v New Yorku. V roce 1977 se přidal ke straně Daš. V izraelském parlamentu zasedl poprvé po volbách v roce 1977, do nichž šel za stranu Daš. Stal se členem parlamentního výboru pro vzdělávání a kulturu. V průběhu volebního období se poslanecký klub Daš rozpadl a Ataši přešel do formace Šinuj. Ve volbách v roce 1981 mandát neobhájil. Znovu byl zvolen ve volbách v roce 1984 a to na kandidátce Šinuj. Byl členem výboru pro jmenování drúzských soudců, výboru pro vzdělávání a kulturu a výboru House Committee.\n\n"}
{"id": "659748", "url": "https://cs.wikipedia.org/wiki?curid=659748", "title": "Noël Marie Paymal Lerebours", "text": "Noël Marie Paymal Lerebours\n\nNoël Marie Paymal Lerebours (15. února 1807 Neuilly - 24. července 1873) byl francouzský optik, fotograf a vydavatel.\n\nNarodil se 15. února 1807 jako syn Marie Jeanne Françoise Paymalové, švadleny z Paříže (narozené ve Vitry-sur-Marne), otec byl neznámý. V literatuře se vyskytuje často s křestním jménem Nicolas místo Noël, což však není správně. Dne 11. června 1836 je adoptoval Jean Noël Lerebours (1761–1840), francouzský optik, který byl v roce 1800 jmenován optikem námořnictva, astronomické instituce Bureau des Longitudes a také dodavatelem královské rodiny. Stal se známý dokonalostí svých objektivů. Po smrti adoptivního otce v únoru 1840 po něm převzal firmu, existující od roku 1789, kterou Noël Paymal provozoval na Place du Pont-Neuf 13 v Paříži, kde byla v provozu až od roku 1830.\n\nByl nadšený daguerrotypií - prvním fotografickým procesem, který byl vyvinut v roce 1839. Jen krátce po představení metody Louisem Daguerrem pověřil Lerebours malíře Horace Verneta a jeho synovce Frederic Goupil-Fresqueta, aby vyfotografovali nejvýznamnější architektonické památky a pozoruhodnosti ve světě nebo získali již existující fotografie ze Spojených států, Ruska a dalších zemí.\n\nV roce 1841 vystavil v Paříži 1500 portrétů v prvním komerčním ateliéru Francie. Doba expozice byla tehdy v průměru osm minut. V témže roce vydal v Paříži první obrázkovou knihu vůbec \"„Excursions Daguerriennes. Collection de 50 planches representant les vues et les monuments les plus remarquables du globe“\". Publikace sklidila obrovský úspěch a tak o rok později v roce 1842, následoval její druhý svazek: \"„Nouvelles Excursions Daguerriennes“\", ve které bylo otištěno celkem 114 fotografií.\n\nZ tiskařských důvodů nemohly být použity originální daguerreotypie, ani nemohly být přeneseny na papír přímými fotomechanickými prostředky, byla použita metoda gravírování (ocelové rytiny), pro kterou se podle fotografického obrazu připravila a vyrobila šablona, která byla tak detailní a rozšířena o informace, které fotoaparát na výjevech nezdokumentoval, jako například mraky, lodě, zvířata nebo osoby. Jedním z grafiků, kteří pro Lerebourse pracovali, byl také Charles-François Daubigny (1817–1878) - jeden z mistrů tohoto média.\n\nV roce 1844 Lerebours vyrobil patnáctipalcový dalekohled - jeden z největších na světě - jeden z největších svého času - a který získala francouzská instituce Bureau des Longitudes.\n\nV roce 1855 Lerebours poprvé použil otočnou clonu se třemi různými otvory, které se nastavovaly na přední straně objektivu. Ve stejném roce začal spolupracovat jako partner se švýcarským profesorem matematiky v Lausanne Louisem Secretanem (1804–1867). Společnost byla přejmenována na \"Lerebours & Secretan\" a rozšířena. Secretan se v roce 1855 stal jediným vlastníkem společnosti, která změnila svůj název, ale jako \"Lerebours & Secretan\" pokračovala až do 80. let.\n\nNoël Marie Paymal Lerebours zemřel 24. července 1873.\n\n"}
{"id": "659753", "url": "https://cs.wikipedia.org/wiki?curid=659753", "title": "Richard Stone", "text": "Richard Stone\n\n"}
{"id": "659755", "url": "https://cs.wikipedia.org/wiki?curid=659755", "title": "Mordechaj Elgrabli", "text": "Mordechaj Elgrabli\n\nMordechaj Elgrabli (: מרדכי אלגרבלי, narozen 14. července 1944) je izraelský politik a bývalý poslanec Knesetu za strany Daš, Tnu'a Demokratit a Mifleget ha-Ichud.\n\nNarodil se ve městě Meknes v Maroku. Náboženské židovské vzdělání získal v Maroku. Angažoval se zde ve skautském hnutí. V roce 1964 přesídlil do Izraele. Vystudoval ekonomii a matematiku na Hebrejské univerzitě.\n\nV roce 1969 se stal předsedou hnutí Oded. V letech 1971-1977 zastával post ředitele odboru plánování na ministerstvu školství a kultury. V roce 1977 vstoupil do strany Daš. V izraelském parlamentu zasedl po volbách v roce 1977, do nichž šel za stranu Daš. Stal se členem parlamentního výboru pro vzdělávání a kulturu, výboru práce a sociálních věcí a výboru finančního. Předsedal výboru pro prověření systénu základního školství a školské reformy. V průběhu volebního období se poslanecký klub Daš rozpadl. Elgrabli v roce 1980 opustil stranu Daš, přešel do formace Tnu'a Demokratit a roku 1981 se připojil ke straně Mifleget ha-Ichud. Ve volbách v roce 1981 mandát neobhájil.\n\n"}
{"id": "659765", "url": "https://cs.wikipedia.org/wiki?curid=659765", "title": "Kapradiník bažinný", "text": "Kapradiník bažinný\n\nKapradiník bažinný (\"Thelypteris palustris\") je rostlina patřící do čeledi kapradiníkovité. Jedná se o zelenou kapradinu rostoucí na vlhkých místech.\n\nZelená vytrvalá kapradina s nevytrvalými listy, které dorůstají 20-100 cm. Vyrůstají z plazivého oddenku, který na sobě nemá zbytky bází odumřelých listů.\nRozmnožování probíhá pomocí odnoží. Počet chromozomů této rostliny je 2n = 70\n\nKapradiník bažinný se celkově vyskytuje velmi zřídka. V nižších oblastech (okolo 170 m) České republiky jej můžeme nalézt například v okolí Libochovic, Rohatce, Hodonína. Co se týče vyšších oblastí, vyskytuje se na Šumavě či v okolí Horní Vltavice (okolo 830 m). Ve světě roste tato rostlina v na severu Evropy a také u Středozemního moře, dále v severní Americe, Alžíru, Kavkazu a také jihovýchodně od Himálají v Indii a v jižní Číně.\n\nKapradiník najdeme velmi často v bažinných olšinách, na rašelinných loukách, ve vrbových porostech a okrajů rybníků či v lesních bažinách.\n\nTato kapradina bývá často prodávána v zahradnictvích pro pěstování ve vodních zahradách. Jedná se o rostlinu rostoucí v podmáčených stanovištích, s čímž se musí při pěstování počítat.\n\nKapradiník bažinný je zaznamenán v seznamu ohrožených rostlin (C3 (VU) – ohrožené taxony cévnatých rostlin ČR), dále je chráněn zákonem (Zákon č. 114/1992 Sb. a Příloha II. k vyhlášce MŽP ČR č. 395/1992 Sb.) nejen u nás, ale i v Maďarsku a Srbsku.\n\n\n\n \n"}
{"id": "659766", "url": "https://cs.wikipedia.org/wiki?curid=659766", "title": "Puffin", "text": "Puffin\n\nPuffin byl lidskou silou poháněným letadlem postaveným ve Velké Británii skupinou nadšenců z Hadfield Man-powered Aircraft Club s podporou letecké továrny de Havilland. Po prvním letadle Puffin I následoval později modifikovaný Puffin II.\n\nPuffin byl jednoplošník klasické koncepce, poloha pilota v přídi trupu byla vzpřímená, podobně jako u závodního bicyklu, šlapáním poháněl tlačnou vrtuli na konci trupu za ocasními plochami. Sekce křídla byla testována na zkušebním zařízení pod širým nebem za větrného dne. Konstrukce byla dřevěná, téměř výhradně z lehkého balsového dřeva, křídla byla potažena tenkou fólií Melinex (což je jenom jiný obchodní název pro Mylar).\n\nPoprvé vzlétl 17. listopadu 1961, pokusy pokračovaly do dubna 1962, kdy byl Puffin zničen při havárii. Během pokusů byl několikrát upravován, nejdelší zaznamenaný let v přímé linii měl délku 908 m. Výkon pilota nestačil na let v zatáčce, ustálené zatáčky bylo dosaženo jenom při pokusech, kdy byl Puffin poháněn malým modelářským motorkem.\n\nNásledovalo druhé letadlo, označované jako Puffin II. Při jeho stavbě byl převzat celý pohonný systém, křídlo s poněkud větším rozpětím a nosnou plochou využívalo profil vyvinutý dr. Wortmannem z univerzity ve Stuttgartu. Křídlo bylo proti prvnímu letadlu vyztuženo, čímž vzrostla jeho hmotnost. První let byl uskutečněn 27. srpna 1965. Puffin II však svými výkony svého předchůdce nepřekonal, nejdelší lety dosáhly délky kolem 800 m. Letové zkoušky byly ukončeny v dubnu 1969.\n\n\n\n"}
{"id": "659770", "url": "https://cs.wikipedia.org/wiki?curid=659770", "title": "Šťáva zakázaného ovoce", "text": "Šťáva zakázaného ovoce\n\nŠťáva zakázaného ovoce (anglicky: \"Juice of Forbidden Fruit\") je americká pijácká píseň z druhé poloviny 19. století, oblíbená hlavně mezi zlatokopy v polárních oblastech. Ve svých knihách ji cituje Jack London coby hymnu aljašských starousedlíků (nazývaných ve starší české literatuře také \"severníci\" nebo \"kvasáci\", podle kyselých bochánků z kváskového těsta – v originále sourdoughs – které byly jejich hlavní potravou) vymezujících se proti přílivu \"chekakos\", nezkušených hledačů rychlého zbohatnutí.\n\nPíseň zní v originále takto:\n\n\"\"There's Henry Ward Beecher\nAnd Sunday-school teachers,\nAll drink of the sassafras root; \nBut you bet all the same, \nIf it had its right name, \nIt's the juice of the forbidden fruit.\"\"\n\n\"\"A pije to rád vikář,\ni farníci si zvykaj\npít sasafras na vánoce!\nJenže marná sláva,\nspíš to bude šťáva\nzakázanýho ovoce!\"\"\n\nČeský překlad Vladimíra Svobody v knize \"Mezi zlatokopy\" (Svoboda, Praha 1988):\n\nHenry Ward Beecher (1813-1887) byl kongregacionalistický kněz a vůdčí postava amerického protialkoholního hnutí. Byl to svérázný náboženský reformátor a charizmatický řečník, nazývaný \"Shakespearem kazatelny\", ale také radikální odpůrce otrokářství, bratr spisovatelky Harriet Beecher Stoweové, autorky světoznámé \"Chaloupky strýčka Toma\"; proslavil se tím, že když se Kansas stal novým státem Unie a propukly prudké spory, jestli v něm má být povoleno otrokářství, nakoupil na vlastní náklady pušky pro kansaské abolicionisty, těmto zbraním se pak říkalo \"Beecherovy Bible\".\n\nSasafras lékařský (Sassafras officinale) je severoamerická vavřínovitá rostlina, z jejíhož kořene se vařil čaj proti nachlazení, v 19. století velmi oblíbený pro svoji příjemnou vůni. Moderní medicína jeho užívání nedoporučuje pro vedlejší účinky: halucinogenní a zřejmě také karcinogenní.\n\nOdvar ze sasafrasu se dříve používal bez valného úspěchu k léčení pohlavních chorob. Píseň naráží na skutečnost, že Henry Ward Beecher, ač navenek hlásal askezi (v jednom kázání pravil: \"Člověk nemůže být bez chleba, ale komu nestačí chléb a voda, ten si vůbec nezaslouží žít\"), byl aktérem četných milostných afér – tedy nikoli každý, kdo pije místo whisky sasafras, je nutně bezúhonný člověk.\n\n"}
{"id": "659771", "url": "https://cs.wikipedia.org/wiki?curid=659771", "title": "Pelikán", "text": "Pelikán\n\nPelikán (\"Pelecanus\") je jediným rodem velkých vodních ptáků z čeledě pelikánovití, nápadných svým velkým vakem na spodní čelisti dlouhého zobáku.\n\nPelikáni žijí ve všech světadílech vyjma Antarktidy, hlavně v tropických a subtropických oblastech, lze je ale najít i v mírném pásu. Nejblíže České republice se vyskytují v okolí Středozemního a Černého moře a dále v Malé Asii a severovýchodní Africe. Jsou to primárně mořští ptáci, které můžeme zahlédnou ve vnitrozemských jezerech, mokřinách i v deltách velkých řek kde hnízdí. Po vyvedení mláďat se většinou vracejí na mořská pobřeží, kde mají v dosahu sladkou vodu. Pouze pelikáni hnědí jsou výjimkou, hnízdí na pobřeží.\n\nTéměř všechny druhy žijí na dosti rozsáhlém území v hojných počtech, žádné bezprostřední nebezpečí vyhynutí pelikánům nehrozí. Pouze pelikán kadeřavý byl považován za zranitelný druh, ale od roku 2018 je již zařazen mezi téměř ohrožené, ačkoli populace stále klesá. Žije na územích jihovýchodní Evropy, Malé Asie, Blízkého východu, Střední a Přední Asie i Kavkazu. V průběhu 19. a 20. století byl zaznamenán značný pokles a některé veliké hnízdící kolonie (např. v Mongolsku) zcela zanikly. Od roku 2018 se předpokládá, že se rozmnožuje asi 11 400 až 13 400 pohlavně zralých jedinců.\n\nJsou to nejtěžší létající ptáci, mohou dosáhnout váhy až 15 kg. Délka od špičky zobáku po konec ocasu bývá podle druhu od 105 do 188 cm (největší délky těla dosahuje pelikán australský) a rozpětí mohutných křídel až 350 cm (největším rozpětím zřejmě disponuje pelikán kadeřavý), mohou létat rychlostí i 50 km/h. Jejich nejnápadnější část zobák, který může být dlouhý až půl metru, má zvláštní konstrukci. Spodní čelist je vytvořena ze dvou ohebných, na špičce spojených lamel mezi nimiž je široký a pružný hrdelní vak, ten může mít obsah až 14 litrů, horní čelist slouží jen jako \"víko\". Při plavání nebo za letu přitahují zobák ke krku, který je abnormálně dlouhý a ohebný, je složen ze 17 obratlů. Protože dobře prokrvený vak je bez peří, slouží také k ochlazován krve. Pelikánům, stejně jako ostatním veslonohým, chybí kost radličná (vomer) tvořící část nosní přepážky. Chybějí jim nozdry a dýchají ústy, jazyk mají zakrnělý. Pohlavní dimorfismus je patrný pouze v rámci tělesných parametrů, samci dosahují větších rozměrů (větší mají třeba i zobáky), nežli samice.\n\nNohy se čtyřmi prsty spojené plovací blánou jsou poměrně krátké ale silné, jsou posazené vzadu pod tělem. Výborně se hodí pro veslování při plavání, chůze pelikánů po pevné zemi je však pomalá a kolébavá. Zdržují se v dosahu sladké vody, aby se po pobytu ve slané vodě mohli zbavit soli z peří. Nemají na rozdíl od většiny vodních ptáků vodu odpuzující peří, po koupeli si ho kožním mazem z mazové žlázy u kořene ocasu důkladně zobákem promastí. Jsou to ryze denní ptáci, kteří mimo hnízdící sezonu tráví převážnou část dne čechráním peří nebo prostě odpočinkem.\n\nV době hnízdění létají pro potravu 100 až 150 km, živí se převážně rybami, kterých denně spotřebují 1 až 2 kg. Neloví z hloubek, spíše jen živočichy plovoucí těsně pod hladinou. Způsoby lovů mají rozdílné, někteří loví ryby omráčením rychlým pádem ze vzduchu do vody, jiní loví ve dvojici nebo trojici a nejdokonalejší jsou lovy skupinové. Tehdy utvoří půlkruh a ryby zahánějí na mělčinu údery svých křídel. V evropských vnitrozemských biotopech je jejich hlavní rybou kapr, okoun a plotice, v brakických vodách úhoř, parmice, hlaváč a jehlice. Mimo ryb a korýšů jedí i malé ptáky a savce, hady, ještěrky i mloky.\n\nPoradí si s rybou dlouhou až 30 cm, polykají je živé. Větší ryby vyhazují do vzduchu, aby dopadly do vaku ve správném směru, hlavou dolů. Přestože jejích vak, jícen i žaludek jsou široce roztažitelné, některé druhy ryb mají v blízkosti žaber ostny, jiné zase ostnaté hřbetní ploutve a to může způsobit protržení vaku nebo vzpříčení a udušení pelikána.\n\nPřevážná většina pelikánů žije v monogamních svazcích jen pro jednu sezonu, před každou další se utvářejí páry nové, partnera si vybírá samice. Hnízdí až v tisícičlenných v koloniích, v zajetí se nemnoží, nejsou-li společně nejméně 4 páry. Na začátku hnízdění jsou plaší a citliví na rušení, mnohdy vybrané místo pro zahnízdění po vyrušení opustí.\n\nSamice stavějí hnízda o průměru 0,5 až 1,5 m z klestí, rákosu, travin a bláta, samec přináší potřebné \"suroviny\" ve vaku. Hnízdo je buď na zemi nebo na stromě, vždy alespoň metr nad hladinou vody. Oplodněná samice snese s několikadenními odstupy 2 až 4 modrobílá vejce. Během inkubační doby, 4 až 7 týdnů v závislosti na druhu, se v sezení na vejcích oba rodiče střídají. Po vylíhnutí je mládě holé a rodiče ho krmí natrávenou potravou vyvrhovanou z volete, dokud se zcela neopeří, což trvá 10 až 12 týdnů. To už jsou mláďata větší než rodiče.\n\nPo vylíhnutí začíná boj mezi sourozenci o potravu a místo v hnízdě, samice zasedne na vejce ihned po snesení prvého, takže mláďata se rodí postupně a tudíž jsou nestejně veliká. Mnoho mláďat v raném věku hyne i následkem chladného počasí, dospívá průměrně v hnízdě jen jediné. Mláďata začínají plavat a shlukovat se ve věku 3 týdnů do téměř 100 členných \"školek\", rodiče bezpečně poznají a krmí jen své. Pohlavní dospělosti dosahují za tři až čtyři roky, dožívají se 30 let.\n\nPelikáni jsou starou větví ptáků, fosilní pozůstatky pocházejí ze spodního miocénu, z doby před 23 až 5 milióny let. Jsou geneticky nejbližší příbuzní s také jednorodovými čeleděmi člunozobcovitých a kladivoušovitých, byť jsou tito zařazováni do řádu brodivých.\n\nRod pelikán se rozděluje do 8 druhů, pelikán hnědý ještě vytváří podruhy:\n\nPelikán si podle tradice (vzniklé na základě mylného pozorování) rozdírá do krve vlastní hruď, aby mohl nakrmit své mladé. Pro tuto svou domnělou obětavost se stal symbolem Ježíše Krista (pelikán s krvavou hrudí bývá námětem náboženských obrazů). Je zmiňován také v chvalozpěvu připisovaném Tomáši Akvinskému zvaném \"Adoro te devote\" (česky \"Klaním se ti vroucně\"), jenž se stal pevnou součástí Římského misálu a oblíbenou kancionálovou písní. Pelikán je i symbolem lékařství; tentýž výjev je např. ve znaku 1. lékařské fakulty UK.\n\nV Evropě je chováno osm druhů pelikánů, z toho pelikán bílý, pelikán kadeřavý a pelikán africký jsou chováni v několika desítkách zoo. Pelikán hnědý, pelikán severoamerický, pelikán skvrnozobý, pelikán australský a pelikán chilský jsou raritně chovanými druhy. V Česku je k vidění šest druhů (není mezi nimi pelikán chilský a pelikán hnědý); nejvíce jsou zastoupeni v Zoo Plzeň (5 druhů), dále Zoo Dvůr Králové, Zoo Praha a Zoo Zlín (3 druhy). V Zoo Praha se v roce 2019 podařilo odchovat všechny tři chované druhy v průběhu jedné sezony a zároveň se vylíhlo jubilejní 200. mládě (10. 5. 2019).\n\n"}
{"id": "659775", "url": "https://cs.wikipedia.org/wiki?curid=659775", "title": "Vostřák", "text": "Vostřák\n\nPříjmení Vostřák nosí více různých osobností:\n\n"}
{"id": "659777", "url": "https://cs.wikipedia.org/wiki?curid=659777", "title": "Râmnicu Sărat", "text": "Râmnicu Sărat\n\nRâmnicu Sărat je rumunské město v župě Buzău. V roce 2002 zde žilo 38 828 obyvatel. Jedná se o druhé největší město v župě Buzău. Založeno bylo v roce 1434.\n"}
{"id": "659779", "url": "https://cs.wikipedia.org/wiki?curid=659779", "title": "Camille Keatonová", "text": "Camille Keatonová\n\nCamille Keatonová (* 20. července 1947, Pine Bluff, Arkansas) je americká herečka, která ztvárnila postavu Jennifer Hillsové v thrilleru \"Plivu na tvůj hrob\".\n\nNarodila se v arkansaském Pine Bluff roku 1947. Je praneteří komika Bustera Keatona. Do roku 1960, kdy se rodina přestěhovala do Atlanty ve státě Georgie, navštěvovala střední školu Eudora Middle School v Eudoře. V roce 1969 byla účastníkem autonehody, ze které ji zůstaly jizvy na levé tváři.\n\nNejdříve pracovala jako stevardka u americké státní železniční společnosti Amtrak. Filmovým debutem se stala role \"Solange\" ve snímku Massima Dallamana z roku 1972 \".\" Ačkoli měla na plátně malý prostor, provedení její jemné a křehké postavy vzbudilo pozornost. V listopadu 1972 měla fotografii na prostřední dvoustraně italského pánského časopisu \"Playmen\" a v září 1974 se pak objevila na jeho obálce. Na Mezinárodním katalánském filmovém festivalu v roce 1978 získala cenu \"Medalla Sitges en Plata de Ley\" pro nejlepší herečku za postavu \"Jennifer Hillsové\" ve filmu z kategorie rape and revenge \"Plivu na tvůj hrob\".\n\nPrvním manželem se v roce 1979 stal autor a režisér snímku \"Plivu na tvůj hrob\" Meir Zarchi, se kterým se rozvedla v roce 1982. Podruhé se vdala 20. března 1993 za filmového producenta Sidneyho Lufta, jenž zemřel 15. září 2005.\n\n\n"}
{"id": "659783", "url": "https://cs.wikipedia.org/wiki?curid=659783", "title": "Chegga", "text": "Chegga\n\nChegga (Chegassa) je obec v regionu Tiris Zemmour na severovýchodě Mauritánie. Leží na souřadnicích 25°23′ severní šířky, 5°47′ západní délky, 396 m nad mořem. Průměrné denní letní teploty zde překračují 50°C.\n\nChegassa po staletí sloužila jako místo odpočinku pro karavany. Na místě byla též vybudována pevnost s vojenská hlídkou, která je jedinou zajímavostí místa. Historie tohoto místa, tisíce kilometrů od většího města, nikdy nebyla nijak dramatická. Pouze v listopadu 1999 poblíž tohoto místa došlo k únosu 52 německých turistů, kteří byli následně úspěšně předáni za výkupné.\n\nChegga významná jako stanoviště pro ptáky – jak ty stěhovavé, kteří zde nalézají útočiště při migraci napříč Afrikou, i jiné, např. vrabec, vlaštovky, holub, pěnice, skřivan, některé druhy sov.\n\n"}
{"id": "659785", "url": "https://cs.wikipedia.org/wiki?curid=659785", "title": "Playmen", "text": "Playmen\n\nPlaymen byl italský časopis pro dospělé založený Adelinou Tattilovou v roce 1967, který získal pověst italské obdoby pánského magazínu \"Playboy\".\n\nVycházel s měsíční periodicitou. Obsahoval fotografie svlečených žen, články byly tematicky zaměřené na módu, sport, spotřební zboží a veřejně známé osoby. Obrázky měly charakter softcore, na rozdíl od hardcore pornografické tematiky.\n\nV roce 2001 bylo vydávání zastaveno.\n\nPo čtyřech letech od založení periodika v roce 1967, kdy jeho vydávání doprovázely střety s policií, dosáhl náklad 450 000 kopií v ceně přibližně jednoho americkému dolaru.\n\n\"Playmen\" původně kopíroval styl \"Playboye\", ačkoli první \"Dívka měsíce\" Brigitte Bardot, si držela ruce přes ňadra. Později došlo k vytvoření vlastního stylu, jenž odrážel evropský postoj k oblasti erotiky. Zobrazované ženy byly oproti americkému magazínu \"Playboy\" štíhlejší a vyzrálejší.\n\nZačátek kariéry řady hereček je spojen s účinkováním v časopise. Mezi umělkyně, které se v něm objevily patří: Pamela Villoresi, zpěvačka Patty Pravo, francouzská herečka Brigitte Bardot, herečka Ornella Muti, zpěvačka Amanda Lear a další. Mezi známé osobnosti se řadí Teresa Ann Savoy, Barbara Bouchet, Lilli Carati či Camille Keatonová. Červencové číslo z roku 1968 obsahovalo článek Henryho Millera. Roku 1969 se na jeho stránkách objevila Jacqueline Kennedyová Onassisová, tehdy čerstvě vdaná za řeckého rejdaře Aristotela Onassise, když na snímcích plavala nahá v bazénu před vilou na soukromém ostrově Skorpios.\nPravidelnou součástí se staly rozhovory s osobnostmi z oblasti literatury, filmu, politiky a sportu.\nV průběhu 90. let 20. století, kdy došlo k rozmachu pornoprůmyslu, časopis zaznamenal krizi, jež skončila v roce 2001 jeho zánikem.\n\n"}
{"id": "659786", "url": "https://cs.wikipedia.org/wiki?curid=659786", "title": "Nepokoje v Thajsku 2010", "text": "Nepokoje v Thajsku 2010\n\nNepokoje v Thajsku v roce 2010 trvaly od 12. března do 19. května a demonstranti rekrutující se především z venkova a ze sociálně slabších vrstev obyvatelstva při nich požadovali odstoupení premiéra Apchisita Vedžadžívy a vypsání předčasných voleb. Během těchto nepokojů přišlo o život asi 90 lidí a dalších 1900 bylo zraněno. Demonstranti z Jednotné fronty za demokracii byli označováni jako „\"červené košile\"“ a většinou se jednalo o stoupence bývalého premiéra Tchaksina Šinavatry, sesazeného v roce 2006. Několik tisícovek demonstrantů včetně žen a dětí bylo přes dva měsíce zabarikádovano v obchodní čtvrti v Bangkoku, jejich opevněný tábor ve čtvrti plné luxusních hotelů a obchodních domů zabíral asi tři čtvereční kilometry.\n\nKvůli nepokojům byl 7. dubna 2010 v Bangkoku a v květnu i v dalších 23 ze 76 thajských provincií vyhlášen výjimečný stav, který byl 6. července v 19 provinciích včetně Bangkoku prodloužen (ve zbývajících pěti provinciích ho vláda zrušila). Jelikož vyhlášení výjimečného stavu demonstranty neodradilo byla proti nim nasazena armáda a 10. dubna 2010 došlo k masakru, při němž bylo zabito 25 lidí. Premiér Vedžadžíva předložil demonstrantům 3. května 2010 usmiřovacího plán, v němž slíbil předčasné parlamentní volby na 14. listopadu 2010. Slib ale podmínil tím, že demonstranti ukončí pouliční protesty. Ačkoliv demonstranti s datem voleb souhlasili, kladli si pro ukončení protestů další podmínky, mimo jiné požadovali předání místopředsedy vlády Suthepa Thaugsubana do rukou policie, neboť ho vinili z masakru 10. dubna 2010. Thajská vláda tak nakonec vyhlášené datum voleb odvolala. Armáda dala demonstrantům ultimátum, aby do 13. května 2010 18:00 hodin místního času vyklidili centrum Bangkoku, a poté se vojáci rozhodli protestní akci rozpustit za použití násilí. Týž den byl postřelen do hlavy generál Kchattija Savasdipol, vojenský velitel „\"červených košil\"“, vládou považovaný za teroristu, a musel být převezen do nemocnice, kde prodělal operaci mozku. Po třech dnech svým zraněním podlehl. Nepokoje vyvrcholily v Bangkoku 19. května 2010, kdy thajská armáda po sedmidenním obléhání zaútočila na demonstranty, kteří obsadili centrum města a shromáždili se v parku Lumpini, pouliční boje trvaly celý den a skončily kapitulací Jatuporna Prompana a dalších opozičních vůdců. Ostatní demonstranti však ještě vydrancovali blízké obchody a zůstalo po nich v plamenech třicetpět budov (mimo jiné i policejní stanice, banka, televizní stanice a největší nákupní středisko v Bangkoku).\n"}
{"id": "659806", "url": "https://cs.wikipedia.org/wiki?curid=659806", "title": "Meir Zarchi", "text": "Meir Zarchi\n\nMeir Zarchi (výslovnost: [Zarki]; narozen 1937) je americký filmový režisér, scenárista a producent židovského původu.\n\nV roce 1978 natočil thriller \"Plivu na tvůj hrob\", původně nazvaný \"Day of the Woman\" (Den ženy). Hlavní roli v něm ztvárnila Camille Keatonová, která byla v letech 1979–1982 jeho manželkou. Napsal, režíroval a produkoval také film \"Don't Mess with My Sister!\" z roku 1985. Byl producentem a spolupodílel se na remaku debutového filmu pod stejným názvem v angličtině \"I Spit on Your Grave\" z roku 2010.\n\n\n"}
{"id": "659807", "url": "https://cs.wikipedia.org/wiki?curid=659807", "title": "Sarah Butlerová", "text": "Sarah Butlerová\n\nSarah Butlerová (* 11. února 1985, Puyallup, Washington) je americká herečka, která ztvárnila postavu \"Jennifer Hillsové\" v thrilleru \"I Spit on Your Grave\" z roku 2010.\n\nNarodila se ve washingtonském Puyallupu. Od dětství zpívala ve sboru, účastnila se pěveckých soutěží a na střední škole hrála divadlo v kroužku. V Los Angeles na University of Southern California pokračovala studiem herectví, které nedokončila. V Disneylandu poté rok a půl účinkovala jako \"princezna Belle\" v muzikálu \"Kráska a zvíře\", zkomponovaného na motivy filmu z roku 1991. Snažila se najít agenta a ucházela se o práci v televizním světě.\n\nJako host se objevila v televizních seriálech \"Kriminálka Miami\" a \"Kriminálka New York\". Ve filmu debutovala komedií \"A Couple of White Chicks at the Hair Dresser\" z roku 2007 a následně byla obsazena do hororu \"Flu Bird Horror\", vysílaného televizní stanicí Syfy. Zahrála si v seriálu \"Luke 11:17\", který režíroval Donem Starkem. Série byla přenášena internetovou sítí. Další příležitostí byla série \"I <3 Vampires\", opět vysílaná na internetu.\n\nHlavní postavu \"Jennifer Hillsové\" si zahrála v thrilleru \"I Spit on Your Grave\", remaku stejnojmenného kultovního snímku z roku 1978, který je řazen do podžánru rape and revenge. Přestože nejdříve roli odmítla pro nahotu a násilí, tak silný charakterový potenciál a feministická poloha postavy, ji přesvědčily k přijetí. Režie se ujal Steven M. Monroe, premiéra proběhla 8. října 2010.\n\n"}
{"id": "659823", "url": "https://cs.wikipedia.org/wiki?curid=659823", "title": "David Golomb", "text": "David Golomb\n\nDavid Golomb (: , narozen 4. února 1933 – 27. června 2019) byl izraelský ekonom, politik a bývalý poslanec Knesetu za strany Izraelská strana práce, Ma'arach, Daš, Šinuj a opět Ma'arach.\n\nNarodil se v Tel Avivu do rodiny sionistického vůdce Elijahu Golomba. Vystudoval ekonomii na Hebrejské univerzitě.\n\nV letech 1961–1965 působil jako ředitel \"Institutu ekonomického výzkumu\" při akčním výboru odborové centrály Histadrut. V letech 1965–1969 zde působil jako ředitel \"Plánovacího centra\". Pracoval také coby ředitel plánovacího odboru podniku Koor Industries napojeného na Histadrut. Byl členem strany Mapaj.\n\nV izraelském parlamentu zasedl poprvé po volbách v roce 1965, do nichž šel za Stranu práce. Mandát ale získal až dodatečně, v prosinci 1968, jako náhradník. V průběhu funkčního období přešel do společného poslaneckého klubu Ma'arach. Byl členem parlamentního finančního výboru. Znovu se v Knesetu objevil až po volbách v roce 1977. V roce 1977 se přidal k hnutí Daš, za kterou byl zvolen. Nastoupil opět do finančního výboru. V průběhu volebního období se poslanecký klub Daš rozpadl. V roce 1978 přešel Golomb do frakce Šinuj a roku 1980 se vrátil do levicové Ma'arach. Ve volbách v roce 1981 mandát neobhájil.\n\n"}
{"id": "659827", "url": "https://cs.wikipedia.org/wiki?curid=659827", "title": "Binjamin Halevy", "text": "Binjamin Halevy\n\nBinjamin Halevy (: בנימין הלוי, rodným jménem Ernst Levi, žil 6. května 1910 – 7. srpna 1996) byl izraelský soudce, politik a poslanec Knesetu za strany Gachal, Likud, Daš a Tnu'a demokratit.\n\nNarodil se ve městě Weißenfels v Německu. Studoval na Freiburské univerzitě, na Göttingenské univerzitě a Berlínské univerzitě. Na Berlínské univerzitě získal doktorát z práva. V roce 1938 získal osvědčení pro výkon profese právníka. V roce 1933 přesídlil do dnešního Izraele.\n\nV letech 1938–1948 působil jako soudce v Jeruzalému a v letech 1948–1963 předsedou jeruzalémského distriktního soudu. Během svého působení u druhého zmíněného soudu byl předsedajícím soudcem v tzv. Kastnerově procesu. V letech 1963–1969 pak zasedl v Nejvyšším soudu Státu Izrael. Podílel se na procesu s Adolfem Eichmannem. Vyjadřoval se i k masakru spáchanému v roce 1956 v Kafr Kasim.\n\nV izraelském parlamentu zasedl poprvé po volbách v roce 1969, do nichž šel za stranu Gachal. Rezignoval kvůli tomu na členství v nejvyšším soudu. Nastoupil do parlamentního výboru pro ústavu, právo a spravedlnost a výboru pro zahraniční záležitosti a obranu. Předsedal podvýboru pro ústavní zákony. Znovu byl zvolen ve volbách v roce 1973 na kandidátce Likudu. V průběhu volebního období ale z jeho poslaneckého klubu odešel a vystupoval pak jako nezařazený poslanec. Znovu byl členem parlamentního výboru pro ústavu, právo a spravedlnost a výboru pro zahraniční záležitosti a obranu. Předsedal opět podvýboru pro ústavní zákony. Mandátu poslance se vzdal předčasně, v lednu 1977. Přešel pak ke straně Daš. Za ni kandidoval ve volbách v roce 1977. Stal se místopředsedou Knesetu a členem výboru pro ústavu, právo a spravedlnost a výboru pro zahraniční záležitosti a obranu. V průběhu volebního období se poslanecký klub Daš rozpadl. Halevy přešel do frakce Tnu'a Demokratit, ale pak odešel i od ní a pracoval jako nezařazený poslanec.\n\n"}
{"id": "659834", "url": "https://cs.wikipedia.org/wiki?curid=659834", "title": "International ART CAMPUS Prague", "text": "International ART CAMPUS Prague\n\nInternational ART CAMPUS Prague, s. r. o. (dříve „Literární akademie (Soukromá vysoká škola Josefa Škvoreckého) s.r.o.“) byla soukromá umělecká vysoká škola, na níž se realizoval bakalářský a magisterský studijní program \"Literární tvorba\" a \"Mediální tvorba\" (v magisterském studiu se specializacemi). Byla založena v roce 2000 se sídlem na Pankráci v Praze-Nuslích. Funguje také jako nakladatelství a v edici \"Prvotiny\" vydává knihy svých studentů. Je zapojena do Erasmu, mezinárodního projektu mobility studentů a pedagogů. Škola také pořádá široké spektrum kurzů pro veřejnost.\n\nLiterární zaměření školy je v rámci České republiky jedinečné, umělecké vysoké školy před založením Literární akademie pokrývaly jen oblast divadla, filmu, hudby a výtvarného umění. Na Literární akademii (IACP) lze studovat bakalářské a navazující magisterské obory, udělují se zde tituly BcA. a MgA. V roce 2012 škola akreditovala dva nové studijní programy, „literární tvorbu“ a „mediální tvorbu“, se studijními obory na bakalářském i navazujícím magisterském stupni. Koncepce všech oborů je v Česku unikátní, spojuje uměleckou tvorbu (vyučuje se v kurzech tvůrčího psaní) s teoretickými znalostmi (těch se studentům dostává formou standardních vysokoškolských seminářů a přednášek).\n\nKromě klasického vysokoškolského studia nabízí škola i řadu kurzů, nejpopulárnější je Kurz tvůrčího psaní pro veřejnost, realizovaný jednak během akademického školního roku, jednak v týdenních či dvoutýdenních kurzech o prázdninách. Tyto kurzy stejně jako standardní kurzy v rámci výuky vedou renomovaní pedagogové a spisovatelé, např. Radek Malý, Daniela Fischerová, Petr Borkovec, Arnošt Goldflam, Radka Denemarková, Jana Šrámková, Miroslav Kovářík, René Nekuda a řada dalších. Na Literární akademii je rovněž možné absolvovat seminář zaměřený na komiks.\n\nŠkola již patří k zavedeným kulturním institucím a pořádá pravidelné programy pro veřejnost (autorská čtení, besedy, promítání filmů, divadelní představení atd.), přednášky pro knihovny apod.\n\nOrganizační struktura\n\nVrcholným orgánem školy je akademická rada, složená z odborníků jak přímo z Akademie, tak ze zástupců dalších českých i zahraničních univerzitních i neuniverzitních škol i jiných pracovišť, například médií. V čele školy stojí rektor a čtyři prorektoři (pro vědu a rozvoj, pro ediční a uměleckou činnost, pro studijní záležitosti, pro zahraničí). Dalšími orgány školy jsou akademický senát a ediční rada.\n\nV roce 2014 je škola organizována v pěti katedrách:\n\nDalšími pracovišti jsou studijní oddělení, sekretariát (SOS) a knihovna.\n\nStatutárním orgánem školy je jednatel, v některých obdobích měla škola více jednatelů současně. Ve funkci se vystřídali Václav Krištof (2000–2007), Alžběta Krištofová (2000–2007), Roman Zábranský (2001–2011), Lucie Kuželová (2007–2013), Miroslav Doležal (od 2013) .\n\nRektory školy byli prof. Oldřich Král (2000–2001), prof. Jan Vedral (pověřen 2001), prof. PhDr. Radoslava Kvapilová-Brabcová, CSc. (2002–2006), prof. PhDr. Petr Čornej, DrSc. (2006–2010), doc. MgA. Martin Štoll, Ph.D. (od 2010), doc. Mgr. Petr Kaňka (od 2013).\n\nMezi nejvýraznější osoby pedagogického sboru patřili prof. PhDr. Petr Čornej, DrSc., prof. ThDr. et ThDr. Otakar Antoň Funda, prof. PhDr. Radoslava Kvapilová-Brabcová, CSc. a prof. MgA. David Jan Novotný, doc. MgA. Martin Štoll, Ph.D. nebo doc. Mgr. Petr Kaňka.\n\nV roce 2006 škola uváděla, že má 250 studentů.\n\nOd roku 2001 až do své smrti v roce 2008 vedla katedru tvůrčího psaní spisovatelka Alexandra Berková. V letech 2008 až 2011 byla vedoucí katedry spisovatelka Ivona Březinová. Školu opustila, protože se podle vlastních slov rozhodla odejít v nejlepším a nenechat školu ustrnout na jednom místě. Jejím nástupcem se od roku 2011 stal spisovatel a básník Radek Malý, toho v roce 2014 vystřídal básník Jiří Dědeček a následně Daniela Iwashita.\n\nSemináře tvůrčího psaní vedli či vedou např. Daniela Fischerová, Jiří Dědeček, Petr Borkovec, Radka Denemarková, Arnošt Goldflam, Petra Hůlová, Radek Malý, Jana Šrámková, Jan Němec, David Jan Novotný či René Nekuda.\n\nVýuka probíhá navštěvováním tvůrčích dílen jednotlivých pedagogů. Student má i možnost upnout se na jediného učitele a navštěvovat jeho dílnu po celou dobu studia.\n\nOd svého vzniku v roce 2000 do března 2007 sídlila škola na adrese Malovická 2751/2 na sídlišti Spořilov II, ve třech pavilonech bývalé mateřské školy. Tento areál byl již zbourán a nahrazen novou budovou Hospicu Štrasburk s adresou Malovická 3304/2.\n\nBudovu školy na adrese Na Pankráci 420/54 má škola pronajatu od městské části Praha 4 od roku 2007 do roku 2019. Podle pamětní desky byla vybudována v letech 1908 až 1909 obcí Staré Strašnice. Před nastěhováním Literární akademie v ní byla umístěna základní škola.\n\nLiterární akademie navazuje svými zakladateli i pedagogickým zajištěním na existenci Společnosti Josefa Škvoreckého, kterou založil Václav Krištof v roce 1989, Soukromého gymnasia Josefa Škvoreckého, založeného roku 1993, a Vyšší odborné školy tvůrčího psaní Josefa Škvoreckého, založené roku 1998.\n\nLiterární akademie Josefa Škvoreckého byla založena roku 2000, výuka začala v roce 2001. Svou činnost zahájila se studijním programem „mediální a komunikační studia“, který na bakalářském stupni měl obor „tvůrčí psaní“ a na nečleněném pětiletém magisterském stupni obory tvůrčí psaní, redakční práce, mediální komunikace. V roce 2010 byla (vedle Filmová akademie Miroslava Ondříčka v Písku) jednou ze dvou soukromých vysokých uměleckých škol v České republice. Vzdělání v tvůrčím psaní na vysokoškolské úrovni nabízela jako jediná škola ve střední Evropě.\n\nV následujících letech získala škola akreditaci i pro obor hudební publicistika (Bc.) a interaktivní média (Mgr.).\n\nNa zasedání Akreditační komise Ministerstva školství, mládeže a tělovýchovy 24. září 2003 byla vytvořena účelová pracovní skupina za účelem zhodnocení Literární akademie. Tato skupina navštívila školu 25. února 2004 a vypracovala posudek. V něm uvedla, že Literární akademie plní své poslání, udržela úroveň pedagogického sboru i přes jeho obměnu a vcelku naplnila přísliby uvedené v žádosti o udělení státního souhlasu a o akreditaci studijního programu. Na základě doporučení komise zavedla Literární akademie také kombinovanou formu studia.\n\nPři přechodu z pětiletých magisterských oborů na tzv. strukturované studium (bakalářský a navazující magisterský stupeň) škola zavedla studijní program „mediální a komunikační studia“ /2007), který měl dva obory: „tvůrčí psaní a publicistika“ a „komunikace v médiích“.\n\nV roce 2011 oslavila Literární akademie desáté výročí svého založení.\n\nSpolečnost původně vlastnili Mgr. Václav Krištof (4/5) a Alžběta Krištofová (1/5) z Prahy, v dubnu 2001 získali menší podíly z podílu Václava Krištofa (po 5 %) Libor Krátký a PhDr. Helena Tomanová, v srpnu 2004 získala polovinu podílu Alžběty Krištofové (10 %) Miroslava Kurková. V září 2005 přešel celý podíl Alžběty Krištofové a část podílu Václava Krištofa na Miroslavu Kurkovou, jejíž podíl se tak zvýšil na 30 %, podíl Václava Krištofa tím klesl ze 70 na 60 %.\n\nV srpnu 2006 došlo k výraznému navýšení základního kapitálu ze 400 tisíc Kč na 10 milionů Kč vstupem německé akciové společnosti EDUCATIONTREND AG z Hamburgu, která poté vlastnila 80% podíl, po 10 % vlastnili Václav Krištof a Miroslava Kurková, svých podílů se zbavili Libor Krátký a PhDr. Helena Tomanová. V červnu 2007 pak Václav Krištof a Miroslava Kurková přenechali německé firmě své podíly, a ta se tak stala jediným vlastníkem. V prosinci 2007 navýšila základní jmění na 15 milionů Kč, v říjnu 2009 změnila svou formu na společnost s ručením omezeným (GmbH), v prosinci 2010 přešlo vlastnictví na německou firmu ETAG Beteiligungsverwaltung GmbH z Kölnu. V listopadu 2012 přešel 85% podíl na německou společnost EDUCATIONPROJECTS GmbH z Hamburgu a 15% podíl získal Bernhard Peters ze stejné adresy v Hamburgu.\n\nNa podzim 2010 přinesl deník Mladá fronta DNES informaci, že vedení Literární akademie (jednatelka Lucie Kuželová) obvinilo bývalého místostarostu Prahy 4 Václava Krištofa (ODS), zakladatele a do roku 2006 většinového vlastníka školy, z braní výpalného. Škola zveřejnila smlouvy na poradenskou činnost, na základě kterých Krištofovi vyplácela dva tisíce korun měsíčně. Tyto smlouvy Literární akademie údajně uzavřela pod nátlakem a nebyly jí za to dodávány žádné služby. Škola je podle slov jednatelky Lucie Kuželové vypověděla poté, co Krištof požadoval zvýšení vyplácené částky na padesát tisíc korun měsíčně. Akademii bylo poté vyhrožováno, že bude muset opustit budovu, ve které v současné době sídlí. Jednatelka školy vyslovila obavu, že by Václav Krištof mohl Literární akademii vystěhovat a budovu využít pro vlastní soukromou školu.\n\nVáclav Krištof nařčení odmítl. Uvedl, že dva tisíce korun pobíral za pomoc s publikováním spisů Josefa Škvoreckého. Tvrzení školy označil za lži a polopravdy a prohlásil, že smlouvy byly vypovězeny dohodou, když odešel z pozice místostarosty, a že pro školu, kterou se chystal otevřít, má vytipováno několik budov mimo Prahu 4. Starosta Prahy 4 Pavel Horálek (ODS) oznámil, že nic nebrání tomu, aby škola pokračovala v nájemním vztahu.\n\nV roce 2000 škola uváděla roční školné 45 000 Kč, s možností získání stipendia. V roce 2006 bylo roční školné téměř 60 tisíc Kč. V roce 2012 uváděla v prezenčních bakalářských oborech roční školné 60 000 Kč, v kombinovaných bakalářských oborech a prezenčních navazujících magisterských oborech 50 000 Kč. Řadí se tak v rámci České republiky mezi vysoké školy s nejvyšším školným, obdobným jako na dalších soukromých vysokých školách.\n\nŠkolné je jediným příjmem školy, škola nedostává žádné dotace a významně jí nepřispívají ani sponzoři.\n\nAkademie se podílí na programu Erasmus, který je součástí evropského Programu celoživotního učení (Lifelong Learning Programme, LLP).\n\nLiterární akademie na výměnných pobytech spolupracuje s těmito školami:\n\nLiterární akademie se v roce 2011 zúčastnila mezinárodního projektu Fundamentals of Poetry (Základy poezie). V rámci tohoto kurzu spolupracovalo šest škol z různých evropských zemí (kromě Literární akademie také Vienna Poetry Academy – Schule für Dichtung z Rakouska, Aleph Écriture z Francie, Oriveden Opisto z Finska, Escuela de Escitores ze Španělska a Centro Studi Holden z Itálie). Cílem projektu byla výměna zkušeností a technik psaní poezie.\nŠlo o vůbec první mezinárodní akci tohoto typu. Byla grantově podpořena projektem partnerství Grundtvig v rámci Programu celoživotního učení..\n\nMezi lety 2006 a 2007 publikovala škola knihy edice Spisy Josefa Škvoreckého. Navázala tak na prvních dvacet pět svazků této řady vydávané nejprve Odeonem a posléze nakladatelstvím Ivo Železný.\n\n\nV roce 2008 škola vydávání této edice ukončila.\n\nDalší svazky této edice vydává nakladatelství Books and Cards.\n\nEdice Prvotiny je vydávána Literární akademií od roku 2002 a umělecké texty studentů, které byly obhájeny jako ročníková, bakalářská a diplomová práce, doporučeny k vydání vedoucím práce i oponentem a následně potvrzeny kolegiem rektora. V roce 2005 zvítězila edice v soutěži Nejkrásnější kniha roku (kategorie krásná literatura).\nV letech 2002 až 2008 se o podobu svazků starala Laboratoř grafického designu typografa Petra Babáka. V roce 2009 došlo ke změně vzhledu edice a práce na designu knih se ujala grafička Lucie Mrázová. Lucie Kuželová, jednatelka Literární akademie, uvedla, že ke změně došlo proto, že po delší době je změna potřeba; edice má být také otevřenější a bližší mladým lidem. Dalším důvodem bylo přání studentů a finanční otázka.\n\nV edici Prvotiny vyšly doposud tyto knihy:\n\n\n\n\n\n\n\n\n\n\n\nŠkola vydává také skripta sepsaná pedagogy pro potřebu výuky.\n\n\nV letech 2006 až 2009 vydávala akademie časopis \"Rukopis, Revue o psaní\" (ISSN 1801-7630).\n\nAnotace popisovala obsah časopisu jako první odborné periodikum o tvůrčím psaní v kontinentální Evropě. Vedle teorie tvůrčího psaní (včetně vztahu tvůrčího psaní k literární vědě) a dění v oboru v zahraničí i v České republice se časopis zabýval „hlediskem autora\", reflexí procesu psaní (a překládání uměleckých textů) u významných spisovatelů a překladatelů – v esejích, statích, denících, korespondenci, poznámkách, rozhovorech, vzpomínkách apod.\n\nBylo publikováno celkem šest čísel: Rukopis č. 1 (2006), Rukopis č. 2 (2006), Rukopis č. 3 (2007), Rukopis č. 4 (2007), Rukopis č. 5 (2008), Rukopis č. 6 (2008). V roce 2009 Literární akademie z ekonomických důvodů vydávání časopisu zastavila.\n\nMezinárodní konference Pražské jaro 1968: Literatura–Film–Média se konala od 20. května do 22. května 2008. Zabývala se podílem literatury a hromadných sdělovacích prostředků na reflexi událostí roku 1968. Kromě předních českých odborníků na konferenci přednášeli také experti a pamětníci z Polska, Ruska, Švédska a Slovenska.\n\nMezi nejvýznamnější osoby, které na akci vystoupily, patří Aleš Haman, Petr Šámal, Jan Lukeš, Milan Šmíd, Ludvík Vaculík, Ivan Klíma, Milan Uhde, Irina Poročkina, Oleg Malevič, Dorota Bielec, Joanna Gosczyńska, Joanna Królak, Helena Kosková, Petr Čornej, Oldřich Tůma a mnozí další.\n\nČtyřicet referátů přednesených na konferenci vydala Literární akademie v publikaci \"Sborník příspěvků z mezinárodní konference Pražské jaro 1968: literatura – film – média\".\n\nToto kolokvium se zabývalo předpoklady tvorby v kontextu současného uměleckého vysokého školství. Konalo se 3. května 2011 v budově Literární akademie.\n\n"}
{"id": "659837", "url": "https://cs.wikipedia.org/wiki?curid=659837", "title": "Asaf Jaguri", "text": "Asaf Jaguri\n\nAsaf Jaguri (: אסף יגורי, žil 13. února 1931 - 18. března 2000) byl izraelský politik a poslanec Knesetu za strany Izraelská strana práce, Ma'arach, Daš, Šinuj a opět Ma'arach.\n\nNarodil se ve vesnici Jagur. Vystudoval střední školu a ekonomii v semináři Ef'al. Sloužil v izraelské armádě, kde dosáhl hodnosti podplukovníka (Sgan Aluf). V jomkipurské válce velel tankovému praporu, který bojoval na egyptské frontě, byl zajat Egypťany.\n\nByl členem ústředního výboru hnutí ha-No'ar ha-Oved ve-ha-Lomed, angažoval se v mládežnické sekci hnutí ha-Kibuc ha-Me'uchad, byl pokladníkem v kibucu Jagur. Pracoval v obchodním oddělení Izraelské správy přístavů. Vedl rozvoj turistického ruchu v jižním Sinaji, řídil turistický komplex v Šarm aš-Šajchu (tehdy izraelská osada Ofira).\n\nV izraelském parlamentu zasedl po volbách v roce 1977, do nichž šel za stranu Daš. V průběhu volebního období se poslanecký klub Daš rozpadl a Jaguri v roce 1978 přešel do frakce Ja'ad. Byl členem výboru práce a sociálních věcí, výboru pro imigraci a absorpci a výboru pro ekonomické záležitosti. Předsedal podvýboru pro autoškoly, podvýboru pro nákup a vlastnictví soukromých automobilů a podvýboru pro návrat emigrantů. Ve volbách v roce 1981 kandidoval za Ja'ad, ale tato formace neuspěla a zastoupení v parlamentu nezískala.\n\n"}
{"id": "659851", "url": "https://cs.wikipedia.org/wiki?curid=659851", "title": "Šmu'el Tamir", "text": "Šmu'el Tamir\n\nŠmu'el Tamir (: שמואל תמיר, rodným jménem Šmu'el Kacnelson, שמואל כצנלסון, žil 10. března 1923 – 29. června 1987) byl izraelský politik a poslanec Knesetu za strany Gachal, ha-Merkaz ha-chofši, Likud, ha-Merkaz ha-chofši, Daš a Tnu'a demokratit. V letech 1977 až 1980 zastával v izraelské vládě post ministra spravedlnosti.\n\nNarodil se v Jeruzalému. Vystudoval Jerusalem Law School a získal osvědčení pro výkon profese právníka. V roce 1938 se připojil k židovským jednotkám Irgun, v roce 1944 velel jejich křídlu v Jeruzalému. Podílel se na operaci Irgunu, při které byly provedeny útoky na sídla daňového úřadu. V roce 1946 byl zástupcem velitele křídla Irgunu v Jeruzalému. V roce 1944 a 1946 byl zatčen britskými mandátními úřady a v letech 1947–1948 byl vyhoštěn do Keni. Patřil do vlivné izraelské rodiny s napojením na židovské vojenské a politické kruhy. Jeho otec byl Re'uven Kacnelson, matkou Batševa Kacnelson. Strýcem Josef Kacnelson a Avraham Kacnelson, tetou Rachel Kacnelson-Šazar a dalším strýcem Zalman Šazar.\n\nV roce 1948 patřil mezi zakládající členy hnutí Cherut, ze kterého odešel v roce 1952. V 50. letech patřil mezi přední právníky, podílel se na procesu s Rudolfem Kastnerem. V roce 1957 patřil mezi zakladatele hnutí המשטר החדש, ha-Mištar ha-Chadaš.\n\nV roce 1964 se vrátil do Cherutu. V izraelském parlamentu zasedl poprvé po volbách v roce 1965, do nichž šel za stranu Gachal (jíž byl Cherut součástí). Stal se členem parlamentního výboru pro státní kontrolu, výboru finančního a výboru House Committee. V roce 1966 byl ale z Cherutu vyloučen a založil pak formaci ha-Merkaz ha-chofši, za níž zasedal v Knesetu po zbytek volebního období. Mandát za tuto novou stranu obhájil ve volbách v roce 1969. Nastoupil jako člen do výboru pro ekonomické záležitosti. Opětovně byl zvolen ve volbách v roce 1973 za Likud, se kterým se toho roku ha-Merkaz ha-chofši spojila. V průběhu volebního období se ale opět osamostatnil do separátního poslaneckého klubu ha-Merkaz ha-chofši. Předtím byl předsedou poslaneckého klubu Likudu. Byl členem výboru práce a výboru pro zahraniční záležitosti a obranu. Předsedal výboru pro ekonomické záležitosti. Mandát ukončil předčasně, v lednu 1977. Ve volbách v roce 1977 uspěl na kandidátce Daš. Stal se členem finančního výboru, výboru pro zahraniční záležitosti a obranu a výboru pro ústavu, právo a spravedlnost. V průběhu volebního období se poslanecký klub Daš rozpadl a Tamir přešel do frakce Tnu'a demokratit. Pak odešel i z ní a vystupoval jako nezařazený poslanec. V letech 1977–1980 zastával post ministra spravedlnosti. Ve volbách v roce 1981 zastoupení v parlamentu nezískal.\n\nV letech 1983–1985 předsedal skupině, která se zabývala otázkou izraelských rukojmí z první libanonské války a měl na starosti vyjednávání týkající se válečných zajatců a nezvěstných v boji z téže války.\n\n"}
{"id": "659858", "url": "https://cs.wikipedia.org/wiki?curid=659858", "title": "Jaret Reddick", "text": "Jaret Reddick\n\nJaret Ray Reddick (* 6. březen 1972 Denton, Texas) je americký zpěvák, frontman skupiny Bowling for Soup, nominovaný na Cenu Grammy .\n\nJaret Ray Reddick se narodil v americkém Dentonu v Texasu jako nejmladší ze šesti dětí. Má čtyři starší sestry a jednoho bratra. Chodil na Cunninghamskou základní školu ve Wichita Falls v Texasu, vystudoval střední školu Rider High School. Na střední hrál na buben ve školní kapele. Jaret má vysokoškolské diplomy v oborech obchodní management a psychologie na Středozápadní státní univerzitě ve Wichita Falls.\n\nJaret miluje hry. To dokazuje tetování na jeho pravé ruce. Najdeme zde vytetované hračky jako Rubikovu kostku, drnkající telefon Fisher-Price, nebo panáčka z deskové hry Monopoly. Vlastní řetězec obchodů s hračkami, pracoval v oblasti prodeje nemovitostí a snaží se probít se svojí kariérou zpěváka. Je ženatý, má dvě děti Emmu a Jacka, bydlí v okrajové čtvrti v Dentonu.\n\nSkupinu Bowling for Soup vytvořil spolu s kamarády v roce 1994 ve Wichita Falls. Jaret pro skupinu píše texty, zároveň je její frontman, hlavní zpěvák a kytarista. Pro Bowling for Soup napsal písně jako \"Punk Rock 101\".\n\nJaretův největší boční projekt je výstup a zpívání v seriálu Phineas a Ferb jako člen fiktivní skupiny Love Händel. Bowling for Soup složila pro seriál znělku \"Today is Gonna Be a Great Day\". Jaret je zároveň postavička ze seriálu - \"Danny\", člen skupiny Love Händel.\n\nThe Boster byl vytvořen v roce 2011 v Austrálii, Reddick vystupuje jako Edd Jones z virtuální skupiny \"The Boster\".\n\nPeople on Vacation je americká indie pop/rocková skupina z Dallasu v Texasu. Vytvořil ji spolu s Ryanem Hamiltonem z indie rockové skupiny Smile Smile.\n\nSkupina zatím vydala tři skladby. První \"Better Off Dead\" byla vydána ke konci roku 2010, druhá \"She Was The Only One\" ze začátku roku 2011. Třetí je znělka pořadu The Adventure Club na radiu Edge. Jaret a Ryan také pracují na prvním debutovém albu skupiny, které by mělo vyjít v roce 2011.\n"}
{"id": "659865", "url": "https://cs.wikipedia.org/wiki?curid=659865", "title": "Amaretta", "text": "Amaretta\n\nAmaretta je obchodní značka imitátu semišové kůže z polyamidových mikrovláken a prodyšné polyuretanové pryskyřice.\n\nVýchozí surovinou jsou bikomponentní ultrajemná polyamidová vlákna (0,001–0,01 dtex = Ø 10–100 nm). Ze vzájemně překřížených vláken se zhotoví rouno, které se pak impregnuje porézním polyuretanem a z textilního materiálu se vypere pomocná komponenta (potřebná jen pro zvláknění). Takto vzniklý laminát s obsahem 60 % vláknové výztuže a 40 % pryskyřice se na povrchu brousí, barví a kartáčuje. \n\nAmaretta se podobá pevné plošné textilii (jako textilie se však nedá označovat, protože podíl textilních materiálů v laminátu nedosáhne nikdy 80 %). Vyrábí se většinou v tloušťkách 0,35–0,6 mm a váze 135–225 g/m², některé varianty jsou však podstatně hmotnější. Látka má semišový povrch, dobrou pružnost a pevnost v oděru, je prodyšná, odolná proti vlivům počasí a výrobky z ní se dají prát při 30°C.\n\nK nejznámějším patří: svrchní oděvy, nábytkové potahy, kabelky, obuvní svršky. \n\nImitáty kůže z mikrovláken se začaly vyrábět začátkem 60. let minulého století v USA a v Japonsku (\"DuPont\", \"Kuraray\"). V roce 1971 přišla na trh první \"Escaine\"/Alcantara (\"Toray\", Japonsko/Itálie) a v roce 1978 se začal u firmy Haru-Kuraray vyrábět laminát \"Amara\", předchůdce Amaretty, která je známá od roku 1984.\n\nVedle Amaretty se vyrábí např. \"Nash\" (pro obuvnický průmysl) a \"Lauvest\", \"Rubina\" nebo \"Toraylina\" (imitát surové kůže z měkkého, hustého kompozitu s polyamidovou matricí a výztuží z trojhranných polyesterových segmentů). \n\nÚdaje o vyráběném množství nejsou ani u Amaretty ani u ostatních uvedených laminátů v současné době zveřejňovány.\n\n"}
{"id": "659869", "url": "https://cs.wikipedia.org/wiki?curid=659869", "title": "Poručenství", "text": "Poručenství\n\nPoručenství je jeden ze statusových právních režimů náhradní rodinné péče, který se uplatní, pokud rodiče nezletilého dítěte (\"poručence\") nehájí jeho zájmy a nespravují jeho záležitosti, resp. pokud nevykonávají plně svou rodičovskou odpovědnost. Teprve nemůže-li o dítě osobě pečovat i \"poručník\", přichází do úvahy pěstounství.\n\nPoručenství je v českém právu upraveno v § 928–942 občanského zákoníku.\n\nPoručenství se objevilo už v právu římském (\"tutela\"), šlo buď o poručenství nad nedospělci (\"tutela impuberum\"), nebo nad ženami (\"tutela mulierium\"). Chápáno bylo jako zvláštní veřejný úřad, který nemohl vykonávat každý a převzetí poručenství bylo občanskou povinností. Tutor, který zastupoval otce rodiny (\"pater familias\"), se staral především o jmění nedospělce, jeho výchova byla stále svěřena matce, příp. dalším příbuzným. Poručníků mohlo být i více, ačkoli pravidlem byl jen jeden, a rozlišovalo se, jakým způsobem úřadu nabyli. Buď mohli být povoláni závětí (\"tutor testamentarius\"), pak zákonem, což byli nejbližší pokrevní příbuzní (\"tutor legitimus\"), anebo nakonec úředním rozhodnutím (\"tutor dativus\" či atiliánský poručník podle Atiliova zákona). Poručenec byl před jednáním poručníka chráněn zvláštní žalobou (\"actio tutelae directa\"), kterou mohl uplatnit po skončení poručnictví a domoci se jí všeho, co tutor po dobu správy nabyl a také náhrady případné škody. Naproti tomu poručník disponoval \"actio tutelae contraria\" k vymožení nákladů správy. Poručenství nad ženami zavedl z důvodu jejich předpokládané lehkovážnosti již zákon dvanácti desek, a to pro případ, kdyby nepodléhaly moci otce, resp. manžela (pouze kněžky bohyně Vesty mohly žít samostatně). V průběhu času však ženy nabývaly stále větší samostatnosti, až za císaře Claudia bylo toto poručenství zrušeno.\n\nV moderním právu se poručenství začalo orientovat zvláště na výchovu nezletilého dítěte. Obecný zákoník občanský v ustanoveních § 187–268 určoval, že poručník musí nezletilce vést k „počestnosti, bázni boží a ctnosti“, vychovat z něj řádného občana, zastupovat ho před úřady a řádně spravovat jeho jmění. Ať již byl určen závětí, zákonem či na základě rozhodnutí, vždy se zodpovídal poručenskému soudu, který jediný jej mohl do výkonu funkce uvést. Kromě osobního poručenství zákon znal i \"poručenství ústavní\", kde funkce poručníka vykonával přednosta daného ústavu. Poručnicí také mohla být nově žena, ale v takovém případě měl být jmenován navíc mužský \"spoluporučník\". Nezletilec sice mohl právně jednat v běžných věcech, ale např. k uzavření manželství už potřeboval souhlas poručníka. Na druhou stranu poručník byl poměrně omezen ve správně poručencova jmění, to muselo být sepsáno, nepotřebné věci prodány, peníze uloženy a cenné věci odevzdány do úschovy soudu, který také dával poručníkovi souhlas ke zcizení nemovitostí a k jiným důležitým jednáním. Za to mu mohl poručenský soud schválit přiměřenou roční odměnu. Vládním nařízením č. 334/1938 Sb. bylo pro případy, kdy nebyly jiné vhodné osoby, zavedeno \"poručenství hromadné\", které vykonávala okresní péče o mládež, okres nebo obec. Jejich úkolem pak bylo pověřovat, především z řad činovníků dobrovolných sdružení péče o mládež, výkonem poručenství \"veřejné poručníky\".\n\nZákon o právu rodinném z roku 1949 už obsahoval poměrně stručnější úpravu (§ 78–90). Ustanovení poručníka zákon omezoval na případy osiření nebo zbavení rodičovské moci, vybrána měla být nicméně zásadně osoba, kterou označili rodiče, případně měla být vybrána přednostně z osob nezletilci blízkých. Když nebyla taková vhodná osoba zjištěna (přijetí poručenství byla čestná povinnost, soud přijal omluvu jen z důležitých důvodů), byl pověřován okresní národní výbor a jeho jménem opět jednal veřejný poručník. Základem činnosti poručníka byla výchova a osobní péče o nezletilého, všechny důležitější úkony ovšem musel schválit soud, jemuž se také podávaly pravidelné zprávy a vyúčtování. V roce 1963 na tuto úpravu zákon o rodině nenavázal, institut poručenství byl zrušen a podobné funkce vykonával opatrovník. Tato diskontinuita byla překonána až novelou zákona o rodině z roku 1998, která v jeho ustanoveních § 78–82 poručenství obnovila. V zásadě plně navázalo na předchozí právní úpravu, hromadné poručenství ovšem začal vykonávat orgán sociálně-právní ochrany dětí, který navíc mohl do ustanovení poručníka činit neodkladné úkony v zájmu dítěte. Novinkou také bylo, že poručníky mohli být ustanoveni i manželé.\n\nDůvodem pro jmenování poručníka je stav, kdy žádný z rodičů nemůže plně vykonávat svou rodičovskou odpovědnost. Jestliže alespoň jeden z rodičů má rodičovskou odpovědnost v plném rozsahu, poručníka nelze ustanovit. Kromě případů, kdy rodiče zemřeli, byli prohlášeni za mrtvé, nejsou známi (např. u dětí, které byly odloženy do babyboxu) či jsou sami nezletilí, jde zejména o případy, kdy byli oba rodiče soudně zcela zbaveni rodičovské zodpovědnosti nebo jim byl její výkon pozastaven, případně byli ve vztahu k ní omezeni ve svéprávnosti. Také pokud dali oba rodiče souhlas k osvojení dítěte, po uplynutí tříměsíční lhůty se automaticky pozastavuje výkon jejich práv a povinností, které z rodičovské odpovědnosti vyplývají, což má za následek nutnost jmenování veřejného poručníka. Poručníka však nelze dítěti ustanovit tehdy, jestliže si jeho matka zažádala o utajení své totožnosti v souvislosti s porodem, v takovém případě není známo pouze jméno matky, ale dítě vlastní matku má – poručník se tedy nejmenuje.\n\nPoručník je jmenován vždy soudem, a to přednostně z řad příbuzných či jiných osob blízkých, ledaže rodiče preferují někoho jiného a není-li jejich doporučení (v závěti, učiněné ústně apod.) v rozporu se zájmy dítěte. Věcně příslušným \"poručenským soudem\" je okresní soud, který rozhoduje rozsudkem, účastníky řízení, jež lze zahájit i bez návrhu, např. z podnětu státního orgánu, jsou nezletilé dítě, zastoupené kolizním opatrovníkem, jeho rodiče a osoba, která má být jmenována poručníkem. Před jmenováním vhodné osoby vykonává poručenství jako \"veřejný poručník\" orgán sociálně-právní ochrany dětí, konkrétně obecní úřad obce s rozšířenou působností (tato situace nastane i v momentě, kdy řádný poručník zemře, ztratí schopnost nebo způsobilost vykonávat poručenství, je z funkce odvolán nebo funkce zproštěn). Poručníkem může být pouze plně svéprávná osoba, která způsobem svého života zaručuje, že je schopna danou funkci vykonávat řádně a v zájmu dítěte. Může jít i o dvě osoby, zpravidla manžele. Poručenství je již dobrovolné; odmítne-li daná osoba jmenování, jmenuje soud jinou vhodnou osobu. Nepodaří-li se žádnou vhodnou osobu najít, nebo jestliže všechny jmenování odmítnou, je jmenován orgán sociálně-právní ochrany dětí, ovšem již jako řádný „osobní“ poručník. Funkce se řádný poručník ujímá hned dnem jmenování (právní mocí rozsudku o jmenování). V souladu se zájmy dítěte a po schválení soudu může být z osob poručenci blízkých zvolena i \"poručenská rada\", která na poručníka dohlíží a která musí některé důležité záležitosti poručenství předem odsouhlasit.\n\nNa rozdíl od opatrovníka, kterému je svěřen výkon jen těch práv a povinností za rodiče, ve kterých hrozí střet zájmů mezi dítětem a rodičem, poručník je přebírá všechny, protože má poručence nejen zastupovat a spravovat jeho majetek, ale také vychovávat a pečovat o jeho vzdělání. Nemá pouze vyživovací povinnost, která zůstává rodičům. Výjimečně ovšem může soud okruh práv a povinností poručníka vymezit jinak. Poručník nemusí o dítě pečovat přímo osobně, ale pokud koná tak, jako by mu bylo dítě trvale svěřeno do péče, má nárok na hmotné zabezpečení stejně jako pěstoun a také např. nárok na mateřskou a rodičovskou dovolenou. Spravuje-li jmění poručence, může mu soud přiznat odměnu z výnosů, jinak ale jde o funkci bezplatnou (čestnou). Mezi poručníkem a poručencem je zákonem zakázáno uzavření manželství, pokud by k tomu přesto došlo, může je soud prohlásit za neplatné.\n\nVeřejný zájem na ochraně práv poručence se kromě samotného institutu poručenství projevuje v tom, že poručník mimo poručenské rady, je-li ovšem zřízena, vždy podléhá pravidelnému dohledu ze strany poručenského soudu, který jej také může z této funkce odvolat, porušuje-li své povinnosti. Do 90 dnů po svém jmenování musí předložit soudu soupis jmění dítěte (tuto lhůtu však může soud prodloužit, avšak ne více než o šedesát dnů). Nejméně jednou ročně mu podává zprávy o osobě dítěte a o jeho vývoji a také mu překládá účty ze správy jmění dítěte. Při správě jmění musí postupovat s péčí řádného hospodáře a odpovídá za případnou škodu. Každé jeho rozhodnutí o podstatných záležitostech týkajících se poručence (otázky vzdělávání, volby povolání, změny jména, příjmení či občanství, závažné lékařské zákroky, souhlas s osvojením nebo nemalého majetkového významu minimálně ve smyslu § 898 občanského zákoníku apod.) navíc potřebuje soudní schválení, a to i v případě veřejného poručníka, nedojde-li k tomu, k takovému zdánlivému právnímu jednání se nepřihlíží. Soud nicméně může poručníka zprostit povinnosti podávat podrobné vyúčtování ohledně spravovaného jmění a majetku dítěte, pokud výnosy majetku nepřesahují pravděpodobné náklady na zachování majetku a na výživu a výchovu dítěte. Jestliže je pak správa jmění dítěte zcela nad možnosti poručníka, jmenuje soud jen pro tyto záležitosti zvláštního opatrovníka.\n\nPoručenství zaniká kromě smrti poručníka, osvojení nebo nabytí svéprávnosti dítěte ve dvou případech. Prvním je okamžik, kdy alespoň jeden z rodičů dítěte opětovně nabude v plném rozsahu svou rodičovskou odpovědnost (ať již rozhodnutím soudu nebo získáním svéprávnosti), příp. kdy je určeno mateřství či otcovství k nalezenému dítěti. Druhým případem je rozhodnutí poručenského soudu o zproštění funkce poručníka na jeho výslovnou žádost nebo o jeho odvolání, např. na návrh poručenské rady, rozhodnout tak může však i bez návrhu, dozví-li se, že poručník porušuje své povinnosti či nastanou-li jiné skutečnosti, které jeho odvolání odůvodní (např. omezení ve svéprávnosti, příliš vysoký věk či nepříznivý zdravotní stav, ztráta bezúhonnosti nebo jiná změna způsobu života, která už nezaručuje řádný výkon funkce). Vyhovět žádosti poručníka lze ale jen z důležitých důvodů a v zájmu nezletilého. Účastníky soudního řízení jsou poručenec, poručník a také rodič, má-li plnou rodičovskou odpovědnost, rozhoduje se opět rozsudkem. Po skončení výkonu funkce předá bývalý poručník bez zbytečného odkladu soudu vše, co měl na základě této funkce u sebe, a zároveň mu předloží závěrečnou zprávu včetně závěrečného účtu.\n\nZákladním rozdílem od poručenství u osvojení neboli adopce je, že v tomto případě manželé nebo jednotlivci přijímají dítě zcela za vlastní, vzniká mezi nimi příbuzenský vztah. Mají proto vůči němu všechna práva a povinnosti, jako by to byli jeho biologičtí rodiče (rodičovská odpovědnost). Týká se to tedy i veškerých výdajů spojených s výchovou a péčí dítěte a včetně vyživovací povinnosti, kterou poručník jinak plnit nemusí. Dítě také přijímá příjmení svých nových rodičů. Před rozhodnutím soudu pak musí uplynout alespoň tři měsíce, během niž zájemce pečuje o dítě na své náklady (\"preadopční péče\"). Obdobné s poručenstvím sice je, že osvojení nezletilého musí být v souladu s jeho zájmy a blahem, ovšem předpokladem pro adopci je takový vztah mezi \"osvojitelem\" a \"osvojencem\", který je stejný nebo podobný jako mezi rodičem a dítětem, resp. měly by být dány alespoň základy takového vztahu.\nPěstounství je další formou náhradní rodinné péče. Do úvahy přichází až v případě, kdy dítěti nelze zajistit péči poručníkem, přesto \"pěstoun\" musí také skýtat zárouky řádné péče o dítě. Rodiče i nadále vůči dítěti plní povinnosti a práva vyplývající z jejich rodičovské odpovědnosti, s výjimkou těch, které soud svěří pěstounovi. Mají k dítěti stále vyživovací povinnost a dítěti také zůstává příjmení rodičů. Na rozdíl od poručníka však pěstoun musí vždy o dítě osobně pečovat, to je podstatou pěstounství. K jeho povinnostem patří udržovat, rozvíjet a prohlubovat vztah mezi rodiči a dítětem. Pěstoun musí umožnit styk rodičů s dítětem a jeho povinností je také informovat rodiče o jakýchkoliv důležitých rozhodnutích a podstatných záležitostech. Pěstounská péče je financována ze strany státu tak, aby byl její výkon v souladu se zájmy dítěte, pěstounům náleží různé dávky a má jim být také zajišťována odborná pomoc. Od 1. června 2006 existuje navíc forma pěstounské péče na přechodnou dobu, ta však může v zásadě trvat nejdéle 1 rok a pěstounem se může stát pouze člověk, který je veden v evidenci vhodných osob k výkonu pěstounské péče na přechodnou dobu.\n\nÚstavní výchova je výchovným opatřením v případě, že je výchova dítěte, jeho tělesný, rozumový či duševní stav anebo jeho řádný vývoj vážně ohrožen či narušen a nápravu nelze zajistit jinak. Do ústavní péče je dítě svěřeno buď samotnými rodiči anebo na základě nařízí soudu. Zvláštním druhem takových zařízení jsou zařízení pro děti vyžadující okamžitou pomoc (dětská centra, Klokánky apod.). S ústavní péčí souvisí i \"hostitelská péče\", která spočívá v tom, že je dítěti povolen dočasný pobyt mimo ústavní zařízení. Jde ale o krajní možnost péče o dítě, proto má před ústavní výchovou vždy přednost jiná forma náhradní rodinné péče a soud je povinen prozkoumat, zda dítě nelze svěřit do péče fyzické osoby.\n"}
{"id": "659883", "url": "https://cs.wikipedia.org/wiki?curid=659883", "title": "Otto Klemperer", "text": "Otto Klemperer\n\nOtto Klemperer (14. května 1885, Vratislav – 6. července 1973, Curych) byl německý dirigent a hudební skladatel.\n\nByl přítelem Gustava Mahlera, na jehož doporučení získal roku 1907 místo sbormistra a později kapelníka Nového německého divadla v Praze. Od roku 1910 pak působil v různých německých městech. Roku 1919 se oženil se zpěvačkou Johannou Geislerovou a konvertoval ke katolicismu. Po nástupu nacismu roku 1933 musel Klemperer pro svůj židovský původ emigrovat do USA a až do roku 1947 působil v Los Angeles. Po válce působil jako dirigent postupně v Budapešti, Montrealu a konečně v Londýně, usadil se ve Švýcarsku.\n\n"}
{"id": "659891", "url": "https://cs.wikipedia.org/wiki?curid=659891", "title": "Mamakan", "text": "Mamakan\n\nMamakan ( ) je řeka na východě Irkutské oblasti v Rusku. Je dlouhá 209 km. Povodí řeky má rozlohu 9 460 km². Na horním toku se nazývá Střední Mamakan ( ).\n\nPramení na Severomujském hřbetu a teče na sever, přičemž protíná Deljun-uranský hřbet. Ústí zleva do Vitimu (povodí Leny).\n\n\nZdrojem vody jsou převážně dešťové srážky. Průměrný roční průtok vody činí přibližně 180 m³/s. Zamrzá v říjnu a rozmrzá v květnu. V létě (květen až září) dochází k povodním.\n\nNa řece se nachází Mamakanská vodní elektrárna.\n"}
{"id": "659896", "url": "https://cs.wikipedia.org/wiki?curid=659896", "title": "Chad Lindberg", "text": "Chad Lindberg\n\nChad Tyler Lindberg (* 1. listopadu 1976, Mount Vernon, Washington) je americký herec, který ztvárnil roli \"Jesseho\" v akčním thrilleru \"Rychle a zběsile\".\n\nNarodil se ve washingtonském Mount Vernonu, kde absolvoval střední školu. Hereckou dráhu začal kritiky kladně přijatou postavou \"Roryho\" v \"Black Circle Boys\", který měl premiéru v roce 1997 na filmovém festivalu v Sundance. Jako host se objevil v několika televizních seriálech včetně titulů \"Pohotovost\", \"Buffy, přemožitelka upírů\" a \"Akta X\". Ve snímku \"Říjnové nebe\" si zahrál roli \"Shermana O'Della\" a koktajícího automechanika \"Jesseho\" pak v akčním snímku \"Rychle a zběsile\".\n\nVracející se postavu \"Chada Willinghama\" ztvárnil v seriálu \"Kriminálka New York\" a \"Ashe\" si zahrál v \"Lovcích duchů\". V roce 2009 přijal účast na dokumentu Tonyho Zierry \"My Big Break\", v němž je mapována první etapa hereckých kariér Lindberga, Wese Bentleyho, Brada Rowea a Grega Fawcetta. V roce 2010 se objevil jako \"retardovaný Matthew\" v thrilleru \"I Spit on Your Grave.\"\n\nhttps://kizi.com/\n\n"}
{"id": "659899", "url": "https://cs.wikipedia.org/wiki?curid=659899", "title": "Milan Kunc", "text": "Milan Kunc\n\nMilan Kunc (* 27. listopadu 1944 Praha) je český malíř, dnes známý v mnoha zemích včetně Německa, USA, či Itálie.\n\nNarodil se 27. 11. 1944 v Praze. V letech 1964-1967 studoval na pražské Akademii výtvarných umění u profesora Karla Součka. V osmém semestru byl však vyhozen.\n\nRoku 1969 odešel, jako mnoho jiných českých emigrantů, do Německa, kde studoval v letech 1970 - 1975 u profesora Josepha Beuyse a Gerharda Richtera. Tehdy vládla na düsseldorfské akademii, kde Beuys učil, velmi anarchistická nálada. V módě byly tehdy téměř neviditelné a zakomplexované kresby na toaletním papíru, Kunc však maloval velké obrazy, které zachycovaly vojáky Wehrmachtu, nebo ruské vojáky. Koncem 70. let si Kunc vytvořil ost-pop, což byla jeho vlastní varianta pop-artu. V roce 1979 založil společně s Peterem Angermannem a Janem Knapem skupinu \"NORMAL\". Tato skupina malovala často na velké zdi jakoby graffiti, ale na vysokém stupni umění. Od roku 1985 se jeho styl překlání spíše na neoklasicistní tematiku, koncem 90. let maloval obrazy s mysteriózní a přírodní tematikou. .\n\nKunc žil v Kolínu nad Rýnem, Římě, New Yorku a Den Haagu, v roce 2004 se vrátil do Prahy.\n\n\n\n\n"}
{"id": "659901", "url": "https://cs.wikipedia.org/wiki?curid=659901", "title": "Mušelín", "text": "Mušelín\n\nMušelín (angl.: \"muslin\", něm.: \"Mousselin\") je typ volně tkané bavlněné látky, původem ze Středního východu, který se v Evropě poprvé objevil v 17. století. Na konci 18. století se stal velmi populární ve Francii. \n\nMušelín je nejběžnější jako nebělená, nebo bílá látka, vyráběná z mykané bavlněné příze. Často se používá při výrobě vzorů pro oděvy, nebo záclony a opony, ovšem dá se použít i v čalounictví. Mušelín je prodyšný a je dobrou volbou pro oděvy v horkém, suchém klimatu. \n\nZ dřívější výroby (asi do konce 20. století) byl známý také:\n\nBavlněný tzv. „mako-mušelín“ byl mercerovaný batist z velmi jemné česané příze (7-8 tex). Používal se na dámské spodní a noční prádlo. , V Indii se koncem 18. století měly vyrábět mušelíny z ručně předené bavlněné příze s jemností pod 2,5 tex. \n\nVlněný mušelín tkaný z česané příze, obvykle v jemnosti 28 tex, výrobky z jemnějších přízí se nazývaly „monsseline cachemire“. Vlněný mušelín se používá na šaty a halenky. \n\nMušelín z přírodního hedvábí vyráběný jako jednobarevná nebo potištěná tkanina. Obvykle se žehlil nebo kalandroval, tkanina se používala na společenské šaty a halenky. . \n\nS oděvy z mušelínu obchodovali už staří Řekové s východoindickým přístavním městem Machilipatnam, v dobách antiky známého jako Maisolos (Masalia). Někteří lidé věří, že slovo mušelín (anglicky muslin) pochází ze jména Maisolos.\nMarco Polo, slavný cestovatel, navštívil království Kakatiya, ve kterém se nacházelo město Machilipatnam a chválil tamní mušelíny.\nJiný pohled na původ slova je ten, že látka získala své jméno podle města, kde se s ní Evropané poprvé setkali, v Mosulu, dnešním Iráku , ale látka vlastně pochází z města Dháka, dnešního hlavního města Bangladéše. (V únoru 2016 se konal v Dháce Festival mušelinů, který měl pomoct oživit bengálskou tradiční výrobu jemných mušelínů – viz snímek vpravo) V roce 1298 popsal mušelín Marco Polo ve své knize Milion. Říká, že se vyrábí v iráckém Mosulu, a dále jej prodávají kupci zvaní „Musolini.“ \n\nBěhem prošívání může krejčí použitím levných mušelínových látek zkoušet kvalitu oděvu, dříve než začne stříhat drahé látky, čímž se vyhne potenciálním nákladným chybám. Mušelínové oděvy se často nazývají mušelín. S dostupností levných syntetických látek, které se podobají drahým přírodním látkám, se může nazývat mušelín i zkoušení nebo úprava látky, která je vyrobená ze syntetických látek, protože slovo se stalo širším termínem. Mušelín se také často používá jako lemování prošívaných dek, a proto může být často nalezen v širokém výběru materiálu na pokrývky v obchodech s látkou. \n\nMušelín se často využívá i jako filtr: \n\nMušelín je materiál pro tradiční látku, která se používá k zabalení Vánočního pudingu (puding, který se v USA tradičně podává 25. prosince, původem ze středověké Anglie).\nMušelín obvykle používají včelaři k filtrování v čištění rozteklého včelího vosku.\nV divadle se mušelín často používá k přestrojení pozadí a kulis. Dobře přijímá látku a je možné je průsvitné. \nVelmi dobře drží barvy. Často se proto používá k vytvoření nočních scén, protože když je nabarvený, vypadá zvlněný s lehce se měnící barvou barvou, která se podobá noční obloze. Po nabarvení se mušelín srazí.\nPři promítání videa může být mušelín použit jako levné zelené, nebo modré plátno, buď předbarvené, nebo nabarvené latexovou barvou (zředěnou vodou).\nMušelín obvykle používají fotografové jako pozadí pro portréty. Často je nabarvený, většinou abstraktními skvrnitými vzory.\nV dobách němého filmu, od roku 1910, neměla filmová studia propracované osvětlení, potřebné k osvětlení interiérů, takže se mnohdy při interiérových scén stavěly kulisy v přírodě, za použití velkých kusů mušelínu, který rozptyloval světlo.\n\nMušelínové obvazy našly uplatnění při neurologických operacích mozku. Prstencovitě se jím omotávají výduti, nebo intrakraniální cévy, kde hrozí krvácení.\nZáměrem je, aby obvaz posílil cévy a pomáhal předcházet protržení. \nČasto je takto využíván u výdutí, které kvůli své velikosti nebo tvaru nelze mikroskopicky vyříznout nebo svinout.\n"}
{"id": "659920", "url": "https://cs.wikipedia.org/wiki?curid=659920", "title": "Daniel Franzese", "text": "Daniel Franzese\n\nDaniel Franzese (* 9. května 1978, Brooklyn, New York) je americký herec a umělec.\n\nNarodil se v newyorské čtvrti Bensonhurst, části obvodu Brooklyn do rodiny Denise a Ralpha „R. J.“ Franzesových. Otec zpíval v klubech. V letech 1992–1996 navštěvoval střední školu Piper High School ve floridském Sunrise.\n\nK roku 2011 si zahrál ve čtrnácti filmech včetně titulů \"Bully\", \"Party Monster\", \"Protivný sprostý holky\", \"Válka světů\" či \"I Spit on Your Grave\".\n\n12. října 2007 Daniel uvedl první uměleckou show nazvanou \"Hollyween\". Do pořadu si zval celebrity se záměrem odhalovat jejich ješitnost.\n\n25. dubna 2008 v losangeleské galerii World of Wonder Storefront Gallery představil uměleckou show \"depARTed\", inspirovanou předčasně zemřelými hereckými hvězdami a osobnostmi jako byli Marilyn Monroe, James Dean, Anna Nicole Smith, Abraham Lincoln či Martin Luther King, stejně tak umělci Keithem Haringem a Isabellou Blowovou.\n\nDalší jeho performance \"Crusaders and Haters\" (Křižáci a nenávistníci) v galerii Royal/T, ukázala to nejlepší od umělců působících v pop kultuře z celého světa. Premiéra se uskutečnila 17. července 2009.\n\n"}
{"id": "659922", "url": "https://cs.wikipedia.org/wiki?curid=659922", "title": "Aňuj", "text": "Aňuj\n\nAňuj může znamenat:\n\n"}
{"id": "659924", "url": "https://cs.wikipedia.org/wiki?curid=659924", "title": "Nikolaj Chabibulin", "text": "Nikolaj Chabibulin\n\nNikolaj Ivanovič Chabibulin (* 13. ledna 1973, Jekatěrinburg, Sovětský svaz) je bývalý ruský hokejový brankář, naposledy hrající v týmu Chicago Blackhawks v severoamerické lize NHL.\n\nChabibulin byl vybrán v devátém kole Vstupního draftu NHL v roce 1992 kanadským klubem Winnipeg Jets. V sezóně 1993-94 hrál za tým Russian Penguins a v lednu 1995 poprvé nastoupil za Winnipeg v NHL. V roce 1996 se Jets přestěhovali do Phoenixu a byli přejmenováni na Phoenix Coyotes. V pěti sezónách ve Winnipegu a Phoenixu sehrál tři sezóny s více než 60 zápasy na kontě (z toho dvě s více než 70 zápasy), což podle některých názorů vedlo k tomu, že Chabibulinova forma klesla kvůli únavě právě v playoff, což přispělo k tomu, že se tým během té doby nedostal do druhého kola playoff. Po sezóně 1998-99 se Chabibulin dostal do sporu s klubem Coyotes, kvůli prodloužení kontraktu a celou sezónu 1999-00 hrál v nižší severoamerické lize IHL, kde hrál za klub Long Beach Ice Dogs, kde obdržel trofej pro nejužitečnějšího hráče sezóny IHL.\n\n5. března 2001 byl Chabibulin vyměněn do Tampy Bay Lightning za Mika Johnsona, Paula Maru, Ruslana Zajnulina a výběr v druhém kole draftu 2001, ve kterém si Phoenix vybral Matthewa Spillera. Jako nová jednička týmu Lightning pomohl společně se superhvězdami Vincentem Lecavalierem, Bradem Richardsem a Martinem St. Louisem dovést tým do playoff v roce 2003 (poprvé od roku 1996) a v roce 2004 vyhráli poprvé v historii Tampy Bay – Stanley Cup. V tehdejším playoff vychytal pět čistých kont ve 23 zápasech a v prvním kole playoff proti New Yorku Islanders vyrovnal rekord NHL v počtu 3 čistých kont v jednom kole. Na rozdíl od Phoenixu mohl v Tampě Bay Chabibulin během sezóny šetřit síly díky kvalitnímu náhradníkovi Johnu Grahamovi.\n\nBěhem výluky NHL v sezóně 2004-05 hrál Chabibulin za Ak Bars Kazaň v Ruské superlize.\n\nPoté co Hráčská asociace NHL ratifikovala kolektivní smlouvu NHL, se stal Chabibulin volným hráčem a podepsal smlouvu s Chicagem Blackhawks na 4 sezóny za 27 000 000 dolarů (asi 540 000 000 kč) a stal se tak nejlépe placeným brankářem ligy. Během jeho působení v Chicagu jej, ale sužovala častá zranění a nevyrovnanost formy.\n\nV červenci 2008 podepsali Blackhawks smlouvu s brankářem Cristobalem Huetem, který předtím hrál za Washington Capitals. Huet byl kandidátem na místo prvního brankáře za Chabibulina, kterému se nedařilo. Vzhledem k tomu, že Huet i Chabibulin brali vysoké platy (Huet vydělával asi 112 miliónů kč za sezónu), tak byl očekáván obchod, aby se Chicago zbavilo drahého Chabibulina. Nicméně v sezóně 2008-09 zůstal v týmu a chytal ve 42 zápasech základní části a s týmem se kvalifikovali do playoff, kde byl prvním brankářem týmu. Blackhawks porazili Calgary Flames a Vancouver Canucks a dostali se do finále západní konference, kde nastoupili proti Detroitu Red Wings. Ve třetím zápase musel být během hry nahrazen Cristobalem Huetem, kvůli zranění a vynechal i další tři zápasy playoff.\n\n1. července 2009 podepsal čtyřletou smlouvu s Edmontonem Oilers na 15 miliónů dolarů (asi 300 miliónů korun) a nahradil Dwayna Rolosona na pozici prvního brankáře klubu. Za Oilers debutoval 3. října 2009 proti Calgary Flames, ve kterém udělal hrubou chybu, když se snažil v poslední minutě zápasu překazit vyjetím z branky zabránit přihrávce protihráčů, což se mu nepodařilo a David Moss, tak dával gól do prázdné branky. 13. ledna 2010 klub oznámil, že se Chabibulin musí podrobit operaci vyhřezlé meziobratlové ploténky a ten tak chyběl po celý zbytek sezóny.\n\nV sezoně 2010–2011 odchytal 47 zápasů (10 musel vynechat kvůli zranění), ale měl nejhorší statistiky od sezony 2005–06 a připsal si pouhých 10 výher.\n\nSezonu 2011–2012 začal výborně, když neprohrál prvních 9 zápasů sezony (7 vyhrál) a za říjen byl vyhlášen 3. hvězdou měsíce NHL, ale postupem času se jeho výkony i výkony Oilers zhoršovaly. V sezoně odchytal 40 zápasů a de facto se stal dvojkou Oilres, protože Devan Dubnyk odchytal 47 zápasů. Statistiky si lehce vylepšil, ale připsal si jen 12 vítězství.\n\nBěhem výluky v NHL v sezony 2012–13 nikde nehrál. Při přípravě v krátkém kempu si zranil třísla a poprvé nastoupil až v 11. zápase Oilres. Přesto, že měl nejlepší statistiky během svého působení v Edmontonu (průměr 2,54 a úspěšnost zákroků 92,3%), si připsal pouze 4 vítězství ve 12 zápasech, protože přednost dostával Dubnyk.\n\n5. července 2013 podepsal roční smlouvu s Chicagem na 2 milióny dolarů (asi 40 miliónů korun).\n\n8. února 2010 byl při řízení auta zastaven policisty, když překročil povolenou rychlost o více než 40 km/h a následně bylo zjištěno, že byl i pod vlivem alkoholu, načež byl zatčen a obviněn za překročení rychlosti a řízení pod vlivem alkoholu. 7. července 2010 byl soudem případ odložen. Později byl za toto odsouzen na 30 dní vězení a v současnosti je projednávána jiná alternativa tohoto trestu.\n\nChabibulin na reprezentační scéně debutoval startem na ME juniorů, kde nastoupil za Sovětský svaz. V roce 1992 chytal na MS juniorů, kde s reprezentací SNS získal zlatou medaili poté se v tom samém roce zúčastnil Zimních olympijských her, kde získal také zlatou medaili jako třetí brankář týmu. Po turnaji ovšem vznikl spor poté, co si medaili, která měla náležet Chabibulinovi, přisvojil reprezentační trenér Viktor Tichonov, ačkoliv trenéři na Olympijských hrách nejsou medailemi odměňováni. To byl důvod k Chabibulinově bojkotu reprezentace na většině pozdějších mezinárodních turnajů.\n\nV roce 1996 nastoupil ve dvou zápasech Světového poháru za Rusko.\n\nV roce 2002 pomohl ruské reprezentaci k bronzovým medailím na Zimních olympijských hrách v Salt Lake City. V roce 2006 byl nominován do ruské reprezentace na Olympijských hrách v Turíně, kde ovšem nechytal ani v jednom zápase a všechny zápasy odchytal Jevgenij Nabokov.\n\n\n\n"}
{"id": "659926", "url": "https://cs.wikipedia.org/wiki?curid=659926", "title": "Harrachovská kotlina", "text": "Harrachovská kotlina\n\nHarrachovská kotlina je údolí a část geomorfologické jednotky Krkonoš.\n\nHarrachovská kotlina náleží do geomorfologického celku Krkonoše, podcelku Krkonošské hřbety, okrsku Slezský hřbet a podokrsku Západní Slezský hřbet, jehož je samostatnou v jihozápadním zakončení se nacházející částí. Kotlinu prakticky beze zbytku vyplňuje zástavba města Harrachov a její hranice je uměle stanovena na vrstevnici 750 metrů. Na jihozápadě se její hranice nachází v prostoru přemostění Mumlavy silnicí I/10 a na severozápadě kotlina dosahuje v prostoru Huťského rybníka polské státní hranice. Sousedními krkonošskými geomorfologickými jednotkami jsou na jihu Vilémovská hornatina a na jihovýchodě Český hřbet. Na severu se nachází Slezský hřbet, pod který kotlina spadá. Na západě navazují Jizerské hory. Harrachovská kotlina se nachází v ochranném pásmu Krkonošského národního parku.\n\nVětšina kotliny je vyplněna zástavbou města Harrachov. V severojižním směru jí prochází silnice I/10 z vnitrozemí ke státní hranici s Polskem. Osu kotliny tvoří tok řeky Mumlavy, Mumlavský vodopád se nachází v místě, kde do kotliny vtéká. Jedinou významnější vodní plochou je Huťský rybník ve severozápadní části. Zde se nachází i jediná souvisleji zalesněná plocha.\n"}
{"id": "659927", "url": "https://cs.wikipedia.org/wiki?curid=659927", "title": "Polan", "text": "Polan\n\nPolan (HPo) je sloučenina vodíku a polonia, patří tedy mezi chalkogenovodíky a hydridy. Je silně radioaktivní a kvůli jeho velké nestabilitě není většina jeho fyzikálních a chemických vlastností známa, ovšem chemické by měly být podobné jako mají ostatní chalkogenovodíky. Jeho vodný roztok se nazývá kyselina polanová.\n\n"}
{"id": "659932", "url": "https://cs.wikipedia.org/wiki?curid=659932", "title": "District 9", "text": "District 9\n\nDistrict 9 je sci-fi thriller z roku 2009, jehož režisérem byl Neill Blomkamp. Scénář napsal Blomkamp a Terri Tatchell a produkoval jej Peter Jackson. Ve filmu hraje Sharlto Copley roli Wikuse van de Merweho, afrického byrokrata, který má za úkol přemístit rasu mimozemských stvoření, kterou přezdívají \"krevety\", z Okrsku 9 – vojensky hlídaného slumu v Johannesburgu do internačního tábora mimo město. Film byl v roce 2010 nominován na čtyři Oscary – za nejlepší film, nejlepší adaptovaný scénář, nejlepší vizuální efekty a nejlepší střih.\nPříběh byl adaptován podle krátkometrážního filmu režiséra Blomkampa a produkovaného Copleyem z roku 2005 Alive in Joburg. Zpracovává téma xenofobie a sociální segregace. Název filmu byl inspirován událostmi, které se odehrály v Okrsku Six v Kapském Městě během éry apartheidu. Rozpočet filmu byl 30 milionů dolarů a natáčel se Chiawele, Soweto. Marketingová kampaň začala již na San Diego Comic-Conu v roce 2008, ale trailer se dostal do médií v červenci 2009. Ve Spojených státech byl uveden 14. srpna 2009 a v České republice 17. října 2009.\n"}
{"id": "659933", "url": "https://cs.wikipedia.org/wiki?curid=659933", "title": "Jelena Migunovová", "text": "Jelena Migunovová\n\nJelena Sergejevna Migunovová ( ; * 4. ledna 1984, Kazaň) je ruská atletka, jejíž specializací je hladká čtvrtka.\n\nJejím největším individuálním úspěchem je bronzová medaile, kterou vybojovala v roce 2005 na ME do 23 let v německém Erfurtu a 5. místo na světové letní univerziádě v tureckém İzmiru v témže roce.\n\nZ letních olympijských her v Pekingu si odvezla stříbrnou medaili ze štafety (4×400 m), když pomohla Ruskám k postupu do finále. V něm však dostala namísto Migunovové a Veškurovové přednost Julija Guščinová a Anastasija Kapačinská. Na stříbru se dále podílely Ludmila Litvinovová a Taťjana Firovová, které běžely rozběh i finále.\n\nV roce 2011 získala na halovém ME v Paříži zlatou medaili ve štafetě na 4×400 metrů. Ruské kvarteto, za které dále běžely Xenija Zadorinová, Xenija Vdovinová a finišmanka Olesja Krasnomovecová zaběhlo trať v čase 3:29,34. Druhé doběhly Britky, které byly o více než dvě sekundy pomalejší.\n\n"}
{"id": "659936", "url": "https://cs.wikipedia.org/wiki?curid=659936", "title": "Vísecká rychta", "text": "Vísecká rychta\n\nVísecká rychta je zachovalé, velké roubené stavení v osadě Víska obce Kravaře, které bylo později upraveno jako pobočka Vlastivědného muzea a galerie v České Lípě s expozicí lidového umění. Je největší zdejší zajímavostí. Stavení je (s chybnou adresou) chráněno jako kulturní památka České republiky.\n\nTato monumentální stavba bývala rychtou obce Víska, původně samostatnou do roku 1849, kdy se spojila s městečkem Kravaře. Nechal ji zde postavit rychtář Václav Kern roku 1797 místo rychty původní, zvané \"Valdštejnská hospoda\" z roku 1509. Víseckými rychtáři byly střídavě příbuzné rodiny Kernů a Fuchsů. Kernové v 19. století vlastnili téměř 6 ha polí, dobytek, koně a ovce. Mimo obilí pěstovali i chmel, na jehož sušení upravili několikapatrovou půdu a řadou průduchů.\n\nKrátce po 2.světové válce byla ještě obydlena, pak užívána JZD a od něj poškozené stavení získal roku 1960 Okresní národní výbor. Ten ji nechal zrestaurovat a věnoval ji Okresnímu vlastivědnému muzeu v České Lípě. Tehdejší ředitel muzea Břetislav Vojtíšek cennou stavbu našel v roce 1960 do výšky 1 metru plnou hnoje, chovaly se v ní ovce.\n\nNa opravu stavení se nedostávaly peníze a vůle správních orgánů obce i okresu. Teprve 5. dubna 1986 (po 26 letech) byla v zrestaurovaném stavení zpřístupněna první expozice pod názvem \"Muzeum lidového umění\". Nyní je jednou ze tří poboček Vlastivědného muzea a galerie v České Lípě a je také členem Asociace muzeí a galerií České republiky.\nVísecká rychta - je největší (33×17×28 m) roubené obytné stavení v Čechách. V patře měla pět komor a trojpodlažní půdu uzpůsobenou pro sušení chmele. V přízemí byla černá kuchyně, velká a malá světnice. Stavení (a Víska) je na levém břehu Bobřího potoka. Adresa je Vísecká rychta, Víska 3, 47103 Kravaře.\n\nPůvodně zde byla expozice zaměřená na vývoj lidové architektury a bydlení v severních Čechách. Později sem byla soustředěna řada kusů malovaného nábytku z období od konce 18. do poloviny 19. století i nábytek movitějších venkovanů. Nejstarší skříň je z roku 1761. Expozice je stále doplňována jak novými přírůstky, tak naučnými tabulemi, mapkami a dalším písemným materiálem. Komory v patře byly upraveny na tematické celky s ukázkami nábytku, řezbářství a nářadí. Přilehlá stáj je určena na příležitostné výstavy a promítání vieofilmů. Zde je vystavena dokumentace k historii stavby a muzea.\nV sousedním stavení bývalé zděné stodoly z roku 1933 je uskladněna řada hospodářských strojů v první polovice 20. soletí a funguje jako depozitář muzea.\n\nRychta je návštěvníkům otevřena od května do září denně mimo pondělí, v dubnu a říjnu o víkendech, v březnu a listopadu jen pro předem objednané hromadné návštěvy.\n\nPobočka je spoluorganizátor řady akcí pro veřejnost. Partnerem jí bývá zejména obec Kravaře. Velká je každoročně účast na akcích Masopust na rychtě, Velikonoce na rychtě, Svatojánská noc, Dobytí Kravař, Kravařská paličkiáda.\nNa jaře 2014 zde byl zahájen cyklus \"Kafe na rychtě\", podvečerní setkání se zajímavými osobnostmi.\n\n\n"}
{"id": "659937", "url": "https://cs.wikipedia.org/wiki?curid=659937", "title": "Aňuj (přítok Kolymy)", "text": "Aňuj (přítok Kolymy)\n\nAňuj ( , ) je řeka v Jakutské republice na severovýchodě Ruska. Je dlouhá pouhých 8 km. Povodí řeky je 107 000 km².\n\nVzniká soutokem Velkého a Malého Aňuje, které přitékají z Anadyrské pahorkatiny. Ústí zprava do Kolymy.\n\nZdrojem vody jsou sněhové a dešťové srážky. Nejvyšších vodních stavů dosahuje od května do června. V létě nastávají povodně, jež jsou způsobené dešti. Zamrzá na devět měsíců.\n\nVodní doprava je možná po celé délce. Využívá se také k plavení dřeva a rybolovu.\n"}
{"id": "659939", "url": "https://cs.wikipedia.org/wiki?curid=659939", "title": "Martin Reichel", "text": "Martin Reichel\n\nMartin Reichel (* 7. listopadu 1973) je bývalý německý hokejista českého původu. Narodil se a vyrůstal v Československu, ale již jako junior odešel do Německa a celou aktivní kariéru strávil v německé lize. Na rozdíl od svého staršího a slavnějšího bratra Roberta Reichela také reprezentoval Německo.\n\nJako sedmnáctiletý junior odešel z Československa a začal hrát za tým EHC Freiburg německou hokejovou ligu. V roce 1992 byl draftován do NHL z celkově 37. pozice, v nejslavnější hokejové lize však nikdy nenastoupil. Poté co EHC Freiburg v roce 1993 ztratil profesionální licenci a sestoupil do regionální ligy, přestoupil Reichel do týmu Starbulls Rosenheim. Patřil ke spolehlivým útočníkům a prosadil se i do německé reprezentace. Od roku 1997 pak hrával za Ice Tigers Norimberk. V sezóně 1998/1999 se s týmem dostal až do finále DEL, kde však podlehl Mannheimu. V roce 2003 přestoupil do týmu Frankfurt Lions, se kterým hned ve své první sezóně vybojoval německý titul. V sezóně 2004/2005 v době výluky v NHL byly jeho spoluhráči hokejisté NHL Stéphane Robidas a Doug Weight, posílený tým však na titul nedosáhl s skončil v semifinále. V létě 2008 mu ve Frankfurtu skončila smlouva a od ročníku 2008/2009 působil opět v Rosenheimu v nižší lize (Oberliga-Süd), od roku 2010 se v tomto klubu věnuje trénování mládeže.\n\nOd roku 1994 reprezentoval Německo. V letech 1994 až 2004 byl téměř pravidelně členem německého národního týmu pro mistrovství světa, zahrál si i na Zimních olympijských hrách 2002. Celkem odehrál za Německo 165 utkání.\n\n\n"}
{"id": "659943", "url": "https://cs.wikipedia.org/wiki?curid=659943", "title": "Awesome as Fuck", "text": "Awesome as Fuck\n\nAwesome as Fuck (také známé jako Awesome As F**k) je koncertní album americké punk rockové kapely Green Day. Toto album je složeno ze skladeb nahraných v průběhu „21st Century Breakdown World Tour“. Také obsahuje DVD nebo Blu-ray koncert odehraný v Saitama Super Arena, Japonsko. Na tomto albu se dále objevil i přebírání singl „Cigarettes and Valentines“.\n\n\nBonusové singly\n\nItunes Bonusové singly\n\n\n"}
{"id": "659945", "url": "https://cs.wikipedia.org/wiki?curid=659945", "title": "C5H12", "text": "C5H12\n\nVzorec CH může označovat:\n\n"}
{"id": "659946", "url": "https://cs.wikipedia.org/wiki?curid=659946", "title": "Velký Aňuj", "text": "Velký Aňuj\n\nVelký Aňuj ( ) je řeka v Čukotském autonomním okruhu a v Jakutské republice na severovýchodě Ruska. Je dlouhá 693 km. Povodí řeky je 57 200 km².\n\nPramení na Anadyrské pahorkatině. Je levou zdrojnicí Aňuje.\n\nZdrojem vody jsou sněhové a dešťové srážky. Nejvyšších vodních stavů dosahuje od května do června. V létě nastávají povodně, jež jsou způsobené dešti. Zamrzá na devět měsíců.\n\nVyužívá se k vodní dopravě, plavení dřeva, rybolovu a zásobování vodou pro těžební průmysl.\n"}
{"id": "659947", "url": "https://cs.wikipedia.org/wiki?curid=659947", "title": "C4H10", "text": "C4H10\n\nVzorec C\nH může označovat:\n\n"}
{"id": "659949", "url": "https://cs.wikipedia.org/wiki?curid=659949", "title": "C6H14", "text": "C6H14\n\nVzorec CH může označovat:\n\n"}
{"id": "659950", "url": "https://cs.wikipedia.org/wiki?curid=659950", "title": "Malý Aňuj", "text": "Malý Aňuj\n\nMalý Aňuj ( ) je řeka v Čukotském autonomním okruhu a v Jakutské republice na severovýchodě Ruska. Je dlouhá 738 km. Povodí řeky je 49 800 km².\n\nPramení na Anadyrské pahorkatině. Je pravou zdrojnicí Aňuje.\n\nZdrojem vody jsou sněhové a dešťové srážky. Nejvyšších vodních stavů dosahuje od května do června. V létě nastávají povodně, jež jsou způsobené dešti. Zamrzá na devět měsíců.\n\nVyužívá se k vodní dopravě, plavení dřeva, rybolovu a zásobování vodou pro těžební průmysl.\n"}
{"id": "659951", "url": "https://cs.wikipedia.org/wiki?curid=659951", "title": "Udaj", "text": "Udaj\n\nUdaj ( ) je řeka v Černihivské a v Poltavské oblasti na Ukrajině. Je 327 km dlouhá. Povodí má rozlohu 7030 km².\n\nPramení v Podněperské nížině a skrze ní také protéká. Ústí zprava do Suly v povodí Dněpru.\n\nZdrojem vody jsou převážně sněhové srážky. Průměrný průtok ve vzdálenosti 39 km od ústí je 9,4 m³/s. Zamrzá v listopadu až na začátku ledna a rozmrzá v březnu až v polovině dubna.\n\nNa řece leží města Pryluky a Pyrjatyn.\n"}
{"id": "659952", "url": "https://cs.wikipedia.org/wiki?curid=659952", "title": "Nesyt (rod)", "text": "Nesyt (rod)\n\nNesyt (\"Mycteria\") je rod tropických ptáků z čeledi čápovitých.\n\n\n"}
{"id": "659955", "url": "https://cs.wikipedia.org/wiki?curid=659955", "title": "Turistická značená trasa 4290", "text": "Turistická značená trasa 4290\n\nPočátek trasy se nachází u přeloučského nádraží, kde plynule navazuje na rovněž zeleně značenou trasu 4289 přicházející sem od Pardubic. Z počátku vede ve velmi krátkém souběhu s červeně značenou trasou 0434, která má počátek na stejném místě a vede přes centrum Přelouče do Kladrub nad Labem. Po rozchodu s ní trasa 4290 podchází západně od nádraží železniční trať Kolín - Česká Třebová a společně se silnicí II/333 Přelouč – Hradec Králové překonává Labe. Poté vede východním směrem po silnici Přelouč – Mělice do vsi Lohenice. Zde se stáčí k severu a vede po polních cestách k rybníku Buňkov, který po západní hrázi obchází. Mezi obcí Břehy a její místní částí Výrov opět přechází silnici II/333 a s ní souběžný Opatovický kanál. Za ním se nachází rozcestí se žlutě značenou okružní trasou 7259. Trasa 4290 se stáčí k východu a vede po pěšinách lesem. Kříží odbočku Opatovického kanálu Sopřečský kanál a dvojici silnic. Poté se stáčí k severu a z lesa vychází u obce Přelovice. Poté sleduje východním směrem vedenou silnici Přelovice – Lázně Bohdaneč, přičemž se severně kolem rybníků Rozhrna a Skříň vyhýbá na ní ležící obci Neratov. V okolí Lázní Bohdaneč trasa křižuje nebo vede v souběhu s trojicí naučných stezek:\nTrasa 4290 pokračuje za Lázněmi Bohdaneč východním směrem na okraj průmyslového areálu Synthesia, kde končí na rozcestí s modře značenou trasou 1902. Tato je výchozí na náměstí v Lázních Bohdaneč a na zmíněné rozcestí vede variantní jižněji položenou trasou. Umožňuje pokračování směr nádraží Stéblová a dále na Kunětickou horu.\n\n"}
{"id": "659956", "url": "https://cs.wikipedia.org/wiki?curid=659956", "title": "Petr Fical", "text": "Petr Fical\n\nPetr Fical (* 23. září 1977) je německý hokejista českého původu. Narodil se a vyrůstal v Československu, již jako junior odešel do Německa, kde strávil téměř celou prozatímní kariéru a prosadil se i do německé reprezentace.\n\nJiž v mládežnícké věkové kategorii odešel do Německa a hrál za EC Pfaffenhofen. Mezi dospělými hrál v nižších německých soutěžích – ve druhé bundeslize a regionální Oberlize, jen nakrátko se v sezóně 1997/98 objevil v české extralize v dresu HC Becherovka Karlovy Vary. Za Karlovy Vary však odehrál jen sedm utkání a v dalších letech působil trvale v Německu. Do nejvyšší německé soutěže se poprvé prosadil v sezóně 2001/02 v dresu Moskitos Essen. Sedm sezón hrál za Nürnberg Ice Tigers, v letech 2010–2012 působil v jiném týmu DEL – ERC Ingolstadt. Od roku 2012 hraje za EV Regensburg třetí německou nejvyšší soutěž.\n\nZa českou reprezentaci nehrál, v německé reprezentaci debutoval na Světovém poháru 2004. Později hrál na mistrovství světa v letech 2005, 2006, 2007 a 2008 a Zimních olympijských hrách 2006 v Turíně. K roku 2017 trénuje reprezentaci Lucemburska. \n\n\n"}
{"id": "659959", "url": "https://cs.wikipedia.org/wiki?curid=659959", "title": "Alcantara (látka)", "text": "Alcantara (látka)\n\nAlcantara® je obchodní značka velurové umělé kůže z laminované netkané textilie. \n Surovina, resp. polotovar k výrobě alcantary je rouno z ultrajemných bikomponentních vláken (PES 0,044 dtex) zpevněné vpichováním.\n\nLaminování rouna polyuretanem je spojeno s rozpouštěním polystyrenu (plášť obalující polyesterovou složku během zvlákňování), výsledný laminát pak obsahuje cca 70 % polyesterových vláken impregnovaných 30 % polyuretanu (podrobnosti technologie laminování nejsou veřejně známy).\n\nPo laminování následuje broušení povrchu speciální fólií a barvení výrobku.\n\nAlcantara je laminát (vláknový kompozit) s obsahem nejméně 200 000 jednotlivých, vzájemně překřížených vláken na 1 cm² plochy. Látka je na povrchu podobná semišové kůži, prodyšná, ohebná, nemačkavá, odolná proti opotřebení, dá se snadno čistit, prát a udržovat.\n\nK nevýhodám patří: po delším použití je alcantara náchylná ke žmolkování a je poměrně drahá.\n\nPoužití: vnitřní stěny a potahy aut, nábytkové potahy, svrchní oděvy.\n\n Začátkem 60. let minulého století vyvinuly firmy \"DuPont\" a \"Kuraray\" první imitáty kůže, hlavně pro obuvnický průmysl. V roce 1971 přišla pak firma \"Toray\" s Alcantarou (vynálezce \"Osam Fukuschima\"), která se v Japonsku nazývá \"Escaine\" a v USA \"Ultrasuede\". Od té doby vyrábí podobné produkty několik japonských firem buďto jako jednovrstvé materiály (např. Amaretta™) nebo jako lamináty s podkladovou tkaninou (\"Lamous®\"). Rozsah výroby laminátů z mikrovláken není v současné době známý ani celkově ani u jednotlivých druhů.\n"}
{"id": "659962", "url": "https://cs.wikipedia.org/wiki?curid=659962", "title": "Gare de Bercy", "text": "Gare de Bercy\n\nGare de Bercy (česky \"Nádraží Bercy\") je železniční stanice v Paříži. Hlavová stanice se nachází ve 12. obvodu na \"Boulevardu de Bercy\". Stanice slouží k vypravování autovlaků z Paříže a dále speciálních vlaků pro skupiny jako jsou školy, letní tábory, fanoušci apod. Rovněž může sloužit jako odlehčovací stanice v případě velkých výpadků nebo stavebních prací na Gare d'Austerlitz. V roce 2010 bylo ve stanici odbaveno ve všední den 48 vlaků a 12 000 cestujících (15 000 v pátek). V roce 2011 po zahájení odjezdů vlaků do Auvergne by měl počet_cestujících vzrůst na 16 000 denně a 21 000 v pátek.\n\nNádraží bylo otevřeno v roce 1977, původně především pro autovlaky přepravující osobní automobily a motocykly. Od roku 2002 jsou z nádraží vypravovány čtyři noční vlaky do Itálie a dále linky TER Bourgogne do Morvanu. V roce 2005 začal provoz ve všední dny spojů Transilien do Montereau, aby ulehčil přetížení, které zažívá Gare de Lyon během dopravní špičky.\n\nOd 14. prosince 2008 se provoz výrazně rozšířil, když byla na stanici převedena z Gare de Lyon většina spojů TER Bourgogne a všechny vlaky Corail Intercités do Nevers. Naopak byly zrušeny spoje Transilien.\n\nGare de Bercy slouží především pro autovlaky a noční vlaky, ale také regionální vlaky:\n\nNa nádraží je kromě toho možné přestoupit na podzemní stanici Bercy, kde jsou linky pařížského metra 6 a 14.\n\n"}
{"id": "659966", "url": "https://cs.wikipedia.org/wiki?curid=659966", "title": "Foot in Mouth (album, Green Day)", "text": "Foot in Mouth (album, Green Day)\n\nFoot In Mouth je koncertní album americké punk rockové kapely Green Day. Toto živé album bylo vydáno jen v Japonsku. Singly byly zaznamenávany na různých koncertech od alba \"Dookie\" až po \"Insomniac\".\n\nSingly 2,4,6,7,8,10 byly také použity k albu \"Live tracks\"\n"}
{"id": "659973", "url": "https://cs.wikipedia.org/wiki?curid=659973", "title": "Réservoir de l'hôpital Saint-Louis", "text": "Réservoir de l'hôpital Saint-Louis\n\nRéservoir de l'hôpital Saint-Louis (česky \"nádrž v nemocnici sv. Ludvíka\") je zásobárna pitné vody v Paříži ze 17. století.\n\nNádrž se nachází v 10. obvodu na ulici \"Rue Juliette-Dodu\". Je součástí komplexu nemocnice Svatého Ludvíka, leží na jeho východním okraji.\n\nRezervoár je obdélná stavba asi deset metrů dlouhá, relativně nízko položená ve srovnání s okolním terénem. Je postavena z kamene se střechou pokrytou taškami. Její jihovýchodní strana je doplněna šesti kamennými opěrnými pilíři.\n\nStavba vznikla v 17. století pro shromažďování vody z pramenů na návrší Belleville. Budova je vedena od roku 2006 jako historická památka v rámci ochrany vodovodního celku Belleville.\n\n"}
{"id": "659977", "url": "https://cs.wikipedia.org/wiki?curid=659977", "title": "Jahodník truskavec", "text": "Jahodník truskavec\n\nJahodník truskavec (\"Fragaria moschata\") je vytrvalá bylina. \n\nListy v přízemní růžici jsou trojčetné, dlouze řapíkaté, mají sudozpeřenou žilnatinu, na okrajích pilovitě zubaté. Pětičetné květy jsou složené z bílých vejčitých korunních lístků, tyčinek s žlutými prašníky a světlezelených blizen, na rozdíl od pampelišek (smetánek) nemá zákrov který by ji chránil, ale má drobné lístky které drží květ později plod. Květy jsou uspořádané do vrcholíku. Květní stonky jsou obrvené. Souplodí nažek (jahoda) je většinou dvoubarevné i při plné zralosti, na straně obráceně ke slunci červené. Plody jsou větší nežli plody jahodníku obecného a mají méně kyselou chuť. Červená barva plodů je jen na jejich povrchu uvnitř je bílá až narůžovělá a má spíše tmavší, malinovější odstín. Jahodník truskavec roste na osluněných okrajích úvozových cest mezi poli, na polích či zahradách. Rozmnožuje se především vegetativně (pomocí šlahounů) jako jahodník obecný.\n\n \n"}
{"id": "659978", "url": "https://cs.wikipedia.org/wiki?curid=659978", "title": "Šmu'el Toledano", "text": "Šmu'el Toledano\n\nŠmu'el Toled'ano (: שמואל טולידאנו, narozen 16. ledna 1921) je izraelský politik a bývalý poslanec Knesetu za strany Daš a Šinuj.\n\nNarodil se ve městě Tiberias. Vystudoval vyšší školu v Safedu. Zapojil se do židovských jednotek Hagana, kde působil jako důstojník a byl uvězněn v Latrunu. Později v letech 1949–1952 sloužil v izraelské armádě, kde dosáhl hodnosti majora (Rav Seren). V letech 1953–1976 byl jedním z předních členů bezpečnostní služby Mosad.\n\nV letech 1960–1977 byl členem strany Mapaj. V izraelském parlamentu zasedl po volbách v roce 1977, do nichž šel za stranu Daš. Stal se členem parlamentního výboru pro zahraniční záležitosti a obranu a výboru House Committee. Předsedal výboru pro státní kontrolu. V průběhu volebního období se poslanecký klub Daš rozpadl a Toled'ano přešel do formace Šinuj. Ve volbách v roce 1981 mandát neobhájil. V roce 1983 opustil stranu Šinuj a vstoupil do levicové strany Mapam.\n\n"}
{"id": "659982", "url": "https://cs.wikipedia.org/wiki?curid=659982", "title": "Černomorec", "text": "Černomorec\n\nČernomorec (bulharsky Черноморец) je město v jihovýchodním Bulharsku, na břehu Černého moře. Administrativně je součástí obščiny Sozopol v burgaské oblasti. Černomorec je oblíbené letovisko.\n\nČernomorec leží asi 24 kilometrů jihovýchodně od sídelního města oblasti Burgas, v jižní části burgaského zálivu, který je největším zálivem bulharského pobřeží Černého moře. Do roku 1951 se obec nazývala Sveti Nikola (Свети Никола, \"Svatý Mikuláš\", nebo řecky Άγιος Νικόλαος, \"Agios Nikolaos\"). Městská práva získal Černomorec teprve 2. prosince 2009.\n\nČernomorec se rozkládá na nízkých zvlněných svazích pohoří Strandža. Asi 5 kilometrů východně od města leží největší bulharský ostrov Svatý Ivan. Na jihovýchodě leží starobylé město Sozopol. Ve městě je pravoslavný chrám zasvěcený patronu města Svatému Mikuláši.\n"}
{"id": "659985", "url": "https://cs.wikipedia.org/wiki?curid=659985", "title": "Stef Wertheimer", "text": "Stef Wertheimer\n\nStef Wertheimer ( סטף ורטהיימר, narozen 16. července 1926) je izraelský podnikatel, politik a bývalý poslanec Knesetu za strany Daš a Šinuj.\n\nNarodil se ve městě Kippenheim v Německu. V roce 1937 přesídlil do dnešního Izraele. Vystudoval základní školu. Pracoval jako učeň v oboru optiky a přesné mechaniky. V roce 1945 se připojil k židovským jednotkám Palmach, roku 1947 pracoval v provizorním vojenském průmyslu jednotek Hagana, v roce 1948 byl demoličním důstojníkem v Brigádě Jiftach.\n\nRoku 1952 založil ve městě Naharija firmu Iscar, roku 1962 také zakládal firmu Durakav, s izraelsko-americkým kapitálem. Patřil mezi zakladatele \"Technické školy Cur\" v Nahariji. V letech 1967–1975 byl předsedou správní rady \"Technické školy Bosmat\", napojené na Technion. V letech 1974–1975 zasedal v městské samosprávě v Nahariji a vedl její vzdělávací odbor. Je zakladatelem průmyslové zóny Tefen a nedalekého města Kfar Vradim.\n\nV izraelském parlamentu zasedl po volbách v roce 1977, do nichž šel za stranu Daš, mezi jejíž zakladatele v roce 1976 patřil. Stal se členem parlamentního výboru pro ekonomické záležitosti a výboru pro zahraniční záležitosti a obranu. V průběhu volebního období se poslanecký klub Daš rozpadl a Wertheimer přešel roku 1978 do formace Šinuj. Na poslanecký mandát rezignoval předčasně, v únoru 1981.\n\nV roce 2005 byl v internetové soutěži 200 největších Izraelců zvolen 38. největším Izraelcem všech dob.\n\n"}
{"id": "659993", "url": "https://cs.wikipedia.org/wiki?curid=659993", "title": "Stella Levy", "text": "Stella Levy\n\nStella Levy (: , žila 1924 – 19. července 1999) byla izraelská důstojnice, politička a poslankyně Knesetu za stranu Šinuj.\n\nNarodila se v Sýrii. V roce 1929 přesídlila do dnešního Izraele. Studovala střední školu ha-Re'ali ha-Ivri v Haifě. Na Haifské univerzitě vystudovala psychologii a na Telavivské univerzitě politologii a umění. V mládí se zapojila do židovských jednotek Hagana. Během druhé světové války v letech 1942–1946 sloužila v britské armádě. Absolvovala první důstojnický kurz nové v izraelské armády. V letech 1948–1949 velela ženskému oddílu v Brigádě Karmeli. V roce 1951 byla velitelkou ženských jednotek v rámci Severního velitelství, v letech 1964–1970 pak velela celostátně těmto ženským oddílům. V letech 1970–1974 byla vojenskou atašé v USA. V roce 1974 odešla z armády s hodností plukovnice (Aluf Mišne). V letech 1974–1976 pak působila v izraelské policii, kde vytvořila dobrovolnický sbor Mišmar Ezrachi.\n\nV izraelském parlamentu zasedla po volbách v roce 1977, do nichž šla za stranu Daš. Mandát ale získala až dodatečně, v únoru 1981, po rezignaci poslance Stefa Wertheimera. V průběhu volebního období se mezitím poslanecký klub Daš rozpadl a Stella Levy tak nastoupila do poslaneckého klubu Šinuj. V průběhu několika měsíců zbývajících do vypršení funkčního období se už do práce Knesetu výrazněji nezapojila. Ve volbách v roce 1981 mandát nezískala.\n\n"}
{"id": "659997", "url": "https://cs.wikipedia.org/wiki?curid=659997", "title": "Me'ir Zorea", "text": "Me'ir Zorea\n\nMe'ir Zorea (: מאיר זורע, neformálně Zarro, rodným jménem Meyer Zarodinsky, מאיר זארודינסקי, žil 14. března 1923 – 24. června 1995) byl izraelský generál, politik a poslanec Knesetu za stranu Daš.\n\nNarodil se v Kišiněvu v Rumunsku (dnes Moldavsko). V roce 1925 přesídlil do dnešního Izraele. Vystudoval střední školu. V mládí se zapojil do židovských jednotek Hagana. Během druhé světové války v letech 1942–1946 sloužil v britské armádě, kde dosáhl hodnosti kapitána. Během války za nezávislost velel oddílu izraelské armády při obraně Jeruzaléma. Později byl velitelem výcvikového oddělení na generálním štábu a velitelem důstojnické školy. V roce 1953 armádu opustil, ale vrátil se do ní roku 1956. Stal se velitelem tankových jednotek a velitelem armádní zpravodajské služby. Zastával funkci velitele Severního velitelství. Definitivně armádu opustil roku 1962. V letech 1973–1974 ovšem působil jako armádní ombudsman. Patřil mezi zakladatele kibucu Ma'agan Micha'el.\n\nV letech 1976–1977 řídil Izraelskou pozemkovou správu. Roku 1976 patřil mezi zakladatele strany Daš. V izraelském parlamentu zasedl po volbách v roce 1977, do nichž šel za Daš. Byl členem výboru finančního, výboru House Committee a výboru pro zahraniční záležitosti a obranu. Na poslanecký mandát rezignoval v únoru 1978. V Knesetu ho nahradil Šlomo Elijahu.\n\n"}
{"id": "659999", "url": "https://cs.wikipedia.org/wiki?curid=659999", "title": "Rodney Eastman", "text": "Rodney Eastman\n\nRodney Eastman (* 20. července 1967, Montreal, Québec) je kanadský herec a hudebník hrající v losangeleské kapele King Straggler se svými hereckými kolegy Johnem Hawkesem a Brentem Gorem.\n\nNejznámějším filmem, ve kterém se objevil, byl horor \"\" uvedený v roce 1987. V něm si zahrál postavu \"Joeye Crusela\". Následující rok si ji zopakoval v pokračování \"\". Dále se herecky podílel na snímcích jako \"Deadly Weapon\", \"Mobsters\", \"Všichni moji muži\", \"Knight to F4\" či \"I Spit on Your Grave\" .\n\nV pozici hosta se účastnil několika televizních seriálů včetně \"Highway to Heaven\", \"Melrose Place\", \"Kriminálky Las Vegas\", \"Babylonu 5\" (v roli \"Kirona Maraye\" v dílu \"The War Prayer\", 1994) či v první sezóně \"Milénia\". Postavu \"Leea Sekellinga\" so zahrál v \"Mentalistovi\".\n\n\n"}
{"id": "660003", "url": "https://cs.wikipedia.org/wiki?curid=660003", "title": "Šlomo Elijahu", "text": "Šlomo Elijahu\n\nŠlomo Elijahu (: , narozen 18. ledna 1936) je izraelský podnikatel, politik a bývalý poslanec Knesetu za strany Daš, Tnu'a demokratit a Achva\n\nNarodil se v Bagdádu v Iráku, kde také získal vzdělání. V roce 1950 přesídlil do Izraele. Roku 1968 založil \"Pojišťovnu Elijahu\".\n\nV izraelském parlamentu zasedl po volbách v roce 1977, do nichž šel za stranu Daš. Mandát ale získal až dodatečně, v únoru 1978, jako náhradník po rezignaci poslance Me'ira Zoreji. Stal se členem výboru finančního a výboru pro imigraci a absorpci. Během volebního období se ale poslanecký klub Daš rozpadl a Elijahu přešel do frakce Tnu'a demokratit. Roku 1980 vytvořil vlastní politickou formaci nazvanou Achva. Ve volbách v roce 1981 nekandidoval a věnoval se nadále podnikání.\n\n"}
{"id": "660007", "url": "https://cs.wikipedia.org/wiki?curid=660007", "title": "CEE Property Development Portfolio", "text": "CEE Property Development Portfolio\n\nCEE Property Development Portfolio 2 a.s. (CPDP2) je uzavřený realitní investiční fond, jehož jediným akcionářem je Česká spořitelna. Vznikl 5. února 2011 odštěpením od fondu CEE Property Development Portfolio B.V. (CPDP), ve kterém zůstala pouze investice do projektu Central Park Praha. V říjnu 2015 Česká spořitelna oznámila záměr prodat vlastněné nemovitosti a následně fond zlikvidovat.\n\nOd vstupu na trh v září 2004 je CPDP součástí konsolidovaných účetních výkazů České spořitelny. Jeho správcem zpočátku byla společnost CEE Asset Management (CEE AM). CEE AM byla nejprve dceřinou společností developerské skupiny Sekyra Group ovládané Luďkem Sekyrou, od dubna 2008 byla jejím vlastníkem společnost CEE ASSET MANAGEMENT LIMITED sídlící na ostrově Jersey.\n\nPo svém založení fond CPDP koupil společnost Gallery MYŠÁK, která je dnes vlastníkem stejnojmenné nemovitosti v centru Prahy, a společnost Roztyly Centrum, vlastníka kancelářské budovy, ve které sídlí T-Mobile Czech Republic. V srpnu 2006 fond založil dceřinou společnost CPDP Jungmannova, která následně získala společnost Mrázovka II ze skupiny Sekyra Group, vlastníka paláce Zlatý Kříž na Jungmannově náměstí v Praze. V dubnu 2007 CPDP získal 20 % podíl v projektu Central Park Praha. V únoru 2009 fond upsal nové akcie společnosti CPP Lux a podíl na projektu Central Park Praha navýšil na 99,9 %.\n\nV prosinci 2009 Česká spořitelna vytvořila opravnou položku k majetkové účasti v CPDP ve výši 1,8 miliardy korun. V srpnu 2010 spekuloval deník E15 o snaze CPDP prodat nemovitosti ze svého portfolia.\n\nV únoru 2011 byly majetkové účasti s výjimkou projektu Central Park Praha vyčleněny do nově založené společnosti CEE Property Development Portfolio 2 B.V. V říjnu 2012 zvýšila Česká spořitelna opravnou položku k majetkové účasti ve společnosti CEE Property Development Portfolio 2 B. V. o 0,4 mld Kč na 1,3 mld Kč. Opravná položka k majetkové účasti ve společnosti CEE Property Development Portfolio B. V. zůstala ve výši 1,0 mld Kč. V září 2013 společnost CEE Property Development Portfolio 2 B.V. změnila právní formu ze společnosti s ručením omezeným (B.V.) na akciovou společnost (N.V.), v prosinci téhož roku se stala jediným akcionářem Česká spořitelna.\n"}
{"id": "660010", "url": "https://cs.wikipedia.org/wiki?curid=660010", "title": "David Glass (izraelský politik)", "text": "David Glass (izraelský politik)\n\nDavid Glass (: דוד גלס, narozen 16. října 1936 − 16. srpna 2014) byl izraelský politik a bývalý poslanec Knesetu za stranu Mafdal.\n\nNarodil se ve vesnici Balfourija. Vystudoval ješivu a pak právo na Hebrejské univerzitě. Získal osvědčení pro výkon profese právníka.\n\nV letech 1960–1964 pracoval jako ředitel úřadu ministra na ministerstvu pro náboženské záležitosti, v letech 1964–1966 na tomto ministerstvu vedl odbor pro Karaity a Samaritány. V letech 1966–1969 byl asistentem náměstka ministra pro náboženské záležitosti, v letech 1969–1971 zástupce ředitele odboru pro zvláštní úkoly na tomto resortu, v letech 1971–1974 zástupcem ředitele úřadu ministerstva a v letech 1974–1977 pak ředitelem úřadu ministerstva. Byl členem vedení strany Mafdal a předsedou její organizace v Jeruzalému.\n\nV izraelském parlamentu zasedl po volbách v roce 1977, do nichž šel za stranu Mafdal. Stal se předsedou parlamentního výboru pro ústavu, právo a spravedlnost a členem výboru House Committee. Ve volbách v roce 1981 mandát neobhájil. V roce 1984 odešel ze strany Mafdal a vstoupil do Strany práce, kde byl členem jejího sekretariátu a ústředního výboru. Byl jedním ze zakladatelů náboženské frakce v této levicové straně.\n\nZemřel v roce 2014 ve věku 77 let.\n\n"}
{"id": "660011", "url": "https://cs.wikipedia.org/wiki?curid=660011", "title": "David Glass", "text": "David Glass\n\nJméno a příjmení David Glass má více nositelů:\n\n"}
{"id": "660016", "url": "https://cs.wikipedia.org/wiki?curid=660016", "title": "Sputnik (komiks)", "text": "Sputnik (komiks)\n\nSputnik je fiktivní postava z komiksů firmy Marvel Comics. Byl vytvořen Markem Gruenwaldem a Kieronem Dwyerem. Má schopnost manipulovat mechanickými systémy.\n\nSyntezoid původně známý jako Sputnik byl členem skupiny Supreme Soviets. S týmem byl vyslán sovětskou vládou zajmout Soviet Super-Soldiers, kteří se pokoušeli zběhnout do Spojených států. Sputnik byl zamaskován iluzí, aby vypadal jako Vision, člen Avengerů - elitní americké jednotky superhrdinů. Avšak Kapitán Amerika nakonec Supreme Soviets porazil a osvobodil těžce zkoušené Soviet Super-Soldiers.\n\nSputnik později změnil své jméno na Vostok, když se ze Supreme Soviets stal People's Protectorate. Poté se tým rozpadl a sloučil s Soviet Super-Soldiers, aby vytvořil Winter Guard. Doprovázel svůj tým do Limba, kde sloužil Immortovi výměnou za oživení Darkstar. Když se jeho spolubojovníci vrátili na Zemi, nebyl Sputnik mezi nimi.\n\nOsoba nazývající se Sputnik se také objevila jako člen Supreme Soviets. Jedná se o lidského hackera, který nosí kostým podobný původnímu Sputniku, a používá technologii napodobující Sputnikovy síly.\n\nSputnik se poprvé objevil v komiksu \"Captain America\" #352-353 (duben-květen 1989). Následně se objevil pod jménem Vostok v \"Avengers\" #319-324 (červen-říjen 1990), \"Incredible Hulk\" #393 (květen 1992), \"Soviet Super-Soldiers\" #1 (listopad 1992), \"Quasar\" #54 (leden 1994), \"Iron Man\" #9-10 (říjen-listopad 1998), \"Maximum Security\" 33 (leden 2001), and \"Thunderbolts\" #57 (prosinec 2001). Dále se vyskytl v Oficiální příručce Universa Marvelu '89 #7 v části věnované Supreme Soviets.\n"}
{"id": "660021", "url": "https://cs.wikipedia.org/wiki?curid=660021", "title": "Pinchas Scheinman", "text": "Pinchas Scheinman\n\nPinchas Scheinman (: פנחס שינמן, žil 1. července 1912 – 10. října 1999) byl izraelský politik a poslanec Knesetu za stranu Mafdal.\n\nNarodil se v Krakově v Haliči v tehdejším Rakousku-Uhersku (dnes Polsko). Vystudoval střední školu, ješivu a obchodní školu. V roce 1948 přesídlil do Izraele.\n\nV mládí se angažoval v Polsku v mládežnickém křídle hnutí Mizrachi, jehož byl generálním tajemníkem. Po přesídlení do Izraele působil jako generální tajemník hnutí ha-Po'el ha-Mizrachi a později strany Mafdal v Tel Avivu. Předsedal náboženské radě v Tel Avivu a celostátní Společnosti náboženských rad. Zasedal ve vedení strany Mafdal.\n\nV izraelském parlamentu zasedl poprvé po volbách v roce 1973, do nichž šel za stranu Mafdal. Stal se členem parlamentního výboru pro vzdělávání a kulturu, výboru pro veřejné služby a výboru House Committee. Za Mafdal obhájil mandát i ve volbách v roce 1977. Nastoupil jako člen do výboru pro záležitosti vnitra a životního prostředí, výboru pro imigraci a absorpci a výboru pro ústavu, právo a spravedlnost. Předsedal podvýboru pro prevenci vzniku hřbitova v severním Tel Avivu a podvýboru pro veřejnou dopravu v centrálním Izraeli. Po obě volební období byl rovněž místopředsedou Knesetu. Ve volbách v roce 1981 mandát neobhájil.\n\n"}
{"id": "660024", "url": "https://cs.wikipedia.org/wiki?curid=660024", "title": "Jeff Branson", "text": "Jeff Branson\n\nJeffrey Dale „Jeff“ Branson (* 10. března 1977 St. Louis, Missouri) je americký herec.\n\nNarodil se v missourském St. Louis. Televizním debutem se stala seriálová role \"Jonathana Laveryho\" v mýdlové opeře stanice ABC \"All My Children,\" která měla premiéru 15. června 2004. V období od dubna do srpna 2005 v tomto projektu nenatáčel, protože se diváci domnívali, že jeho postava zemřela následkem výbuchu. Přesto měl po celou dobu podepsanou smlouvu na plánovaný návrat postavy. Naposledy se v této soap opeře objevil v dílu vysílaném 18. prosince 2007.\n\nKromě projektu \"All My Children\" si v roce 2000 jako host zahrál v seriálu \"\". Daný rok získal také vedlejší roli ve filmu \"Drsnej Shaft\" a o dva roky později účinkoval v neúspěšném mysteriózním hororu \"Vlci Wall Streetu\".\n\nV sezóně 2003 nejdříve ztvárnil mladého \"Alana Spauldinga\" v seriálu \"Guiding Light\" a poté se v něm podílel na jiné postavě \"Shayna Lewise\", kterou hrál až do posledního dílu série, odvysílané 18. září 2009.\n\nRoku 2005 získal první nominaci na Daytime Emmy Award v kategorii Nejlepší výkon ve vedlejší roli – seriál, za výkon v mýdlové opeře \"All My Children\". O čtyři roky později přišla druhá nominace za ztvárnění \"Shayna Lewise\" v \"Guiding Light\", kterou proměnil ve vítězství.\n\nV roce 2010 si zahrál drsného \"Johnnyho\" v thrilleru \"I Spit on Your Grave\", spadajícího do subžánru rape and revenge.\n\n\n"}
{"id": "660028", "url": "https://cs.wikipedia.org/wiki?curid=660028", "title": "Sara Stern-Katan", "text": "Sara Stern-Katan\n\nSara Stern-Katan (: שרה שטרן-קטן, žila 4. června 1919 – 23. září 2001) byla izraelská politička a poslankyně Knesetu za stranu Mafdal.\n\nNarodila se v Lodži v Polsku. Během druhé světové války působila v židovském odboji. Po válce se zapojila do organizování židovské emigrace. V roce 1947 sama přesídlila do dnešního Izraele. Studovala sociální práci na Simmons College v Bostonu. Přednášela sociální práci na Bar-Ilanově univerzitě. Zabývala se poradenstvím pro odborné vzdělávání dívek.\n\nByla členkou vzdělávací rady při ministerstvu školství a byla členkou výboru pro předškolní děti v Demografickém centru při úřadu premiéra. V izraelském parlamentu zasedla po volbách v roce 1977, do nichž šla za stranu Mafdal. Stala se členkou parlamentního výboru pro vzdělávání a kulturu, výboru státní kontroly, výboru práce a sociálních věcí a výboru pro ústavu, právo a spravedlnost. Předsedala podvýboru pro nutnost zákazu prodeje zdraví ohrožujících výrobků. Ve volbách v roce 1981 mandát neobhájila. V roce 1998 jí byla udělena Izraelská cena.\n\n"}
{"id": "660034", "url": "https://cs.wikipedia.org/wiki?curid=660034", "title": "Haná Mújás", "text": "Haná Mújás\n\nHaná Mújás (: חנא מוויס, \"Chana Mwais\", : حنا موياس, žil 1913 – 13. února 1981) byl izraelský politik a poslanec Knesetu za stranu Chadaš.\n\nNarodil se v obci Rama. Vystudoval střední školu v Akku a střední školu v Nazaretu. Patřil do komunity izraelských Arabů.\n\nOd roku 1956 byl členem samosprávy v obci Rama a od roku 1959 i jejím starostou. Předsedal Národnímu výboru arabských místních samospráv. V izraelském parlamentu zasedl po volbách v roce 1977, do nichž šel za stranu Chadaš. Stal se členem parlamentního výboru pro záležitosti vnitra a životního prostředí a výboru pro ekonomické záležitosti. Zemřel během funkčního období v únoru 1981. V Knesetu ho nahradil Avraham Levenbraun.\n\n"}
{"id": "660037", "url": "https://cs.wikipedia.org/wiki?curid=660037", "title": "Pablo de Santis", "text": "Pablo de Santis\n\nPablo de Santis (* 27. února 1963, Buenos Aires) je argentinský spisovatel a novinář.\n\nPablo de Santis vystudoval filologii na univerzitě v Buenos Aires a poté pracoval jako novinář, psal knihy pro mládež, televizní scénáře a texty pro komiksy, které publikoval v časopise \"Fierro\", kde byl šéfredaktorem. Nyní řídí vydávání knih pro mládež v nakladatelství \"Ediciones Colihue\" a pracuje jako novinář pro noviny \"Clarín\" a \"La Nación\".\n\nSvými romány se Pablo de Santis stal významným pokračovatelem argentinské fantastické literatury (Jorge Luis Borges, Adolfo Bioy Casares nebo Julio Cortázar), kterou doplnil o prvky z detektivních románů. Vyznačují se osobitým stylem a kafkovskou atmosférou tajemna, nejistoty, neurčité hrozby, bizarnosti a absurdity. \n\n\n\n\n\n"}
{"id": "660038", "url": "https://cs.wikipedia.org/wiki?curid=660038", "title": "Avraham Levenbraun", "text": "Avraham Levenbraun\n\nAvraham Levenbraun (: אברהם לבנבראון, žil 1916 – 25. srpna 1987) byl izraelský politik a poslanec Knesetu za strany Maki a Chadaš.\n\nNarodil se v Rumunsku, kde vystudoval střední školu. Byl členem mládežnického hnutí ha-Šomer ha-ca'ir. V roce 1938 přesídlil do dnešního Izraele. V letech 1938–1944 byl členem kibucu Ruchama.\n\nV roce 1954 se přidal ke komunistické straně Izraele Maki, později byl členem její nástupkyně Rakach, v jejímž ústředním výboru zasedal do roku 1985. Byl také členem výkonného výboru odborové centrály Histadrut.\n\nV izraelském parlamentu zasedl poprvé po volbách v roce 1969, do nichž šel za stranu Rakach. Mandát ale získal až dodatečně, v únoru 1972, jako náhradník. Stal se členem výboru pro veřejné služby a výboru pro ekonomické záležitosti. Mandát obhájil ve volbách v roce 1973, opět za Rakach. V průběhu volebního období ale přešel do poslaneckého klubu formace Chadaš. Byl členem výboru pro ekonomické záležitosti, výboru práce a výboru House Committee. Opětovně kandidoval (za Chadaš) ve volbách v roce 1977. Mandát ale získal až dodatečně, v únoru 1981, po úmrtí poslance Chany Mwaise. Byl členem výboru pro ekonomické záležitosti, výboru pro ústavu, právo a spravedlnost a výboru pro záležitosti vnitra a životního prostředí. Ve volbách v roce 1981 poslanecký mandát neobhájil.\n\n"}
{"id": "660041", "url": "https://cs.wikipedia.org/wiki?curid=660041", "title": "Jehuda Me'ir Abramovič", "text": "Jehuda Me'ir Abramovič\n\nJehuda Me'ir Abramovič (: יהודה מאיר אברמוביץ, žil 1915 – 20. dubna 2007) byl izraelský rabín, politik a poslanec Knesetu za strany Agudat Jisra'el, Chazit datit Toratit a opět Agudat Jisra'el.\n\nNarodil se ve městě Konstantynów Łódzki v Ruské říši (dnes Polsko). Vystudoval ješivu v Lublinu. Získal osvědčení pro výkon profese rabína. V roce 1935 přesídlil do dnešního Izraele. V letech 1935–1940 vyučoval Talmud.\n\nRoku 1940 byl zvolen tajemníkem ústředního výboru hnutí Agudat Jisra'el, roku 1948 se pak stal jeho generálním tajemníkem v Izraeli. Byl zároveň členem výkonného výboru a předsedou politického odboru celosvětové organizace Agudat Jisra'el. Předsedal organizaci této strany v Tel Avivu. Zastupoval Agudat Jisra'el v náboženském výboru a také u velení Hagany. Byl členem samosprávy města Tel Aviv a v letech 1950–1954 předsedal městskému výboru pro náboženské služby. V roce 1955 byl místostarostou Tel Avivu.\n\nV izraelském parlamentu zasedl poprvé po volbách v roce 1969, do nichž šel za stranu Agudat Jisra'el. Mandát ale získal až dodatečně, v srpnu 1971, jako náhradník. Stal se členem výboru pro veřejné služby. Mandát obhájil ve volbách v roce 1973, nyní za formaci Chazit datit Toratit. V průběhu volebního období ale přešel zpátky do samostatného poslaneckého klubu Agudat Jisra'el. Byl členem výboru pro vzdělávání a kulturu a výboru House Committee. Opětovně kandidoval (za Agudat Jisra'el) ve volbách v roce 1977. Byl místopředsedou Knesetu a členem výboru pro vzdělávání a kulturu.\n\n"}
{"id": "660044", "url": "https://cs.wikipedia.org/wiki?curid=660044", "title": "Andrew Howard", "text": "Andrew Howard\n\nAndrew Howard (* 1969, Cardiff) je velšský divadelní, filmový a televizní herec.\n\nNa divadelní scéně hrál mezi jinými \"Alexe DeLargeho\" v \"Mechanickém pomeranči\", titulní postavu \"Peera Gynta\" v \"Peer Gyntovi\" či \"Oresta\" v \"Elektře\". Postupně působil v několika divadlech, vystupoval také v londýnském Královském národním divadle a nezávislém Donmar Warehouse v Covent Garden.\n\nObjevil se v televizním seriálu z produkce HBO \"Bratrstvo neohrožených\" a dramatu Guye Ritchieho \"Revolver\". V roce 2003 si zahrál po boku Patricka Stewarta a Glenna Close ve snímku \"Lev v zimě\".\n\nKromě hraní také spolupracoval na scénáři k britskému kriminálnímu dramatu \"Střelci\" z roku 2002, na němž se podílel i herecky. Roku 2001 získal na Mezinárodním filmovém festivalu v Tokiu cenu pro nejlepšího herce za postavu \"Jona\" ve filmu \"Ten uprostřed\". V roce 2009 se objevil v kriminálním příběhu \"Luster\" režiséra Adama Masona, v němž získal roli \"Thomase Lustera\". Na Filmovém festivalu v Honolulu obdržel ocenění pro nejlepšího herce za snímek \"Blood River\".\n\n\n\n\n\n"}
{"id": "660048", "url": "https://cs.wikipedia.org/wiki?curid=660048", "title": "Obština Bregovo", "text": "Obština Bregovo\n\nObština Bregovo ( \"Община Брегово\") je bulharská jednotka územní samosprávy ve Vidinské oblasti. Leží v severozápadním cípu Bulharska a nachází se zde trojmezí Bulharsko – Rumunsko – Srbsko. Sídlem obštiny je město Bregovo, kromě něj zahrnuje obština 9 vesnic. Žije zde necelých 5 tisíc stálých obyvatel.\n\nV obštině se u ústí řeky Timok do Dunaje nachází nejsevernější bod Bulharska v místě .\n\nV obštině žije 4 680 stálých obyvatel a včetně přechodně hlášených obyvatel 5 292. Podle sčítáni 1. února 2011 bylo národnostní složení následující:\n"}
{"id": "660056", "url": "https://cs.wikipedia.org/wiki?curid=660056", "title": "Světlana Gannuškinová", "text": "Světlana Gannuškinová\n\nSvětlana Alexejevna Gannuškinová (rusky \"Светлана Алексеевна Ганнушкина\", * 6. března 1942 ) je ruská lidskoprávní aktivistka.\n\nDo 80. let pracovala Světlana Gannuškinová jako profesorka matematiky na univerzitě v Moskvě. Koncem 80. let, během války o Náhorní Karabach, zajišťovala podporu pro uprchlíky. V roce 1990 spoluzaložila nevládní organizaci Občanská pomoc (Graždanskoe sodějstvie), která vedla v následujících kampaně za ochranu lidských práv a integraci migrantů a uprchlíků do ruské společnosti. Je rovněž spoluzakladatelkou centra pro lidská práva Memorial.\n\nBěhem první čečenské války (1994–1996) a druhé čečenské války (1999–2009) se začala zabývat ochranou lidských práv Čečenců. Rovněž se zasloužila o založení právní poradny, centra poskytování humanitární pomoci uprchlíkům při UNHCR nebo centra psychologické pomoci traumatizovaným dětem. V Moskvě pak založila centrum, kde dobrovolníci učí ruštinu, angličtinu nebo matematiku děti z Čečenska, které v důsledku konfliktu nemohly navštěvovat školu.\n\nJednala mnohokrát jménem osob obviněných z terorismu, kritizovala porušování základních lidských práv osob podezřelých z trestné činnosti. Otevřeně vystupuje s kritikou Kremlu, bývá obviňována z podpory zločinců a často čelí hrozbám extremistických nacionalistických skupin, které na webových stránkách zveřejnily její jméno, datum narození a adresu a označili ji jako nepřítele lidu.\n\nSvětlana Gannuškinová je v současnosti členkou Rady pro rozvoj občanské společnosti a lidská práva při ruském prezidentovi. Za svojí činnost získala mimo jiné Nansenovu cenu, několikrát byla navržena na Nobelovu cenu míru.\n\n"}
{"id": "660058", "url": "https://cs.wikipedia.org/wiki?curid=660058", "title": "Šlomo Ja'akov Gross", "text": "Šlomo Ja'akov Gross\n\nŠlomo Ja'akov Gross (: שלמה-יעקב גרוס, žil 6. prosince 1908 – 7. července 2003) byl izraelský politik a poslanec Knesetu za strany Chazit datit Toratit, Agudat Jisra'el, Chazit datit Toratit a opět Agudat Jisra'el.\n\nNarodil se v uherské části Rakouska-Uherska. Vystudoval ješivy a sám se středoškolsky vzdělával. Během druhé světové války byl uvězněn a osvobozen až Rudou armádou. Jeho manželka a dvě děti z předchozích manželství zahynuly v koncentračním táboře Auschwitz-Birkenau. Po válce zřídil v Transylvánii centrum pro pomoc sirotkům přeživším holokaust. V roce 1950 přesídlil do Izraele. Hovořil německy, maďarsky a rumunsky.\n\nOrganizoval mládežnickou sekci hnutí Agudat Jisra'el v Transylvánii, prošel zemědělským výcvikem s cílem obdržet vystěhovalecké povolení do mandátní Palestiny. Byl tajemníkem Agudat Jisra'el v Transylvánii. Po přesídlení do Izraele pracoval v Izraelském centrálním statistickém úřadu. Jako politik se angažoval v pomoci vesnici Kfar Gid'on před ekonomickým kolapsem.\n\nV izraelském parlamentu zasedl poprvé po volbách v roce 1955, do nichž šel za stranu Chazit datit Toratit, která se ale pak dočasně přejmenovala na Agudat Jisra'el-Po'alej Agudat Jisra'el. Mandát ale získal až dodatečně, v březnu 1959, jako náhradník. Stal se členem výboru pro vzdělávání a kulturu, výboru pro ústavu, právo a spravedlnost a výboru House Committee. Mandát získal i po volbách v roce 1959, nyní za Agudat Jisra'el. Opět ale nastoupil až dodatečně jako náhradník, v květnu 1961. Do práce Knesetu se již výrazněji nezapojil. Opětovně kandidoval (za Agudat Jisra'el) ve volbách v roce 1961. Byl členem výboru pro veřejné služby, výboru pro ústavu, právo a spravedlnost a výboru House Committee. Mandát za Agudat Jisra'el získal také ve volbách v roce 1965. Zastával pak funkci člena parlamentního výboru pro veřejné služby a výboru House Committee. Dočkal se i mandátu po volbách v roce 1969, znovu n kandidátní listině Agudat Jisra'el. Stal se členem výboru House Committee a výboru pro veřejné služby. Mandátu se vzdal předčasně, v listopadu 1972. Kandidoval i ve volbách v roce 1973, nyní za stranu Chazit datit Toratit, ze které se ale opět v průběhu funkčního období utvořil poslanecký klub Agudat Jisra'el. Do křesla poslance ovšem usedl coby náhradník až v listopadu 1975. Nastoupil pak do parlamentního výboru pro ústavu, právo a spravedlnost a výboru House Committee. Zvolen byl i ve volbách v roce 1973, za Agudat Jisra'el. Působil jako člen ve výboru pro imigraci a absorpci, výboru pro zahraniční záležitosti a obranu a výboru House Committee.\n\n"}
{"id": "660067", "url": "https://cs.wikipedia.org/wiki?curid=660067", "title": "Hodiny (film)", "text": "Hodiny (film)\n\nHodiny (anglicky The Hours) je temné a dějově i myšlenkově složité americké filmové psychodrama z roku 2002 režiséra Stephena Daldryho s Meryl Streepovou, Julianne Mooreovou a Nicole Kidmanovou v hlavní roli. Film je adaptací stejnojmenného románu Michaela Cunninghama (román byl oceněn Pulitzerovou cenou).\n\nJde o neobvykle podaný trojnásobný příběh tří různých žen, které ve třech různých časových dimenzích prožívají ženské emoce spojené s uplýváním času. Základní děj probíhá v roce 1923, její představitelkou je jediná reálná osoba, anglická spisovatelka Virginia Woolfová (Nicole Kidmanová) v době, kdy píše svoje nejkomplikovanější literární dílo \"Paní Dallowayová\".\n\nDruhý příběh probíhá o 28 let později, kdy si právě četbou této knihy léčí své těžké psychické deprese těhotná žena v domácnosti Laura Brownová (Julianne Moore), třetí příběh probíhá v roce 2001, kde sledujeme newyorskou nakladatelku Clarissu Vaughnovou (Meryl Streepová), která právě chystá oslavu pro milovaného muže a básníka Richarda (Ed Harris), jenž ale umírá na AIDS.\n\nVšechny tři příběhy končí tragicky, Virginia Woolfová nakonec spáchá sebevraždu skokem do řeky, kde se utopí. Laura Brownová v padesátých letech po porodu dítěte nakonec opustí navždy svého muže i své děti (její manžel krátce nato také zemře) a nemocný básník Richard vyskočí těsně před oslavou z okna vysoko nad zemí a také spáchá sebevraždu. Druhý a třetí příběh se navíc těsně před koncem snímku vzájemně propojí, neboť se ukáže, že nemocný básník Richard byl vlastně syn Laury Brownové, kterého opustila, a Clarissa je tak v roce 2001 vlastně její pomyslnou příbuznou (jakoby pomyslnou „snachou“).\nFilm získal celkem deset nominací na Oscara, ze kterých proměnil pouze jedinou, když ocenění získala jen Nicole Kidmanová (herečka v hlavní roli). Dále byl film ceněn dvěma Zlatými glóby a Stříbrným medvědem.\n\n\n\n\n"}
{"id": "660074", "url": "https://cs.wikipedia.org/wiki?curid=660074", "title": "Uri Avnery", "text": "Uri Avnery\n\nUri Avnery (: אורי אבנרי, rodným jménem Helmut Ostermann; 10. září 1923 – 20. srpna 2018) byl izraelský novinář, aktivista a politik a bývalý poslanec Knesetu za strany ha-Olam ha-ze-Koach chadaš, Meri a Machane smol le-Jisra'el.\n\nNarodil se ve městě Beckum v Německu. V roce 1933 přesídlil do dnešního Izraele. Chodil na základní školu v Tel Avivu.\n\nV letech 1938–1941 byl členem jednotek Irgun. Během války za nezávislost bojoval na jižní frontě a byl zraněn v prosinci 1948 v Negevu. V letech 1949–1950 pracoval jako novinář v deníku Haaretz. V letech 1950–1990 byl vydavatelem a šéfredaktorem listu ha-Olam ha-Ze.\n\nRoku 1965 založil politickou stranu ha-Olam ha-ze-Koach chadaš. Za ni poprvé zasedl v izraelském parlamentu po volbách v roce 1965. Byl členem parlamentního výboru pro veřejné služby a výboru pro ekonomické záležitosti. Za ha-Olam ha-ze-Koach chadaš byl zvolen i ve volbách v roce 1969. Strana se ale v průběhu volebního období rozpadla a byla pak Avnerym přejmenována na Meri (akronym Machane radikali jisra'eli, \"Izraelský radikální tábor\"). V Knesetu zastával post člena výboru pro ekonomické záležitosti a výboru pro záležitosti vnitra. V následujících volbách v roce 1973 neuspěl. Roku 1974 navázal jako jeden z prvních Izraelců kontakty s Organizací pro osvobození Palestiny. V roce 1977 zakládal stranu Machane smol le-Jisra'el (\"Levý tábor Izraele\"). Za tuto novou formaci pak byl zvolen ve volbách v roce 1977. Mandát ovšem získal dodatečně, v lednu 1979, jako náhradník za Arje Eli'ava. Stal se členem výboru pro vzdělávání a kulturu. Mandátu se vzdal předčasně, v únoru 1981. V následujících volbách v roce 1981 nebyl zvolen. Roku 1982 během první libanonské války natočil rozhovor s Jásirem Arafatem. V roce 1984 byl jedním ze zakladatelů strany Progresivní kandidátka za mír. V roce 1993 založil koalici pacifistických a levicových sil nazvanou Guš Šalom.\n\n"}
{"id": "660080", "url": "https://cs.wikipedia.org/wiki?curid=660080", "title": "Pichlík", "text": "Pichlík\n\nPříjmení Pichlík nosí více osobností:\n"}
{"id": "660082", "url": "https://cs.wikipedia.org/wiki?curid=660082", "title": "Franco Modigliani", "text": "Franco Modigliani\n\nFranco Modigliani (18. června 1918 Řím – 25. září 2003 Cambridge) byl italský ekonom, který v roce 1985 získal Cenu Švédské národní banky za rozvoj ekonomické vědy na památku Alfreda Nobela za „průkopnické práce při analýze spotřeby a úspor obyvatelstva a za teoretické práce v oblasti podnikových financí a finančních trhů“. V roce 1939 kvůli svému židovskému původu opustil Itálii a vydal se nejdříve do Paříže a poté do Spojených států. Mezi lety 1942 a 1944 přednášel ekonomii a statistiku na Kolumbijské univerzitě a na Bard College. V roce 1944 získal titul D. Soc. Sci. na The New School a v roce 1946 se stal občanem Spojených států. V roce 1962 začal pracovat na MIT, kde zůstal až do své smrti.\n\n"}
{"id": "660086", "url": "https://cs.wikipedia.org/wiki?curid=660086", "title": "Central Park Praha", "text": "Central Park Praha\n\nCentral Park Praha je developerský název uzavřeného rezidenčního komplexu (kondominia) s 547 byty vybudovaného v letech 2006-2009 v Praze na Žižkově mezi parkem Parukářka a nákladovým nádražím Žižkov. Investor CP Praha s.r.o. na pozemku ohraničeném ulicemi Malešická, Ke Kapslovně a Pitterova, původně určeném pro \"sport a rekreaci\", vybudoval deset prosklených výškových budov uspořádaných do tvaru podkovy propojených trojpodlažními terasovitými řadovkami. K developerem přislíbené výstavbě sportovišť včetně bazénu a golfového odpaliště nedošlo. Více než třetinu bytů v komplexu vlastní osoby s bydlištěm v Rusku.\n\nInvestor je vlastněn realitním fondem CPDP ovládaným Českou spořitelnou, který do projektu investoval více než miliardu korun. V lednu 2015, kdy stále ještě vlastnil zhruba 13 % projektu, na sebe podal insolvenční návrh pro neschopnost řádně a včas\nsplnit podstatnou část svých závazků, zejm. nesplacenou jistinu ve výši 786 mil. Kč z úvěru na výstavbu u UniCredit Bank Czech Republic and Slovakia.\n\nPůvodně územní plán počítal v místě s vybudováním fotbalového stadionu, proto dnešní ulice Ke Kapslovně, která vede po východní straně pozemku, nesla až do 5. srpna 2008 název U stadionu. Rada městské části Praha 3 prosazovala název \"U Central parku\", který však nebyl přijat.\n\nAutorem záměru byl Milan Ganik, který po mnoho let žil u okraje Central Parku v New Yorku. Založil firmu Central Park Praha Development (CPPD), která pro výstavbu obytného celku vypsala v roce 2003 mezinárodní soutěž, v níž vyzvala k účasti 28 architektů z celého světa. Zvítězila česká architektonická kancelář A69 architekti, která již měla za sebou úspěch v soutěži na bytový komplex Villa Park Strahov, dokončený roku 2003. Roku 2006 byla založena investorská společnost CP Praha, s. r. o.\n\nAutory projektu jsou Boris Redčenkov, Prokop Tomášek a Jaroslav Wertig z ateliéru A69 architekti.\n\nProjekt byl inspirován původně zamýšleným stadionem. Jedná se o komplex budov, z nějž vystupují výrazné věžové domy, uspořádaný do půdorysu podkovy (v místech, kde původně byly plánovány tribuny stadionu) otevřené směrem k parku Parukářka, ze zbylých třech stran k němu přiléhají ulice Malešická, Ke kapslovně (původně U stadionu) a Pitterova. Uvnitř bloku budov (kde původně měla být plocha hřiště) se nachází neveřejný park.\n\nByty jsou rozděleny do dvou typů. Trojpodlažní terasové řadovky se strmými zatravněnými střechami jsou schované do terénního valu navazujícího na vnitřní park, druhý typ bytů měly pojmout tři 23patrové věže vyrůstající z této nízké podnože. Kvůli nadměrné výšce, která by příliš narušila panorama, však byly tyto věže nahrazeny deseti věžemi o výšce menší než poloviční oproti původnímu záměru. Původně měla být jednotlivá patra věží osázena samostatnými rodinnými domy s obřími lodžiemi. Nahrazení tří věží deseti věžemi způsobilo problémy s přílišnou blízkostí věží, která by mohla narušit výhledy a soukromí – projektant problém vyřešil tak, že posunul vnitřní dispozice objektů o 45°. Některé byty jsou orientovány do čtyř světových stran a je možné je obejít zvenčí terasou, která je po celém obvodu bytu. Komplex je vybaven podzemními parkovišti i sklepy.\n\nSprávce objektu zajišťuje pro obyvatele prostřednictvím recepce v nepřetržitém provozu služby osobní asistence jako například drobné domácí práce, kontrola bytu v době nepřítomnosti, osobní asistence ohledně pošty, donášky jídla či léků, jednání s úřady, překladatelských služeb atd., nadstandardně též péči o automobil, úklidové a prádelní služby, stěhovací službu, technická služba pro počítače a internet aj.\n\nProjekt byl kritizován kvůli tomu, že je objekt pojatý jako uzavřený, ukrajuje tak z veřejného prostoru a vytváří uzavřenou komunitu.\n\nGenerálním dodavatelem byla firma Geosan Group, a. s. Během výstavby byly kvůli problémům několikrát pozastaveny stavební práce (například na podzim 2008), projekt i po vydání stavebního povolení a započetí stavby byl několikrát výrazně upravován v reakci na situaci na realitním trhu, počet plánovaných bytů kolísal od 300 velkých po 900 menších (konečný stav je 547, 545 či 540 bytů). Kvůli finančním a tržním problémům však nebylo realizováno původně plánované sportovně-rekreační vybavení (samostatné fitcentrum s bazénem a restaurací v ceně 0,2 miliardy) a úsporami utrpělo i materiálové vybavení společných prostor a přístupových chodeb k bytům.\n\nVýstavba byla zahájena v roce 2005 a dokončena v roce 2009, první třetina projektu (180 bytů) však byla zkolaudována již v červenci 2008.\n\nStavba stála asi 4,3 miliardy Kč (původní odhady byly 3,7 miliardy). Záměr kalkuloval s celkovou tržbou za prodej bytů 5,3 miliardy Kč.\n\nStavbu financovaly UniCredit Bank a Česká spořitelna, které požadovaly finanční účast developera ve výši 15 procent. Developer vložil do projektu 370 milionů, dodavatelský úvěr 180 milionů poskytla kolínská stavební firma Geosan podnikatele Luďka Kostky, která tak získala zakázku na výstavbu celého areálu. Již v roce 2007 docházelo ke zpožďování plateb a dodávek, přičemž investor a dodavatel na sebe svalovali vinu za to, kdo za zpoždění může. Investor navyšoval náklady a rozhodl se například zvýšit podíl bytů s klimatizací ze 30 % na 100 %, zatímco propukala hospodářská krize a snižovala se ochota bank poskytovat úvěry. Po kolaudaci první třetiny bytů přestaly banky dodavateli proplácet práce a firma Geosan proto v září 2008 zastavila práce. Dokončení výstavby umožnil v únoru 2009 silnější kapitálový vstup realitního fondu CEE Property Development Portfolio (CPDP), v němž má Česká spořitelna pětinový podíl, a zvýšení jeho podílu na téměř 100 procent.\n\nAčkoliv do července 2008 si byty rezervovalo 340 zájemců, kteří očekávali, že do prosince téhož roku byt dostanou, kvůli zpoždění projektu ale rezervační smlouvy pozbyly platnosti a 180 klientů zájem ztratilo. V jiných obdobných projektech je obvyklé, že své rezervace zruší kolem 1,5 až 2 % zájemců.\ntakže v době dokončení stavby bylo prodáno pouze 30 z 545 bytů a dalších 20 smluv bylo v jednání. Ředitel odhadoval, že prodej všech bytů bude trvat další jeden či dva roky.\n\nCena bytů se v roce dokončení projektu pohybovala kolem 80 až 120 tisíc Kč/m², t. j. asi dvojnásobek obvyklé pražské ceny. V lednu 2010 bylo ještě volných 383 bytů v ceně od 4 milionů do 50 milionů Kč.\n\nCena zhruba 250 již více než dva roky dokončených bytů se od 1. února 2012 snížila v průměru o 750,000 Kč ale u některých \"terasových domů\" až o 40% z původní ceny bytu. Byt bylo poté možné koupit již od 55 tisíc Kč/m², a to včetně DPH, sklepa a parkovacího stání. Nejlevnější jednopokojový byt (41 m²) v žižkovském komplexu nově stál 2,6 milionu korun včetně DPH. Naopak nejdražší penthouse (350 m²) zlevnil o necelou pětinu na 25,5 milionů korun.\n\nAteliér A69 – architekti získal v roce 2010 za Central Park Praha ocenění Grand Prix architektů - Národní cenu za architekturu cenu v kategorii Novostavba.\n\n"}
{"id": "660087", "url": "https://cs.wikipedia.org/wiki?curid=660087", "title": "Amar'e Stoudemire", "text": "Amar'e Stoudemire\n\nAmar'e Carsares Stoudemire (* 16. listopadu 1982 Lake Wales, Florida, USA) je americký profesionální basketbalový power forward/pivot, bývalý hráč NBA, hrající v současnosti za izraelský klub Hapoel Jerusalem.\n\nVyhrál ocenění NBA Rookie of the Year Award v roce 2003. Celkem se dostal 7x do All-Star Game a v roce 2007 se dostal do 1. výběru NBA.\n\nStoudemire se narodil v Lake Wales na Floridě. Jeho otec, Hazell, zemřel na infarkt, když bylo Amar'emu 12 a jeho matka, Carrie, byla v té době ve vězení.\n\nV důsledku toho mladý Amar'e chodil do šesti různých středních škol než studium dokončil na Cypress Creek. V jednom rozhovoru s Isaacem Perrym (pro časopis Dime) řekl, že to, co ho drželo v této době, byl Bůh a texty rappera Tupaca Shakura.\nDo 14 let nehrál basketbal. Přestože Stoudemire odehrál jen dva roky středoškolské basketbalové ligy, byl jmenován nejužitečnějším hráčem Nike Summer League. Měl nastoupit na Memphiskou univerzitu.\n\nMísto toho souhlasil s nabídkou draftu NBA, protože chtěl co nejrychleji pomoci své rodině. Phoenix Suns se pro něj rozhodli jakožto pro devátou volbu v draftu NBA v roce 2002. Phoenix byl jediným týmem, který ten rok vybral středoškolského hráče v prvním kole.\n\n\nVe své 1. sezoně (2002/2003) Stoudemire sbíral průměrně 13,5 bodů a 8,8 doskoků na zápas. Jeho maximum 38 bodů proti Minnesotě Timberwolves 30. prosince 2002stanovil nejvyšší skóre hráče „prop-to-pro“, které o rok později překonal LeBron James. Stoudemire vyhrál NBA Rookie of the year Award, když porazil Yao Minga nebo třeba Carona Butlera a stal se prvním hráčem, který přišel ze střední školy a vyhrál tuto cenu.\n\nPřed sezonou 2005-2006 bylo u Stoudemira zjištěno poškození chrupavky a 18. října 2005 musel podstoupit operaci. Zpočátku si Suns mysleli, že se vrátí v polovině února, ale jeho rehabilitace trvala déle. Stoudemire přesto zaznamenal 20 bodů v jeho návratu proti Portlandu Trail Blazers, ale ve svém třetím utkání po návratu proti New Jersey nedal ani bod. Dne 28. března bylo oznámeno, že pravděpodobně vynechá zbytek sezóny kvůli ztuhlosti kolen. Jeho manažer uvedl, že comeback přišel příliš brzy a bude potřeba více času, aby se zotavil. Stoudemireovy rehabilitace byly vedeny trenérem Suns Aaronem Nelsonem a Doktorem Michaelem Clarkem, prezidentem a generálním ředitelem Národní Akademie tělovýchovného lékařství (NASM), proběhly v pořádku a Amar‘e postupně získal svou sílu zpět.\n\nStoudemire se v roce 2006 zúčastnil Basketbalového kempu USA v Las Vegas, ale nakonec v roce 2006 na mistrovství světa nehrál.\n\nJeho trenéři říkali, že od poslední operace neměl žádný otok a jeho flexibilita a síla byla lepší než kdy jindy.\n\nStoudemire hrál na Americas Championship 2007, ale v nominaci národního týmu pro olympijské hry 2008 chyběl. Jerry Colangelo, výkonný ředitel národního týmu řekl: \"Amar'e sám požádal o uvolnění kvůli obavám, že by se mu jeho zranění v takovém zatížení po skoro roce léčby mohlo obnovit.\"\n\nPřed sezónou 2006-07 Stoudemire změnil jeho číslo dresu z 32 na číslo 1 poté, co ho Dijon Thompson uvolnil. Stoudemire se opět připojil k národnímu týmu Spojených států a v červenci s nimi začal trénovat. Nakonec byl ze soupisky stejně vyškrtnut kvůli své cestě do Asie. Trenér Mike Krzyzewski totiž věřil, že potřebuje řádnou šanci se plně zotavit ze zranění kolena.\n\nDne 18. února 2007 se Stoudemire podruhé objevil v All-Star Game NBA (poprvé v roce 2005 - tedy před zraněním). Zaznamenal 29 bodů a doskočil 9 míčů a skončil druhý v hlasování o nejlepšího hráče zápasu po vítězi Kobemu Bryantovi. Amar'e předtím oznámil, že se do All-Star Game dostane v jeho první sezóně po zranění kolena, což splnil.\n\nBěhem play-off v roce 2007 proti San Antonio Spurs Stoudemire prohlásil, že Manu Ginobili a Bruce Bowen hrají špinavou hru. Následně v pátém zápase byl vykázán poté, co opustil prostor lavičky po hádce mezi Stevem Nashem a Robertem Horryem. Suns prohráli proti Spurs v šesti zápasech.\n\nStoudemire byl v této sezoně nejlepší ze Suns v bodování (25,2 bodů na zápas) a doskocích (9,1 na zápas). Opět se zúčastnil NBA All-Star game a byl jmenován do druhého All-NBA týmu. Stoudemire si také musel zvyknout na hru se Shaquillem O'Nealem, kterého Suns získaly v únoru. Suns v Play-off opět prohráli proti svým rivalum ze San Antonio. Suns ztratili velký náskok ve prvním zápase a zdálo se, že se z toho nemohly vzpamatovat. Nakonec sérii prohráli 4-1. Stoudemire v této sérii skóroval průměrně 23 bodů. Po sezóně, trenér Suns Mike D'Antoni opustil tým a byl angažován New Yorkem Knicks.\n\nS novým trenérem Terrym Porterem se Suns zaměřili především na obranu a snažili se vyhnout zbytečným faulům. V důsledku zvýšeného důrazu na obranu se útok zpomalil což vyústilo v to, že Stoudemire sóroval v průměru o 4 body méně než v předešle sezoně. Nicméně to ho nijak neohrozilo na pozici nejproduktivnějšího hráče a doskakovače týmu. Suns se také nemohli sžít s herním systémem Terryho Portera a zaznamenali jen 28-23. Před NBA All-Star Game dokonce prohráli pět utkáních v řadě.\n\nDne 19. února v zápase proti Los Angeles Clippers se Stoudemireovi utrhla sítnice. Oko měl zraněné již v předsezóně (natržená duhovka bez jakéhokoli zranění sítnice). Tehdy řekl, že by měl nosit ochranné brýle pro zbytek své kariéry, ale vydržel to pouze sedm zápasů. Stoudemire podstoupil operaci sítnice. Ta se nakonec zdařila (včetně rehabilitací zabrala 8 týdnů) a Amar'e nakonec vynechal zbytek sezony. V následující sezóně začal nosit ochranné brýle, které si sundává jen na trestné hody.\n\nV sezóně 2009-10 Stoudemire nakonec dovedl Suns k 54 vítězstvím a 28 porážkám, což znamenalo třetí příčku v Západní konferenci. Suns porazili Portland Trail Blazers 4-2 v prvním kole a následně rozdrtili své rivaly San Antonio Spurs 4-0 v semifinále konference. Ve finále konference nepotkali nikoho jiného než obhájce titulu, Los Angeles Lakers. Po prohře prvních dvou zápasů, Stoudemire zaznamenal nejdříve 42 bodů v třetím a následně 21 ve čtvrtém zápase. Série byla tedy srovnána 2-2. Poté co Ron Artest hodil v pátém zápase buzzer-beater a Kobeho Bryantových 37 bodech v šestém zápase nakonec Suns prohráli sérii 4-2.\n\nDne 30. června 2010 se Amar'e Stoudemire po ukončení smlouvy oficiálně stal nechráněným volným hráčem. Dne 5. července téhož roku se dohodl s New York Knicks na nové smlouvě v hodnotě 99 700 000 dolarů vyplácených po dobu pěti let. Spolu s Knicks se Stoudemire znovushledal s hlavním trenérem Mikem D'Antonim, který ho trénoval ještě ve Phoenix Suns.\n\nDne 15. prosince 2010 v prohře proti Bostonu Celtics Stoudemire překonal rekord týmu s více než 30 střelenými body v devíti zápasech za sebou a o dva dny později překonal další týmový rekord, když v devíti zápasech měl více než 50procentní úspěšnost střelby z pole.\n\nStoudemire se mimo jiné opět probojoval do All-Star Game, ovšem poprvé na straně východu a hned do základní pětky spolu s LeBronem Jamesem, Dwyanem Wadem, Derrickem Rosem a Dwightem Howardem.\n\nDne 23. února 2011 uskutečnil New York Knicks \"megatrejd\" a přivedl Amar'emu hvězdné spoluhráče Carmela Antonyho a Chaunceyho Billupse.\n\nAni tyto veliké změny New Yorku nepomohly a byli hladce vyřazeni (4-0 na zápasy) Bostonem Celtics hned v prvním kole play-off. To bylo zapříčiněno mimo jiné i zraněními Chaunceyho Bilupse a Amar'eho Stopudemira (zranění zad).\n\nZkrácená sezóna kvůli stávce v NBA pouze na 66 utkání začala v New Yorku vyškrtnutím Billupse, podepsáním zkušeného defensivního pivota a \"novopečeného\" šampióna Tysona Chandlera. To způsobilo Amar'emu potíže z hlediska dělení se o míč s dalším vysokým a dominantním hráčem. Celkově se jednalo o velmi špatnou sezonu. Důsledky zranění, nepřítomnost rozehrávače (zraněný Baron Davis), nesehranost týmu, výměna trenéra, atd. Přes všechny problémy se Knicks nakonec dostali do play-off jako sedmý nejlepší tým východu, což jim přisoudilo do prvního kola Miami Heat v čele s Dwaynem Wadem a LeBronem Jamesem. New York šel do série bez objevu sezony rozehrávače Jeremy Lina, který musel podstoupit operaci kolene. Po prvních dvou prohraných zápasech Stoudemire neunesl frustraci a v šatně udeřil do krytu hasicího přístroje a pořezal si ruku. Díky tomu promeškal třetí zápas - opět prohraný. K překvapení téměř všech Amar’e nastoupil, aby pomohl týmu ukončit již 13 zápasů trvající šňůru proher ve vyřazovacích bojích. To se nakonec povedlo, když spolu se spoluhráčem Carmelem Anthonym nasázeli soupeři 61 bodů (20 pro Amar’eho).\n\nPosledním týmem NBA, za který Stoudemire hrál, se stal Miami Heat. V červenci 2016 ukončili spolupráci, z NBA všek Stoudemire odešel symbolicky jako člen New York Knicks. Poté podepsal dvouletý kontrakt s izraelským týmem Hapoel Jerusalem.\n"}
{"id": "660089", "url": "https://cs.wikipedia.org/wiki?curid=660089", "title": "Tyler Sloan", "text": "Tyler Sloan\n\nTyler Sloan (* 15. března 1981 v Calgary, Alberta) je bývalý kanadský hokejový obránce a trenér.\n\nJuniorský hokej hrával v rodném městě Calgary, kdy vystřídal týmy Calgary Buffaloes Midget AAA (AMHL), Calgary Royals Junior A (AJHL) v letech (1997/2000) poté odešel do týmu Kamloops Blazers západní hokejové ligy (WHL). Ačkoliv nebyl draftován žádným týmem, podepsal smlouvu s týmem Columbus Blue Jackets ale byl přidělen do záložního týmu Syracuse Crunch v AHL na konci sezóny 2001/02. Poté strávil dalších sedm sezón v záložních týmech v AHL a ECHL, kdy vystřídal pět klubů (Syracuse Crunch, Dayton Bombers, Las Vegas Wranglers, Manitoba Moose a Hershey Bears) s kterým dvakrát vybojoval Calderův pohár.\n\nSezónu 2008/09 začal na farmě Caps v Hershey Bears kde odehrál 5 zápasů poté byl povolán do týmu Washington Capitals kdy debutoval 21. října 2008 proti týmu Calgary Flames kde odehrál 9:03. Sezónu hrával většině na farmě Bears kde odehrál 46 zápasů a do týmu Washington Capitals byl příležitostně povolán a 3. května 2009 byl povolán zpět do týmu v průběhu play-off proti Pittsburgh Penguins kde hrál spolu s Karlem Alznerem kdy zaznamenal jednu asistenci.\n\nNásledující sezónu nastupoval pravidelně za Capitals, kde odehrál 40 zápasů, ale trápilo ho hodně zranění, kdy musel vynechal zápasy. I v nadcházející sezóně 2010/11 ho trapilo zranění a v Capitals odehrál o sedm zápasů měně než minulou sezónu. Po skončení sezóny 2010/11 mu také končila smlouvu s Capitals a vedení klubu mu nenabídlo smlouvu na prodloužení a 1. července 2011 se stal volným hráčem. 29. července 2011 si ho vybral z volných hráčů klub Nashville Predators, který s nim uzavřel jednoletou smlouvu, ve které si vydělá 650 000 dolarů.\n\nDo hlavní sestavy Predators se však neprobojoval, vedení klubu se rozhodl poslat Sloana do jejich farmy v Milwaukee Admirals, kde byl jmenován alternativním hráčem.\n\nJeho sestra Tara Sloanová byla pětkrát kanadskou národní plaveckou šampionkou a kanadská držitelka rekordu, který byl nastaven na soutěžit v plavání zkoušky na Letních olympijských hrách 2000, když ona zemřela v autonehodě v roce 2000. Proto použil věnování k její sestře aby ukázal ve snaze získat místo do kanadského olympijského týmu jako inspirace k jeho hokejové kariéře.\n\n\n"}
{"id": "660090", "url": "https://cs.wikipedia.org/wiki?curid=660090", "title": "Okres Lomže", "text": "Okres Lomže\n\nOkres Lomže (polsky \"Powiat łomżyński\") je okres v polském Podleském vojvodství. Rozlohu má 1353,93 km² a v roce 2005 zde žilo 50 880 obyvatel. Sídlem správy okresu je město Lomže, které však není jeho součástí, ale tvoří samostatný městský okres.\n\nMěstsko-vesnická:\n\nVesnické:\n\n"}
{"id": "660091", "url": "https://cs.wikipedia.org/wiki?curid=660091", "title": "Kubanovský potok", "text": "Kubanovský potok\n\nKubanovský (nebo také Vavřačův či Gorylův) potok je vodní tok v nejvýchodnější části Moravskoslezského kraje v okrese Frýdek-Místek. Potok pramení v Polsku v osadě na Trzicatku, poté přitéká do České republiky, přičemž protéká katastrem obce Hrčava, a posléze překračuje státní hranici se Slovenskem, kde v obci Čierne ústí zprava do říčky Čierňanky. Jedná se o jediný vodní tok v České republice, jenž přitéká z území jiného státu a poté pokračuje do třetí země. Celková délka toku je zhruba 2,5 km, z toho na českém území něco přes 400 m. \n"}
{"id": "660098", "url": "https://cs.wikipedia.org/wiki?curid=660098", "title": "Oldřich Rejnuš", "text": "Oldřich Rejnuš\n\nProf. Ing. Oldřich Rejnuš, CSc. je český ekonom a vysokoškolský pedagog, který je profesorem v Ústavu ekonomiky VUT Brno, fakulty podnikatelské . Je odborníkem na oblast finančních trhů a zejména finančních derivátů a je rovněž autorem řady publikací na tato témata.\n\nProfesní kariéru začínal na generálním ředitelství koncernu Škoda Plzeň jako asistent, vedoucí plánovač a posléze vedoucí oddělení bilancování zakázek. V roce 1990 nastoupil jako vysokoškolský učitel na Provozně ekonomickou fakultu Mendelovy zemědělské a lesnické univerzity v Brně, kde postupně přednášel předměty Ekonomické teorie, Podnikatelská agenda, Burzy a cenné papíry a Finanční trhy. Zde mimo celé řady odborných a akademických funkcí vykonával v letech 1996–2006 funkci vedoucího ústavu financí. Nyní garantuje a přednáší předměty „Peníze, banky a finanční trhy“ a „Burzy a cenné papíry“ na Ekonomicko-správní fakultě Masarykovy univerzity a předměty „Finanční trhy“ a „Právo a finance“ na Podnikatelské fakultě Vysokého učení technického v Brně. Na obou uvedených univerzitách je předsedou státních zkušebních komisí, dále je členem vědecké rady Ekonomicko-správní fakulty Masarykovy univerzity a členem programové rady studijních programů Podnikatelské fakulty VUT v Brně.\n\nV roce 1994 byl habilitován docentem na Provozně ekonomické fakultě Mendlovy zemědělské a lesnické univerzity v Brně v oboru finance. Dne 10. listopadu 2003 byl jmenován profesorem v oboru odvětvová ekonomika a management.\n\nJe autorem jedné monografie, několika skript, více než třiceti původních vědeckých prací a mnoha příspěvků přednesených na mezinárodních kongresech a vědeckých konferencích. Podílel se rovněž na uspořádání mnoha mezinárodních vědeckých konferencí a byl spoluřešitelem několika výzkumných projektů a grantů.\n\n"}
{"id": "660099", "url": "https://cs.wikipedia.org/wiki?curid=660099", "title": "Neubert", "text": "Neubert\n\nExistuje více nositelů příjmení Neubert:\n\n"}
{"id": "660105", "url": "https://cs.wikipedia.org/wiki?curid=660105", "title": "Viliam Malík", "text": "Viliam Malík\n\nViliam Malík (21. listopadu 1912, Bratislava – 20. ledna 2012, Bratislava) byl slovenský fotograf, považovaný za průkopníka žurnalistické fotografie na Slovensku. Patřil k představitelům slovenské meziválečné fotografické moderny.\n\nV letech 1928 – 1932 byl studentem obchodní akademie, kde přišel poprvé do kontaktu s fotografováním. S žurnalistickou fotografií začínal ve známém bratislavském mládežnickém fotoklubu YMCA, který sdružoval amatérské fotografy.\n\nOd roku 1936 spolupracoval s pobočkou ČTK na Slovensku.\n\nV roce 1938 připravil s Milošem Dohnánym, dalším z představitelů slovenské fotografické moderny, velkou výstavu \"Slovensko ve fotografii\" v dnešním Slovenském národním muzeu.\n\nVe věku 95 let se v roce 2007 stal \"Osobností české fotografie\" a zároveň získal cenu za celoživotní dílo ve Středoevropském domě fotografie v Bratislavě.\n\n"}
{"id": "660106", "url": "https://cs.wikipedia.org/wiki?curid=660106", "title": "Virofág", "text": "Virofág\n\nVirofágy (z latinského \"virus\" - \"jed\" a řeckého \"φάγειν fágein\" - \"jíst\") jsou skupina nedávno objevených virů podobných satelitním virům, které však, na rozdíl od těchto soukmenovců pro hostitelské viry neškodných, jsou pro své hostitele smrtelně nebezpečné, způsobují chřadnutí a následně jejich smrt.\n\nDosud (polovina r. 2015) je známo přibližně 20 druhů, náležících ke čtyřem vývojovým liniím.\nPrvní z virofágů, Sputnik, byl objeven ve virových částicích rodu \"Mamavirus\", jehož hostitelem je améba \"Acanthamoeba polyphaga\". Jeho velikost je 50 nm, genom má 18 343 bp a 3 geny pravděpodobně patřící Mamaviru. Jeho příbuzným by mohl být čtvrtý objevený virofág, Sputnik 2, objevený r. 2012 ve virech \"Lentille\" příbuzných rodu \"Mimivirus\" (náleží do stejné čeledi Mimiviridae). V jeho DNA jsou totiž fragmenty známé z virofágu \"Sputnik\". Je unikátní tím, že může vsunout svou DNA do genomu svého hostitele. Obsahuje fragmenty DNA, nově nazvané transpovirony, které se chovají podobně jako transpozony v buněčných hostitelích. Do stejné vývojové linie patří i několik později objevených virofágů: Phaeocystis globosa virus virophage objevený v r. 2013, o rok později popsaný Zamilon, parazitující na obřím viru Mont1 (\"Mimiviridae\"), nebo Miers Valley soil virophage, odhalený r. 2014 v environmentálních vzorcích z antarktické půdy.\n\nDruhým objeveným virofágem, ale odlišné vývojové linie než \"Sputnik\", je Mavirus, který napadá \"Cafeteria roenbergensis virus\" (CroV), patogen dravého mořského bičíkovce \"Cafeteria roenbergensis\". Genom má 19 063 bp a obsahuje retrovirové integrázy a DNA polymerázy B. Sekvence DNA je nejpodobnější eukaryotickým transpozonům, což by svědčilo pro jejich virový původ. Buňky si tak zřejmě snaží pomoci v boji proti CroV. Ke stejné linii patří později (2013) objevený Ace Lake Mavirus (ALM).\n\nTřetí objevený virofág, Organic Lake virophage (OLV), odlišné vývojové linie než výše uvedené, byl objeven roku 2011 ve slaném antarktickém jezeře Organic Lake. Parazituje na virech \"Phycodnaviridae\", napadajících řasy. Jeho průměr je ~100 nm a genom tvoří 26 421 bp. Do stejné skupiny patří i později (2013) objevené druhy skupiny Yellowstone Lake virophages (v r. 2017 je jich známo sedm: YLSV1 až YLSV7), jejichž kompletní genomy byly získány molekulární analýzou metagenomických sekvencí odebraných z Yellowstonského jezera, jakož i Dishui Lake virophages a Qinghai Lake virophage, metagenomickou analýzou objevené ve vzorcích z východočínského jezera Dishui v r. 2015, resp. Tibetského jezera Čching-chaj-chu v r. 2016.\n\nV r. 2015 byl publikován objev nové, čtvrté vývojové linie virofágů, tzv. rumen virophages (RVP), nalezených molekulární analýzou v metagenomických sekvencích získaných ze střev ovcí. Pravděpodobně parazitují na mimivirech. Vyznačují se několika odlišnostmi ve složení a unikátní stavbou, která naznačuje, že mohly vzniknout jako chiméry virofága a polintoviru.\n\nVirofágové dokáží zprostředkovat horizontální přenos mezi viry, obdobně jako jiné viry mezi buňkami. Jelikož jsou pro své hostitele smrtící, slouží takřka jako pomocníci buněk v boji proti virům, které je napadají. Z hlediska léčby virových onemocnění jde o objev velice zajímavý, i když například medicínsky významné viry z čeledí Retroviridae nebo Orthomyxoviridae jsou příliš malé a nemohou proto sloužit jako hostitelé virofágů.\n\nLhotský, Josef. \"Úvod do studia symbiotických interakcí mikroorganismů. Nový pohled na viry a bakterie\". Praha, Academia, 2015, 208 s, s. 51-54.\n\n"}
{"id": "660119", "url": "https://cs.wikipedia.org/wiki?curid=660119", "title": "Jiří Hanák", "text": "Jiří Hanák\n\nJiří Hanák (* 27. února 1938, Buchlovice) je český novinář, signatář Charty 77, nositel Ceny Ferdinanda Peroutky. \n\nVystudoval Filozofickou fakultu Univerzity Karlovy v Praze. Po ukončení školy působil od roku 1967 jako redaktor časopisu \"Reportér\", po dvou letech však v rámci normalizace musel toto místo opustit a živit se jako dělník. V roce 1977 podepsal Chartu 77, od ledna 1988 působil v samizdatových \"Lidových novinách\", v jejichž redakci \"Lidových novin\" zůstal i po sametové revoluci v listopadu 1989, a to ve funkci zástupce šéfredaktora.\n\nByl i redaktorem \"Svobodného slova\", stál u počátků časopisu \"Týden\"; z příběhů, které v letech 1999–2000 pro časopis psal, sestavil a vydal v roce 2001 knihu \"Orwellovo století\", ilustrující rok po roce průběh a nejdůležitější události 20. století. Později nastoupil jako komentátor do deníku \"Právo\". Od dubna 2016 začal publikovat opět v Lidových novinách.\n\nJe označován za doyena dnešních českých sloupkařů a je považován za mistra politicky aktuálního, historicky poučeného, vtipného krátkého komentáře, vynikajícího krásnou češtinou. \n\nV letech 1963-68 byl členem Komunistické strany Československa (KSČ). \n\nV roce 2005 mu byla udělena novinářská Cena Ferdinanda Peroutky. Roku 2016 získal Cenu Opus Vitae „za mistrovství pera, občanskou statečnost a paličatost“. \n\n"}
{"id": "660120", "url": "https://cs.wikipedia.org/wiki?curid=660120", "title": "DR řada V 60", "text": "DR řada V 60\n\nLokomotiva řady V 60, po roce 1970 106 Německých říšských drah je čtyřnápravová motorová lokomotiva pro posun a lehčí traťovou službu v nákladní dopravě, s hydrodynamickým přenosem výkonu a spojnicovým pohonem.\n\nKolem roku 1950 začaly DR plánovat pořizování nových typů motorových lokomotiv a jejich postupné zavádění do provozu. Vedle tří typů lokomotiv pro traťovou službu – řady V 100, V 180 a V 240 – se uvažovalo i o lokomotivě s výkonem 440 kW pro středně těžký posun. Plán byl pořídit v letech 1961 – 1975 600 těchto lokomotiv. Později byl dokonce tento požadavek zvýšen na 660. Počítalo se i se zájmem průmyslu (cca 500 lokomotiv) a exportem (100 lokomotiv). Lokomotivy měly mít hydrodynamický přenos výkonu. V provozu měly nahradit především parní lokomotivy řad 89, 91 a 92.\n\nNová lokomotiva měla mít nápravový tlak pod 15 t, měla být schopná průjezdu obloukem o poloměru 80 m, minimálním poloměrem zaoblení lomu sklonu vydutého 400 m a vypuklého 300 m, k tomu měla mít nízké emise hluku, zejména pro dobrou srozumitelnost zvukových návěstí pro posun, měla být bezpečná pro jízdu posunovačů na stupačkách a měla na čelech umožňovat bezpečný přechod z jedné strany vozidla na druhou. Dále byly požadovány dva rychlostní rozsahy – pro jízdu a pro posun - a možnost jednomužné obsluhy na traťovém výkonu.\n\nLokomotivka VEB Lokomotivbau »Karl Marx« (LKM) v Babelsbergu dokončila první prototyp podle zadání DR v roce 1959. Lokomotiva byla označena V 60 1001 a od 5. února byla nasazena do zkušebního provozu. V září 1959 byl dokončen i druhý prototyp – V 60 1002. Lokomotivy byly dlouhodobě nasazeny na posunu na seřaďovacím nádraží v Seddinu a také na mnoha traťových výkonech s nejrůznějším zatížením. Během zkoušek se objevily problémy s motorem, poškození hydrodynamických převodovek, řazení převodů i spojnicového pohonu. Vyřešení těchto problémů poněkud zpozdilo sériovou výrobu.\n\nV roce 1961 byla vyrobena série pěti strojů, na kterých již byly provedeny některé změny vyplývající ze zkušebního provozu prototypů, včetně zesílení rámu. V roce 1962 započala v LKM Babelsberg (někdy se uvádí i zkratka LB nebo LOB) výroba série 163 lokomotiv řady V 60, která byla dokončena v roce 1964. Ačkoliv se lokomotivy osvědčovaly, přesto zde zůstala ještě možnost zlepšení. Na přelomu let 1963/64 dokončili v LKM vylepšenou variantu V 60 1201, kterou představili na lipském jarním veletrhu 1964. Konstrukce lokomotivy byla navržena tak, aby šlo použitím nových celků jednoduše modernizovat i lokomotivy V 60. Lokomotiva dostala i 5t balast z šedé litiny pro zvýšení tažné síly, stanoviště strojvedoucího bylo rozšířeno na celou šířku rámu a střecha vybíhala až před čelní okna. V rámci plánovaného přerozdělení výroby však byl produkcí dalších lokomotiv této řady pověřen podnik VEB Lokomotivbau Elektrotechnische Werke Hennigsdorf (LEW) Hennigsdorf (nyní součást koncernu Bombardier). Některé lokomotivy řady 106 byly osazeny pantografovým sběračem proudu pro účely kontroly stavu trakčního vedení.\nPři přeznačení v roce 1970 dostaly lokomotivy řadové označení 106. V roce 1975 byl dodán stroj 106 999 a jelikož řada 107 již byla obsazena, další lokomotivy nesly řadové označení 105. V roce 1982 byla dodána poslední – 105 165. DR ještě poté odkoupily některé lokomotivy od průmyslu, ty byly označeny také řadou 105 s inventárními čísly 900 a vyššími.\n\nS celkovým počtem 2.256 vyrobených lokomotiv patří řada V 60 k nejpočetnějším řadám evropských normálněrozchodných lokomotiv. Z tohoto množství pouze 188 lokomotiv vyprodukoval LKM (včetně 17 pro průmysl). \n\nK 1. 1. 1992 byla všechna hnací vozidla DR v rámci přípravy na fúzi s DB přeznačena podle schématu DB. Lokomotivám řad 105 a 106 byla nově přidělena řadová označení 345 a 346. Po vzniku DB AG začaly být východoněmecké V 60 (ř. 345 a 346) vytlačovány třínápravovými západoněmeckými V 60 (ř. 362 – 365), a to z důvodu menší opotřebovanosti a možnosti dálkového ovládání. Lokomotivy řad 345 a 346 tak byly postupně vyřazovány z provozu. V roce 2010 provozovala několik těchto strojů divize DB Autozug a dalších několik širokorozchodných lokomotiv ř. 347 stále zůstávalo v provozu v přístavu Mukran. Kromě lokomotiv DB AG zůstává v provozu množství lokomotiv v průmyslu a u privátních dopravců.\n\nV roce 1986 byl uveden do provozu poslední velký projekt NDR v oblasti dopravy – trajektové spojení Mukran - Klaipėda. V Mukranu vzniklo rozsáhlé přístavní kolejiště se 48 km kolejí normálního rozchodu a 24 km kolejí rozchodu 1520 mm. Pro posun na širokorozchodné části kolejiště bylo upraveno 14 lokomotiv řad 106 a 105. Kromě změny rozchodu, úprav jalového hřídele a brzdy se jednalo i o úpravu pojezdu pro nájezd na trajekt (zlom nivelety koleje 2°), dosazení samočinných spřáhel, dvojčlenného řízení a s tím související protismykové a skluzové ochrany, mazání okolků a ohřev chladicí vody při odstavení. Lokomotivám zůstalo původní označení až do roku 1992, kdy byly označeny zvláštní řadou 347 s ponecháním původních inventárních čísel. Z důvodu poklesu trajektové přepravy jich byla již většina vyřazena.\n\nOd poloviny 80. let byly hledány cesty ke zvýšení hospodárnosti provozu řady 105/106. V lokomotivě 106 900 byl delší dobu zkoušen šestiválcový motor o výkonu 365 kW. Jeho zástavba však byla příliš náročná, proto se od dalších remotorizací upustilo. Namísto toho byla zvolena cesta snížení výkonu stávajícího motoru na 365 kW při 1100 ot./min. a dosazení nové hydrodynamické převodovky GS 20/4.9 AR z produkce Strömungsmaschinenbau Dresden. Nová převodovka byla elektronicky řízená a obsahovala pouze dva měniče – pro rozjezd a jízdu. Maximální rychlost klesla z důvodu nižšího výkonu motoru na 44 km/h. Očekávané snížení spotřeby paliva činilo asi 15 t ročně. Upravená lokomotiva 106 736 dostala nové označení 104 736 (od 1. 1. 1992 344 736). V letech 1991 – 1997 bylo takto upraveno v dílnách v Saské Kamenici celkem 83 vozidel. Mezitím se ale změnil názor DB, která upřednostnila univerzální použitelnost před omezením spotřeby a do konce roku 2002 všechny upravené lokomotivy řady 344 vyřadila.\n\nPro potřeby průmyslu bylo do Československa dovezeno celkem 144 těchto lokomotiv, v roce 1995 byly zbylé stroje přečíslovány na řadu 716.\n\nV letech 1965 - 1986 exportoval závod LEW \"Hans Beimler\" 293 lokomotiv typu V 60 do Bulharska. Z toho 127 lokomotiv V 60 zakoupily BDŽ, ostatní bulharský průmysl. Lokomotivy byly označeny řadou 52 s inventárními čísly 001 - 293. \n\nLokomotiva V 60 je dieselová lokomotiva s hydraulickým přenosem výkonu, s rámovým čtyřnápravovým pojezdem, kapotového uspořádání s lehce asymetricky umístěným vyvýšeným stanovištěm strojvedoucího. Svařovaný hlavní rám je velmi stabilní konstrukce, aby mohl snášet nárazy při posunu bez deformací. Čelníky jsou jako díly podléhající opotřebení snadno vyměnitelné. Také horní deska s potřebnými otvory je k rámu přivařena.\nPojezd tvoří čtyři hnací dvojkolí spojená po dvojicích Beugniotovými pákami, příčný posuv všech dvojkolí je 25 mm. Dvojkolí jsou odpružena listovými pružnicemi. Kabina strojvedoucího se nachází nad třetí nápravou. V přední, delší kapotě je umístěn chladič, motor a rozvodovka s připojeným dynamostartérem a generátorem ventilátoru, zadní kapota obsahuje palivovou nádrž, vzduchojemy a baterie. Hydrodynamická převodovka typu měnič-spojka-spojka s připojenou dvourychlostní reverzační převodovkou je umístěna pod podlahou kabiny.\n\nPohon lokomotivy obstarává dvanáctiválcový nepřeplňovaný komůrkový motor typu 12 KVD 18/21 z produkce berlínského VEB Motorenwerks Johannistal. Stejný motor, ale v přeplňované verzi, je použit i u řad V 100 a V 180. Motor je seřízen na 478 kW (650 PS) při 1500 ot./min. K motoru je připojena již zmíněná rozvodovka a přes pružnou spojku a krátký kloubový hřídel hydrodynamická převodovka GRS 12/5,1, resp. od roku 1970 GRS 12/5,2 stejných rozměrů, zaměnitelná s původním typem. Převodovka obsahuje měnič a dvě spojky, plnění probíhá automaticky v závislosti na rychlosti. K hydrodynamické převodovce je připojena přes přírubu mechanická dvourychlostní reverzační převodovka s možností volby převodu pro posun (max. 30 km/h) a trať (max. 60 km/h). Od ní se přes ozubená kola pohání jalový hřídel, který se nachází mezi 2. a 3. nápravou a je propojen spojnicemi se všemi dvojkolími.\n\nLokomotiva je vybavena samočinnou tlakovou brzdou Knorr, přídavnou brzdou a ruční brzdou působící na všechna kola. Všechna kola jsou obrzděna jednostranně špalíkovou brzdou.\n\n\nDále jsou zachovány stroje V 60 1067, 1068, 1078, 1095 a 1120.\n\nKolektiv:Atlas vozidel 2. díl – Motorové lokomotivy ČD, ZSSK, průmyslu, M-Presse, Zlín 2002\n"}
{"id": "660131", "url": "https://cs.wikipedia.org/wiki?curid=660131", "title": "Me'ir Pa'il", "text": "Me'ir Pa'il\n\nMe'ir Pa'il ( מאיר פעיל, rodným jménem Me'ir Pilevski, מאיר פילבסקי, narozen 19. června 1926 – 15. září 2015) byl izraelský vojenský historik, politik a bývalý poslanec Knesetu za strany Moked a Machane smol le-Jisra'el.\n\nNarodil se v Jeruzalému. Vystudoval obecné dějiny a blízkovýchodní studia na Telavivské univerzitě. Získal doktorát z obecných a vojenských dějin. V letech 1943–1948 sloužil v jednotkách Palmach, pak sloužil v izraelské armádě. Byl velitelem ústřední důstojnické školy a ředitelem oddělení vojenské teorie při generálním štábu. Z armády odešel s hodností plukovníka (Aluf Mišne) v roce 1971. Je zakladatelem \"Společnosti pro vojenské dějiny\".\n\nV roce 1973 zakládal hnutí Smol Jisra'eli Chadaš (\"Nová izraelská levice\"). V roce 1973 se také stal předsedou strany Moked. Za ni poprvé zasedl v izraelském parlamentu po volbách v roce 1973. Stal se členem výboru pro vzdělávání a kulturu. V roce 1977 zakládal formaci Machane smol le-Jisra'el (\"Levicový tábor Izraele\"), na jejíž kandidátce se dostal do Knesetu po volbách v roce 1977. Nastoupil jako člen do parlamentního výboru pro vzdělávání a kulturu, výboru práce a sociálních věcí a výboru pro imigraci a absorpci. Předsedal společnému výboru pro požár plynového zásobníku v Ejn Kerem. Mandátu se ovšem vzdal předčasně v průběhu funkčního období, v květnu 1980. Šlo o součást předem dohodnuté rotace lidí na kandidátce.\n\n"}
{"id": "660136", "url": "https://cs.wikipedia.org/wiki?curid=660136", "title": "Mistrovství světa v cyklokrosu 1950", "text": "Mistrovství světa v cyklokrosu 1950\n\n1. mistrovství světa v cyklokrosu se konalo 4. března 1950 v Paříži ve Francii. Závodu se účastnilo 23 závodníků, z nichž 21 jich dojelo do cíle. Trať závodu byla dlouhá 23,25 km. Zlatou medaili vybojoval Jean Robic ve spurtu v cílové rovince před Rogerem Rondeauxem. S téměř dvouminutovou ztrátou dojel třetí Pierre Jodet. Všichni medailisté byli z Francie.\n"}
{"id": "660138", "url": "https://cs.wikipedia.org/wiki?curid=660138", "title": "Mistrovství Evropy v atletice 1966", "text": "Mistrovství Evropy v atletice 1966\n\n8. mistrovství Evropy v atletice se uskutečnilo ve dnech 30. srpna – 4. září 1966 v maďarské Budapešti na stadionu Ference Puskáse, který v té době ovšem ještě nesl jméno Népstadion (Lidový stadion). Na tomto stadionu se později uskutečnil evropský šampionát také v roce 1998.\n\nNa programu bylo celkově 36 disciplín (24 mužských a 12 ženských). Československá výprava vybojovala zásluhou čtvrtkařky Anny Chmelkové jednu zlatou medaili. Z žen skončila těsně pod stupni vítězů výškařka Mária Mračnová. Čtvrtá doběhla ve finále běhu na 100 metrů také sprinterka Eva Lehocká, která na dvojnásobné trati skončila šestá. V disku obsadila Jiřina Němcová 7. místo a Štěpánka Mertová osmé.\n\nMezi muži obsadili pátá místa Ladislav Kříž (200 m), Tomáš Jungwirth (800 m) a diskař Ludvík Daněk. Šestý doběhl ve finále běhu na 400 metrů Josef Trousil a Pavel Kantorek dokončil maraton v čase 2.23:49 na 8. místě.\n\n"}
{"id": "660140", "url": "https://cs.wikipedia.org/wiki?curid=660140", "title": "Vibeke Skofterudová", "text": "Vibeke Skofterudová\n\nVibeke Skofterudová (20. dubna 1980 Askim – 29. července 2018 Arendal) byla norská běžkyně na lyžích. Byla olympijskou vítězkou (ZOH 2010) a dvojnásobnou mistryní světa (MS 2005 a MS 2011). V roce 2012 vyhrála jako první Norka Vasův běh a vytvořila nový ženský rekord tohoto závodu (časem 4:08:24,7). V norské reprezentaci skončila poté, co se nedostala na ZOH 2014 v Soči, kariéru ukončila v roce 2015.\n\nVibeke Skofterudová měla staršího bratra Tormoda (* 19. července 1977), jejími rodiči byli Kristin a Karsten Skofterudovi. Vyrůstala ve vesnici Slitu (obec Eidsberg) v jihonorském kraji Østfold. Byla svobodná, žila ve vesnici Mjøndalen (obec Nedre Eiker) v jihonorském kraji Buskerud. V roce 2008 zveřejnila svou lesbickou orientaci − v letech 2008 - 2010 byla její životní partnerkou o tři roky mladší Line Nymo Jarnes.\n\nZemřela při nehodě vodního skútru, příčiny neštěstí se vyšetřují.\n\n"}
{"id": "660141", "url": "https://cs.wikipedia.org/wiki?curid=660141", "title": "Sa'adia Marci'ano", "text": "Sa'adia Marci'ano\n\nSa'adja Marci'ano (: סעדיה מרציאנו, žil 1. května 1950 - 21. prosince 2007) byl izraelský aktivista, politik a poslanec Knesetu za strany Machane smol le-Jisra'el a Mifleget ha-Ichud.\n\nNarodil se ve městě Oujda v Maroku. Ještě v roce 1950 přesídlil do Izraele. Chodil na základní školu v Jeruzalému. Jeho příbuzným je poslanec Knesetu Joram Marci'ano.\n\nV roce 1971 byl jedním ze zakladatelů hnutí Černých panterů. Vydával měsíčník napojený na toto hnutí. Byl členem strany Machane smol le-Jisra'el (\"Levý tábor Izraele\"), na jejíž kandidátce se dostal do Knesetu po volbách v roce 1977. Mandát ale získal až dodatečně, v květnu 1980, poté co rezignoval poslanec Me'ir Pa'il. Šlo o součást předem dohodnuté rotace lidí na kandidátce. V průběhu funkčního období vytvořil vlastní poslaneckou frakci. Nejprve vystupoval jako nezařazený, pak ustavil frakci zvanou Šivjon be-Jisra'el–Panterim (שוויון בישראל-פנתרים, \"Rovnost v Izraeli-Panteři\"). Později, poté co ji posílil příchod dalšího poslance Mordechaje Elgrabliho, byla přejmenována na Mifleget ha-Ichud (\"Strana jednoty\"). Marci'ano v parlamentu působil jako člen výboru práce a sociálních věcí a výboru pro vzdělávání a kulturu. Strana Mifleget ha-Ichud ve volbách v roce 1981 nezískala mandáty.\n\n"}
{"id": "660143", "url": "https://cs.wikipedia.org/wiki?curid=660143", "title": "Mistrovství světa v cyklokrosu 1951", "text": "Mistrovství světa v cyklokrosu 1951\n\n2. mistrovství světa v cyklokrosu se konalo 18. února 1951 v Lucemburku v Lucembursku. Závodu se účastnilo\n27 závodníků, z nichž 21 dojelo do cíle. Trať závodu byla dlouhá 20 km. Zvítězil Roger Rondeaux s více než dvouminutovým náskokem před André Dufraissem. S téměř čtyřminutovou ztrátou dojel třetí Pierre Jodet. Všichni medailisté byli z Francie.\n"}
{"id": "660145", "url": "https://cs.wikipedia.org/wiki?curid=660145", "title": "Porrocekóza ptáků", "text": "Porrocekóza ptáků\n\nPorrocekóza je parazitární onemocnění tenkého střeva ptáků způsobovaného hlísticemi z rodu \"Porrocaecum\". U ptáků se nejčastěji vyskytují:\n\nParazituje u domestikovaných i divokých kachen, perliček a husí. Infikována jsou nejčastěji kachňata ve věku 1-3 měsíců. Obvyklými klinickými příznaky jsou zaostávání v růstu, hubnutí, průjem a poruchy v opeření. Silné infekce mohou způsobit perforaci tenkého střeva nebo nervové příznaky (ataxie, opistotonus, křeče); silnější infekce mohou končit i úhynem.\n\nPopis: Charakteristickým znakem je výrazný žaludek a slepý střevní výrůstek, vybíhající z přední části střeva směrem k hlavě. Samec má tělo dlouhé 12-52 mm je dlouhá 30-79 mm, široká 0,94-2,30 mm; cervikání křídla chybějí. Vajíčka jsou téměř kulovitá, o velikosti 90-118 x 65-91 µm. Vnitřní obsah není rozrýhován, povrch má výrazně zřasenou strukturu.\n\nVývoj je nepřímý (biohelmint). Vajíčka se ve vnějším prostředí vyvíjejí během 5-12 dní až po larvu 1. stadia L1. V mezihostiteli (dešťovky) se larvy uvolní a proniknou do jeho krevního systému, kde v průběhu 1,5-2 měsíců prodělávají další vývoj až do infekčního stadia. V těle konečného hostitele se larvy lokalizují nejprve pod kutikulou svalnatého žaludku a po určitém čase přecházejí na místo své definitivní lokalizace, tj. do tenkého střeva, kde pohlavně dospívají. Prepatentní doba (interval od počátku infekce až po vyloučení prvních vajíček) je 20-22 dní.\n\nParazituje u kosů, špačků a mnoha dalších ptáků z řádu pěvců (\"Passeriformes\"), ojediněle u kura a kachna domácí.\n\nPopis: Samec je dlouhý 21-45 mm, široký 0,5-1,3 mm; cervikální křídla chybějí; spikula se dvěma podélnými křídly. Samice dlouhá 22-68 mm, široká 0,6-1,8 mm; cervikální křídla chybějí. Vajíčka dosahují velikosti 81-117 x 54-97 µm.\n\nVývoj je nepřímý (biohelmint). Vajíčka odcházejí do vnějšího prostředí nerozrýhovaná. Při teplotě 20-22 °C se vyvinou larvy 1. stadia za 12-14 dní. Ve střevě mezihostitelů (dešťovky) se uvolňují z vajíček larvy, které pronikají do krevního oběhu. Do infekčního stadia dospějí larvy v mezihostiteli asi za 6 týdnů.\n\nParazituje u čejky chocholaté, racka chechtavého a další druhů ptáků z řádu bahňáků (\"Charadriiformes\"), ojediněle také u kachny domácí i divoké.\n\nPopis: Samec je dlouhý 18-53 mm, široký 0,56-1,0 mm; cervikální křídla jsou přítomna; spikula dlouhá 0,55-1,24 mm, každá s dvěma kutikulárními křídly. Samice je dlouhá 21-66 mm, široká 0,62-1,67 mm. Vajíčka mají velikost 91-93 x 70-84 µm.\n\nVývoj je nepřímý (biohelmint), podobný jako u \"P. crassum\" nebo \"P. ensicaudatum\". Larva 1. stadia vznikají ve vajíčku za 3-4 týdny při teplotě 19 °C. V mezihostiteli (dešťovky) se infekční larva vyvine za 1-2 měsíce.\n\n\n"}
{"id": "660150", "url": "https://cs.wikipedia.org/wiki?curid=660150", "title": "Mistrovství světa v cyklokrosu 1956", "text": "Mistrovství světa v cyklokrosu 1956\n\n7. Mistrovství světa v cyklokrosu se konalo 19. února 1956 v Baumbusch (oblast na severu Lucemburku) v Lucembursku. Závodu se účastnilo\n37 závodníků, ale do cíle jich dojelo jen 30. Okruh závodu měřil 4 050 metrů a trať závodu byla dlouhá 24. 300 km. Bylo mrazivé počasí. Teplota vzduchu byla −16°C a na trati leželo 15 cm sněhu.\n"}
{"id": "660152", "url": "https://cs.wikipedia.org/wiki?curid=660152", "title": "Mistrovství světa v cyklokrosu 1955", "text": "Mistrovství světa v cyklokrosu 1955\n\n6. Mistrovství světa v cyklokrosu se konalo 6. března\n36 závodníků, ale do cíle jich dojelo jen 33. Trať závodu byla dlouhá 23. 7 km.\n"}
{"id": "660156", "url": "https://cs.wikipedia.org/wiki?curid=660156", "title": "Mistrovství světa v cyklokrosu 1952", "text": "Mistrovství světa v cyklokrosu 1952\n\n3. mistrovství světa v cyklokrosu se konalo 24. února 1952 v Ženevě ve Švýcarsku. Závodu se účastnilo 25 závodníků, z nichž dojelo 19 do cíle. Trať závodu byla dlouhá 24,045 km. Zvítězil Roger Rondeaux z Francie s více než dvouminutovým náskokem před krajanem André Dufraissem. S téměř tříminutovou ztrátou dojel třetí Albert Meier ze Švýcarska. Průměrná rychlost vítěze byla 16,267 km/h.\n\n"}
{"id": "660157", "url": "https://cs.wikipedia.org/wiki?curid=660157", "title": "Britta Johansson Norgren", "text": "Britta Johansson Norgren\n\nBritta Johansson Norgren (* 30. března 1983 v Uppsale) je švédská běžkyně na lyžích. Jde o stříbrnou a bronzovou medailistku z mistrovství světa (MS 2011 a MS 2009).\n\nMá tři sestry (Anna, Kate a Lisa), jejími rodiči jsou Helen a Mats Norgrenovi. Je vdaná, jejím manželem je Jonas Johansson (* 18. března 1984), trenér biatlonu v Sollefteå.\n\n"}
{"id": "660158", "url": "https://cs.wikipedia.org/wiki?curid=660158", "title": "Tompo", "text": "Tompo\n\nTompo (, ) je řeka v Jakutské republice v Rusku. Je dlouhá 570 km. Plocha povodí měří 42 700 km².\n\nPramení na hřbetu Suntar-Chajata. Po většinu toku má charakter horské řeky. Ústí zprava do Aldanu (povodí Leny).\n\nZdrojem vody jsou dešťové a sněhové srážky. Průměrný roční průtok vody činí přibližně 254 m³/s. Zamrzá v říjnu a rozmrzá na konci května.\n"}
{"id": "660163", "url": "https://cs.wikipedia.org/wiki?curid=660163", "title": "Tuostach", "text": "Tuostach\n\nTuostach ( , ) je řeka v Jakutské republice v Rusku. Je 271 km dlouhá. Povodí má rozlohu 20 000 km².\n\nVzniká soutokem řek Chara-Salaa a Bodymba, které pramení na Čerského hřbetu. Ústí zprava do Adyči (povodí Jany).\n\nZdrojem vody jsou převážně dešťové srážky. Zamrzá v říjnu a rozmrzá v květnu až na začátku června. V jejím povodí se nachází více než 40 náledí o celkové rozloze 77 km².\n"}
{"id": "660172", "url": "https://cs.wikipedia.org/wiki?curid=660172", "title": "Carey Price", "text": "Carey Price\n\nCarey Price (* 16. srpna 1987, Anahim Lake, Britská Kolumbie, Kanada) je kanadský hokejový brankář hrající v týmu Montreal Canadiens v severoamerické lize NHL.\n\nPoté co byl Price draftován Montrealem Canadiens, tak pokračoval v juniorské lize WHL za Tri-City Americans. Ve své poslední sezóně ve WHL (2006-07) získal Del Wilson Trophy pro nejlepšího brankáře WHL a byl jmenován do prvního All-Star Teamu WHL a vyhrál cenu CHL Goaltender of the Year pro nejlepšího brankáře celé CHL, která sdružuje nejelitnější juniorské ligy Kanady.\n\nPoté co v roce 2007 podepsal s Montrealem tříletý nováčkovský kontrakt, tak začal nastupovat v nižší severoamerické lize AHL za Hamilton Bulldogs. K Hamiltonu se připojil na poslední tři zápasy základní části a poprvé nastoupil 13. dubna 2007 proti Grand Rapids Griffins a byl hned jmenován první hvězdou zápasu, když zastavil 27 z 28 střel. Price vedl Bulldogs i v playoff a připsal si 15 vítězství a šest porážek. V prvním zápase finále vychytal čisté konto. Následně vyhrál Jack A. Butterfield Trophy pro nejužitečnějšího hokejistu playoff Calder Cupu a stal se nejmladším hráčem, který tuto trofej získal.\n\nPřed sezónou 2007-08 byl potvrzen v sestavě Canadiens. Debutoval 10. října 2007 proti Pittsburghu Penguins a při výhře 3:2 chytil 26 střel. Po prvním měsíci v NHL mu byl udělen Molson Cup za měsíc říjen, který je udělován hráči, který byl nejčastěji vybrán jako první hvězda zápasu. Ačkoliv byl uprostřed sezóny, během ledna přeřazen do Hamiltonu v AHL, tak byl po měsíci povolán zpět aby mohl v klubu plnit roli prvního brankáře, poté co byla před přestupovou uzávěrkou vyměněna dosavadní brankářská jednička Cristobal Huet do Washingtonu Capitals. Následně byl Price jmenován nováčkem měsíce března a hvězdou týdne NHL za první týden v dubnu 2008. Pomohl Canadiens k prvnímu místu ve východní konferenci, což se týmu povedlo poprvé od sezóny 1991-92. Price po základní části vyhrál většinu statistik nováčků-brankářů.\n\nVstup do playoff proti Bostonu Bruins začal Price vychytaným čistým kontem při vítězství 1:0, což jako nováček Canadiens dokázal naposledy Patrick Roy v roce 1986. Další čisté konto vychytal v sedmém zápase a postoupili tak do dalšího kola, ve kterém vypadli s Philadelphií Flyers.\n\nPo úspěšném začátku sezóny 2008-09, kdy získal svůj druhý Molson Cup za měsíc listopad, si 30. prosince 2008 zranil kotník, kvůli čemuž chyběl skoro měsíc, během kterého byl zvolen jako první brankář do NHL All-Star Game 2009 v Montrealu společně se svými spoluhráči Alexejem Kovaljovem, Andrejem Markovem a Mikem Komisarkem. Když se 20. ledna 2009 vrátil na led, tak byl při porážce 2:4 proti Atlantě Thrashers střídán náhradníkem Jaroslavem Halákem. Do playoff se kvalifikovali z osmého místa ve východní konferenci a v prvním kole hráli s Bostonem Bruins, se kterým vypadli už po čtyřech zápasech. Během posledního utkání prvního kola v Bell Centru, v Montrealu diváci sarkasticky tleskali ve stoje.\n\nPrice během sezóny 2009-10 vychytal pouze 13 vítězných zápasů a před playoff ho na pozici jedničky týmu nahradil Jaroslav Halák, který chytal za Canadiens i v playoff, do kterého se dostali z osmého místa. Canadiens se dostali až do finále východní konference, poté co porazily oba favority na Stanley Cup – Washington Capitals a Pittsburgh Penguins, ale Price chytal pouze ve čtyřech zápasech. Vrcholem sezóny pro Price bylo utkání 4. prosince 2009, v němž chytil 37 z 38 střel při vítězství 5:1 nad Bostonem Bruins, ve kterém Canadiens slavili 100 let své existence.\n\nV létě 2010 se Price i Halák stali omezeně volnými hráči, což rozhořelo debaty o tom, jestli zůstane hrdina posledního playoff Halák a nebo mladší Price. Po týdnech spekulací v médiích si Canadiens vybrali Price a Haláka vyměnili do St. Louis Blues a s Pricem prodloužili smlouvu o 2 roky na 5,5 milionu USD (asi 110 miliónů kč).\n\n\n\n"}
{"id": "660175", "url": "https://cs.wikipedia.org/wiki?curid=660175", "title": "Mike Starr", "text": "Mike Starr\n\nMichael Christopher „Mike“ Starr (4. dubna 1966– 8. března 2011) byl americký hudebník, známý jako baskytarista skupiny Alice in Chains, se kterou hrál od jejího založení v roce 1987 až do roku 1993.\n\nV polovině 80. let založil Jerry Cantrell skupinu nazvanou Diamond Lie, ve které hrál i bubeník Sean Kinney a baskytarista Starr. Připojil se k nim i Cantrellův spolubydlící, zpěvák Layne Staley, ale tento funkový projekt zakrátko skončil. Diamond Lie se dostalo pozornosti v oblasti Seattlu, kde začali působit pod novým jménem Alice in Chains. Skupina později podepsala smlouvu se společností Columbia Records, zažila velký úspěch s prodejem svých nahrávek a jejich prezentací v rozhlasových stanicích, během grungeového hnutí začátkem 90. let. Starr byl se skupinou v době vydání alb \"Facelift\", \"Dirt\" a \"Sap\"\n\nStarr opustil skupinu během turné k albu \"Dirt\". Bývalý zpěvák Layne Staley v článku pro časopis Rolling Stone v únoru 1994 uvedl, že Starrův odchod od Alice in Chains pramenil z rozdílných priorit. „My jsme chtěli pokračovat v intenzivním koncertním cestování a zátěži, Mike byl pro návrat domů.“ Starr v pořadu \"Celebrity Rehab\", věnovanému léčbě drogové závislosti celebrit, uváděl, že byl vyhozen kvůli jeho vzrůstající drogové závislosti.\n\nStarr později hrál na baskytaru ve skupině Sun Red Sun, kterou vytvořili Ray Gillen a Bobby Rondinelli, bývalí členové Black Sabbath. Tento projekt skončil v roce 1996 Gillenovou smrtí.\n\nV únoru 2011, byl Starr v Salt Lake City zadržen a obžalován pro podezření ze spáchání zločinu držení zakázaných látek .\n\nDne 8. března byl Mike nalezen mrtev ve svém domě v Salt Lake City. Příčina úmrtí byla předávkování léky na předpis.\n\n\n"}
{"id": "660176", "url": "https://cs.wikipedia.org/wiki?curid=660176", "title": "Jindřich Mánek", "text": "Jindřich Mánek\n\nJindřich Mánek (18. července 1912 Raškovice u Frýdku – 18. října 1977 Praha) byl český teolog, duchovní Církve československé husitské, biblista-novozákoník, překladatel, profesor a děkan Husovy československé bohoslovecké fakulty v Praze.\n\nRodák ze slezských Raškovic po ukončení středoškolských studií na místeckém gymnáziu od roku 1931 studoval teologii na Husově československé evangelické fakultě bohoslovecké (HČEFB), kterou absolvoval v roce 1937. V témže roce vysvěcen z jáhna na kněze Církve československé (husitské). Roku 1937 byl ustanoven do Pardubic, rok poté přímo jako farář v náboženské obci Heřmanův Městec (1938–1948). Uzavřel sňatek s Annou roz. Seckou (syn Michael).\nV průběhu roku 1946 studoval teologii na anglické \"University of Durham\" u profesora novozákonní vědy Charlese Kingsleye Barretta, na HČEFB v Praze byl na základě své obhájené disertační práce \"Ježíš výrokových studií\" v témže roce promován doktorem teologie.\nV letech 1948–1950 působil ve funkci ředitele bohoslovecké koleje CČS v Praze. Na nově ustavené Husově československé bohoslovecké fakultě v Praze se od jejího založení (1950) stal řádným profesorem a vedoucím stolice Nového zákona, později vedoucím katedry biblické teologie. V období 1956–1958 stál v čele HČBF ve funkci děkana, několikrát byl také proděkanem. Přestože hlavní oblastí jeho obsáhlé vědecké práce byla novozákonní teologie, jako znalec hebrejštiny působil též v oblasti starozákonní vědy.\nV roce 1957 byl zvolen řádným členem světové oborové organizace novozákoníků \"Studiorum Novi Testamenti Societas\". Jako jeden z předních ekumenicky zaměřených biblistů své doby pracoval v letech 1962–1977 za Církev československou (husitskou) v mezikonfesní novozákonní překladatelské skupině českého ekumenického překladu Bible, od roku 1972 až do své smrti (1977) jako její vedoucí.\n\n\n\n\n"}
{"id": "660181", "url": "https://cs.wikipedia.org/wiki?curid=660181", "title": "Famílie", "text": "Famílie\n\nFamílie (v anglickém originále Parenthood) je americký rodinný televizní seriál, který vznikl na motivy \"Rodičovství\" z roku 1989. Jedná se již o druhý seriál na motivy tohoto filmu (ten první byl vysílán ve Spojených státech v televizní sezóně 1990–1991). První díl seriálu byl ve Spojených státech odvysílán dne 9. března 2010 televizní stanicí NBC, poslední 29. ledna 2015. V České republice seriál vysílala televizní stanice Prima Love.\n\nSeriál vypráví o osudech rodiny Bravermanových.\n\n"}
{"id": "660183", "url": "https://cs.wikipedia.org/wiki?curid=660183", "title": "Zaorálek", "text": "Zaorálek\n\nPříjmení Zaorálek má více různých osobností:\n\n\n\n"}
{"id": "660186", "url": "https://cs.wikipedia.org/wiki?curid=660186", "title": "Tracey Walter", "text": "Tracey Walter\n\nTracey Walter (* 25. listopadu 1947 Jersey City, New Jersey) je americký herec. Objevil se ve více než sto filmech a televizních seriálech.\n\nNarodil se v newjerseyském Jersey City do rodiny řidiče trucku.\n\nVe filmu hrál řadu rolí jako byl \"Bob\" v \"Batmanovi\", \"Cookie\" v \"City Slickers\" či \"Malak\" v \"Barbaru Conanovi\". V letech 1981–1982 se ujal postavy \"Froga Rothchilda\" v situační komedii \"Best of the West\" produkovaném americkou stanicí ABC. Do třech snímků \"Matilda\" (1996), \"Smoochy\" (2002) a \"Baba na zabití\" (2003) jej obsadil kolega a režisér Danny DeVito. Společně si zahráli v devíti filmech, poprvé roku 1978 ve westernové komedii \"Utečeme na jih\". Podílel se také na Nicholsonově projektu nazvaném \"Dva Jakeové\" (1990).\n\nZa ztvárnění filosofujícího opraváře \"Millera\" v \"Repo Manovi\" obdržel roku 1984 Saturnovu cenu pro nejlepšího herce ve vedlejší roli.\n\n\n\n"}
{"id": "660189", "url": "https://cs.wikipedia.org/wiki?curid=660189", "title": "Jicchak Jicchaki (1936)", "text": "Jicchak Jicchaki (1936)\n\nJicchak Jicchaki (: יצחק יצחקי, žil 26. listopadu 1936 – 19. února 1994) byl izraelský politik a poslanec Knesetu za strany Šlomcijon, Likud a Jisra'el Achat\n\nNarodil se ve městě Tiberias. Vystudoval psychologii a pedagogiku na Bar-Ilanově univerzitě. Pracoval jako psycholog a vzdělávací poradce. Měl osvědčení pro výkon profese učitele tělesné výchovy na základních školách. V letech 1961-1963 byl ředitelem zvláštní školy v Tiberiasu.\n\nByl aktivní v hnutí Makabi v Tiberiasu. V roce 1977 se připojil ke straně Šlomcijon, na jejíž kandidátce se dostal do Knesetu po volbách v roce 1977. Nastoupil do parlamentního výboru pro vzdělávání a kulturu a výboru House Committee. Byl předsedou výboru pro prověření systému základního školství a školskou reformu. V průběhu funkčního období formace Šlomcijon splynula se stranou Likud. Po čase ale v roce 1979 Jicchaki z Likudu odešel a dočasně byl nezařazeným poslancem. Pak vytvořil vlastní poslaneckou frakci Jisra'el Achat (Jeden Izrael). Strana ve volbách v roce 1981 nezískala žádné mandáty.\n\n"}
{"id": "660192", "url": "https://cs.wikipedia.org/wiki?curid=660192", "title": "Jicchak Jicchaki", "text": "Jicchak Jicchaki\n\nJméno a příjmení Jicchak Jicchaki (přepisováno též Yitzhak Yitzhaky nebo Itzhak Itzhaky) má více nositelů:\n\n"}
{"id": "660201", "url": "https://cs.wikipedia.org/wiki?curid=660201", "title": "Supreme Soviets", "text": "Supreme Soviets\n\nSupreme Soviets je fiktivní tým ruských komiksových superhrdinů vytvořený firmou Marvel Comics. Je řízen vládou Sovětského svazu a jeho členy jsou Fantasia, Perun, Sputnik, Crimson Dynamo V (Dmitri Bukharin) a Red Guardian (Josef Petkus).\n\nSupreme Soviets vznikli poté, co předchozí tým superhrdinů Soviet Super-Soldiers odmítl dále přijímat rozkazy od sovětské vlády. Jeho členem se stal i Crimson Dynamo, který byl vypovězen od Soviet Super-Soldiers, když vyšlo najevo, že je stále věrný sovětské vládě. I ostatní členové Soviet Super-Soldiers (Vanguard, Ursa Major a Darkstar) měli být přinuceni připojit se k Supreme Soviets, avšak raději zběhli do Spojených států. Zde zůstali na základně Avengerů, kde jim dovolil pobývat Kapitán Amerika, a požádali o politický azyl.\n\nSupreme Soviets dostali rozkaz potrestat tyto přeběhlíky. Fantasia použila svou schopnost iluzí na zamaskování členů svého týmu jako Avengerů: Red Guardiana jako Kapitána Ameriku, Peruna jako Thora, Crimson Dynamo jako Iron Mana a Sputnika jako Visiona, a sama sebe zneviditelnila. Takto zamaskovaný tým porazil tři přeběhlé členy Soviet Super-Soldiers a těžce je poranil.\n\nKapitán Amerika poté cestoval do Sovětského svazu, aby zjistil, kdo stojí za tímto útokem. Tři umírající Soviet Super-Soldiers pomocí Darkstařiných schopností promítli své mysli do stvoření z oživené darkforce ve tvaru medvěda a zaútočili jak na Kapitána Ameriku, tak i na Supreme Soviets. Supreme Soviets byli stvořením absorbováni a jejich životní síla měla posloužit k vyléčení Soviet Super-Soldiers. Kapitán Amerika však Soviet Super-Soldiers přesvědčil, aby je nechali naživu a stvoření následně zmizelo. Kapitán Amerika se pak vrátil domů, kde se již Soviet Super-Soldiers rapidně rychle uzdravovali.\n\nTým později čelil Hulkovi a Pantheonu s cílem unést sovětského občana Igora Drenkova. Drenkov byl asistent Bruce Bannera (alias Hulka) během původních testů gamma bomby, přičemž prosadil test výbuchu i přes Bannerovy zamítavé příkazy. Supreme Soviets bojovali s Hulkem a jeho spojenci na základně, kde tato původní exploze proběhla. Boj skončil remízou.\n\nPo rozpadu Sovětského svazu přešli Supreme Soviets ve známost jako The People's Protectorate. Nakonec se tým sloučil s bývalými Soviet Super-Soldiers a vytvořil tak nový ruský supertým Winter Guard. Po pokusech Winter Guard implementovat DNA zesnulé Darkstar do jiné ženy a tím ji obdařit schopnostmi původní Darkstar, rezignovalo několik členů a znovu vytvořilo The People's Protectorate. Aby přivedli originální Darkstar zpět k životu, rozhodli se pracovat pro Immortuse. Chránili jeho hrad před Dire Wraithy. Steel Guardian (postkomunistický Red Guardian) je v průběhu boje zabit a Fantasma je odhalena jako jeden z Dire Wraithů. po jejím úniku zpět na Zemi je Protektorátem pronásledována. Novým Red Guardianem se následně stal Vanguard.\n\nNový tým se jménem Supreme Soviets se objevil v limitované sérii \"Widowmaker\", kde je na stopě Black Widow a Hawkeyovi. Tým sestává z původního člena Peruna a nových verzí Dynama, Fantasmy a Stupniku.\n"}
{"id": "660202", "url": "https://cs.wikipedia.org/wiki?curid=660202", "title": "Šmu'el Flatto-Šaron", "text": "Šmu'el Flatto-Šaron\n\nŠmu'el Flatto-Šaron (: שמואל פלאטו-שרון, 18. ledna 1930 –7. prosince 2018) byl izraelský podnikatel, politik a bývalý poslanec Knesetu za stranu Pituach ve-Šalom.\n\nNarodil se ve městě Lodž v Polsku. S rodinou se roku 1937 přestěhoval do Francie. Navštěvoval školy v Paříži a Štrasburku. V roce 1945 byl aktivní v komunistických organizacích ve Francii. V roce 1972 přesídlil do Izraele. Stal se podnikatelem.\n\nDo Knesetu se dostal ve volbách v roce 1977 na kandidátce strany Pituach ve-Šalom (\"Rozvoj a mír\"), kterou sám založil. Nastoupil do parlamentního výboru pro ekonomické záležitosti. Francouzský stát požádal o jeho vydání k trestnímu stíhání kvůli podezření z podvodu a zpronevěry. V Izraeli byl v květnu 1981 odsouzen za volební úplatky. Jeho strana kandidovala ve volbách v roce 1981 i volbách v roce 1984, ale bez zisku mandátů.\n\n"}
{"id": "660207", "url": "https://cs.wikipedia.org/wiki?curid=660207", "title": "Votoček", "text": "Votoček\n\nPříjmení Votoček nosí více různých osobností:\n"}
{"id": "660214", "url": "https://cs.wikipedia.org/wiki?curid=660214", "title": "Ťung", "text": "Ťung\n\nŤung ( , ) je řeka v Jakutské republice v Rusku. Je 1 092 km dlouhá. Povodí má rozlohu 49 800 km².\n\nPramení na Středosibiřské vysočině a teče přes Středojakutskou rovinu místy v členitém korytě. Ústí zleva do Viljuje (povodí Leny).\n\n\nZdrojem vody jsou sněhové a dešťové srážky. Průměrný roční průtok vody činí 180 m³/s. Zamrzá v říjnu a rozmrzá ve druhé polovině května až na začátku června.\n"}
{"id": "660217", "url": "https://cs.wikipedia.org/wiki?curid=660217", "title": "Gid'on Hausner", "text": "Gid'on Hausner\n\nGid'on Hausner ( , 26. září 1915 – 15. listopadu 1990) byl izraelský generální prokurátor, politik a poslanec Knesetu za stranu Liberalim acma'im (Nezávislí liberálové).\n\nNarodil se ve městě Lvov v Haliči, v tehdejším Rakousku-Uhersku, dnes Ukrajina. V roce 1927 přesídlil do dnešního Izraele. Navštěvoval střední školu v Tel Avivu a absolvoval obor filozofie na Hebrejské univerzitě. Kromě toho studoval právo na Jerusalem Law School a získal osvědčení pro výkon profese právníka. V mládí se zapojil do židovských jednotek Hagana. Během války za nezávislost v roce 1948 sloužil v izraelské armádě, kde působil u brigády Ecjoni. Na Hebrejské univerzitě přednášel obchodní právo.\n\nByl aktivní v hnutí Machanot ha-olim a ve straně Miflaga progresivit (\"Progresivní strana\"). V letech 1960–1963 byl Generálním prokurátorem Státu Izrael (nejvyšší státní zástupce). Byl hlavním žalobcem v procesu s Adolfem Eichmannem. V roce 1969 se stal předsedou správní rady památníku obětí holokaustu Jad vašem.\n\nPoprvé zasedl do Knesetu po volbách v roce 1965, do nichž šel (jako do všech dalších) za stranu Liberalim acma'im. Nastoupil jako člen do parlamentního výboru pro zahraniční záležitosti a obranu a výboru pro ústavu, právo a spravedlnost. Mandát obhájil ve volbách v roce 1969, po nichž se opětovně stal členem výboru pro zahraniční záležitosti a obranu a výboru pro ústavu, právo a spravedlnost. Zvolení se dočkal i po volbách v roce 1973 (stal se členem výboru pro zahraniční záležitosti a obranu a výboru pro ústavu, právo a spravedlnost), i když v tomto případě na mandát poslance už v březnu 1974 rezignoval. Uspěl i ve volbách v roce 1977. Po nich zasedal coby člen ve výboru pro ústavu, právo a spravedlnost. Kromě toho v letech 1974–1977 zastával post ministra bez portfeje.\n\n"}
{"id": "660240", "url": "https://cs.wikipedia.org/wiki?curid=660240", "title": "Sociologie literatury", "text": "Sociologie literatury\n\nSociologie literatury je jeden z podoborů sociologie kultury. Zkoumá sociální produkci literatury a její sociální důsledky. Velmi vlivná je v tomto ohledu kniha \"Les Règles de L'Art: Genèse et Structure du Champ Littéraire\", již napsal sociolog Pierre Bourdieu roku 1992 (český překlad \"Pravidla umění: geneze a struktura literárního pole\". Přeložili Petr Kyloušek a Petr Dytrt, Brno : Host, 2010).\n\n\n"}
{"id": "660246", "url": "https://cs.wikipedia.org/wiki?curid=660246", "title": "Vladimír Kubáč", "text": "Vladimír Kubáč\n\nVladimír Kubáč (14. dubna 1929 Praha – 24. listopadu 1993 Praha) byl český teolog, duchovní Církve československé husitské, biblista-starozákoník, překladatel, profesor Husovy československé bohoslovecké fakulty v Praze, po roce 1990 profesor a děkan Husitské teologické fakulty Univerzity Karlovy.\n\nPo ukončení středoškolských studií na Vančurově gymnáziu v Praze-Smíchově studoval teologii na Husově československé evangelické fakultě bohoslovecké (1948–1950), v letech 1950–1952 na nově ustavené Husově československé bohoslovecké fakultě v Praze (1965 zde získal doktorát teologie). Na kněze Církve československé (husitské) vysvěcen roku 1952, 1953 sňatek s Jindřiškou, roz. Královou.\nDo roku 1960 působil jako farář v náboženské obci Počátky, poté v Praze-Karlíně (1961– 1967). Souběžně s výkonem duchovenské a knihovnické služby v Karlíně byl externím lektorem hebrejštiny na HČBF, následně se stal odborným asistentem pro obory judaistika a religionistika (1964–1970), posléze dosáhl docentury (1970), profesorem a vedoucím stolice Starého zákona na katedře biblické teologie HČBF byl jmenován v roce 1976. Po vzniku Husitské teologické fakulty Univerzity Karlovy byl jejím proděkanem (1990–1992), děkanem od roku 1992 do své náhlé smrti (1993).\nPatřil nejen k výrazným postavám české biblistiky své doby, ale také ke znalcům dějin a reálií Blízkého východu. Jeho obsáhlá vědecká a ekumenicky vnímavá činnost se přínosně zapsala do českého ekumenického překladu Bible; dva roky po založení starozákonní překladatelské skupiny (1963) se stal jejím členem za Církev československou (husitskou).\n\n\n\n\n\n\n\n"}
{"id": "660263", "url": "https://cs.wikipedia.org/wiki?curid=660263", "title": "Sajfuddín az-Zuabí", "text": "Sajfuddín az-Zuabí\n\nSajfuddín az-Zuabí (: סיף א-דין א-זועבי, \"Sejf el-Din el-Zu'abi\", : سيف الدين الزعبي, žil 1913 – 26. června 1986) byl izraelský politik a poslanec Knesetu za strany Demokratická kandidátka Nazaretu, Demokratická kandidátka izraelských Arabů, Kidma ve-pituach, Šituf ve-pituach, Kidma ve-pituach, Ma'arach, Kidma ve-pituach a Sjednocená arabská kandidátka.\n\nNarodil se v Nazaretu. Vystudoval střední školu. V době před vznikem státu Izrael spolupracoval se židovskými silami Hagana. Patřil do komunity izraelských Arabů. Mezi jeho příbuzné patří další bývalý izraelskoarabský politik Abd ul Azíz az Zuabí a poslankyně Hanín Zuabí.\n\nV letech 1959–1965 a 1971–1974 byl starostou Nazaretu. Poprvé zasedl do Knesetu už po volbách v roce 1949, do nichž nastoupil za stranu Demokratická kandidátka Nazaretu. Byl členem parlamentního výboru pro záležitosti vnitra. Mandát obhájil ve volbách v roce 1951, nyní za stranu Demokratická kandidátka izraelských Arabů. Stal se členem výboru House Committee. Zvolení se za tutéž formaci dočkal i ve volbách v roce 1955. Znovu se stal členem výboru House Committee. Mandátu se vzdal předčasně, v únoru 1956. Pak delší dobu v Knesetu nezasedal. Až ve volbách v roce 1965 uspěl za stranu Kidma ve-pituach. Během funkčního období dočasně tato strana vstoupila do nové formace Šituf ve-pituach, ale pak se opětovně osamostatnila. Az-Zuabí se v Knesetu stal členem výboru pro záležitosti vnitra a pro ústavu, právo a spravedlnost. Mandát obhájil na kandidátní listině Kidma ve-pituach ve volbách v roce 1969, po nichž se stal členem výboru pro záležitosti vnitra a výboru pro jmenování islámských soudců. Zároveň působil jako místopředseda Knesetu. Za Kidma ve-pituach byl zvolen rovněž ve volbách v roce 1973. Během funkčního období tato strana dočasně fúzovala s levicovou stranou Ma'arach, aby se pak znovu osamostatnila a později vplynula do formace Sjednocená arabská kandidátka. Az-Zuabí se stal členem výboru pro jmenování islámských soudců a výboru pro ekonomické záležitosti. Uspěl i ve volbách v roce 1977, nyní za Sjednocenou arabskou kandidátku. V dubnu 1979 na poslanecký post rezignoval. V Knesetu ho nahradil Hamád Abú Rabía.\n\n"}
{"id": "660264", "url": "https://cs.wikipedia.org/wiki?curid=660264", "title": "Jane Birkinová", "text": "Jane Birkinová\n\nJane Mallory Birkinová, nepřechýleně Jane Birkin OBE (* 14. prosince 1946, Londýn, Spojené království) je britská herečka, režisérka, skladatelka a zpěvačka žijící ve Francii.\n\nPochází z umělecky založené rodiny. Její matka Judy Campbellová byla herečka, otec David Birkin byl major (\"lieutenant-commander\") Britského královského námořnictva. Její bratr Andrew Birkin se stal režisérem a scenáristou, herečkou se stala i jedna z jejích tří dcer, Charlotte Gainsbourgová.\n\nPřed filmovou kamerou se poprvé objevila ve snímku \"Fortel, a jak ho získat\" v roce 1965, o rok později si zahrála ve světoznámém dramatickém snímku \"Zvětšenina\", který režíroval Michelangelo Antonioni. V roce 1968 se během natáčení snímku \"Slogan\" seznámila s hercem, zpěvákem a textařem Sergem Gainsbourgem, který byl o 18 let starší než ona a se kterým posléze žila 13 let (1968–1980) a měla s ním dceru Charlotte Gainsbourgovou. Přes svou útlou postavu a téměř chlapecké vzezření zejména v 70. letech patřila mezi sex-symboly své doby. Se Sergem Gainsbourgem také v roce 1969 natočila jeho světoznámý, sexuálně zabarvený duet \"Je t'aime moi non plus\" (Miluji tě, já tebe už ne). Předtím jej s Gainsbourgem nazpívala Brigitte Bardot, ale s ohledem na svoje tehdejší manželství s německým multimilionářem Guntherem Sachsem odmítla jeho uveřejnění.\n\nOd konce 60. let 20. století žije Jane Birkin střídavě v Paříži a v bretaňské obci Saint Pabu. \n\n\n\n\n"}
{"id": "660271", "url": "https://cs.wikipedia.org/wiki?curid=660271", "title": "Hamád Abú Rabía", "text": "Hamád Abú Rabía\n\nHamád Abú Rabía (: חמאד אבו-רביעה, \"Cham'ad Abu Rabi'a\", : حماد أبو ربيعة, žil 1929 – 12. ledna 1981) byl izraelský politik a poslanec Knesetu za strany Arabská kandidátka pro beduíny a venkovany, Ma'arach a Sjednocená arabská kandidátka.\n\nNarodil se v Negevské poušti. Studoval na základní škole v Beerševě a na střední škole v Hebronu. Patřil do komunity izraelských Arabů, respektive izraelských beduínů.\n\nVe věku osmnácti let se stal šejchem svého kmene. Ve volbách v roce 1973 byl poprvé zvolen do Knesetu a to za kandidátní listinu Arabská kandidátka pro beduíny a venkovany. Zastával post člena výboru pro jmenování islámských soudců, výboru pro záležitosti vnitra a životního prostředí a výboru pro veřejné služby. V průběhu volebního období fúzovala jeho strana dočasně se stranou Ma'arach, aby se pak opětovně osamostatnila a nakonec vplynula do nové formace zvané Sjednocená arabská kandidátka. Za ni byl zvolen ve volbách v roce 1977. Mandát ale získal až dodatečně, v dubnu 1979, po rezignaci poslance Sajfuddína az-Zuabího. Šlo o předem dohodnutou rotaci kandidátů. Stal se členem výboru pro ekonomické záležitosti. I on měl později uvolnit místo v Knesetu ve prospěch dalšího kandidáta Džabara Muadího, ale neučinil tak. Byl zavražděn syny Džabara Muadího, který po jeho smrti skutečně zaujal místo v Knesetu. Stal se tak vůbec prvním zavražděným izraelským poslancem.\n"}
{"id": "660278", "url": "https://cs.wikipedia.org/wiki?curid=660278", "title": "Džabar Muadí", "text": "Džabar Muadí\n\nDžabar Muadí, ג'בר מועדי, \"Džabar Mu'adi\", جبر داهش معدي ‎(1. dubna 1919 Jirka – 19. května 2009) byl izraelský politik a poslanec Knesetu za strany Demokratická kandidátka izraelských Arabů, Šituf ve-achva, Šituf ve-pituach, Šituf ve-achva, ha-Sia'a ha-druzit ha-jisra'elit, Kidma ve-pituach, Ma'arach, Kidma ve-pituach a Sjednocená arabská kandidátka.\n\nNarodil se v obci Jirka. Byl členem komunity izraelských Drúzů.\n\nVe volbách v roce 1951 byl poprvé zvolen do Knesetu a to za kandidátní listinu Demokratická kandidátka izraelských Arabů. Zastával post člena výboru pro záležitosti vnitra. Zvolení se za tutéž formaci dočkal i ve volbách v roce 1955. Mandát získal ovšem až dodatečně, v únoru 1956, jako náhradník. Byl pak členem výboru House Committee. Pak jedno volební období v Knesetu nezasedal. Až ve volbách v roce 1961 uspěl za stranu Šituf ve-achva. Byl členem výboru pro záležitosti vnitra a výboru pro jmenování drúzských soudců. Uspěl rovněž ve volbách v roce 1965, do nichž šel za Šituf ve-achva. Tato formace se pak sloučila s poslaneckým klubem Šituf ve-pituach, aby se poté znovu osamostatnila. Muadí nakonec vytvořil vlastní parlamentní frakci nazvanou ha-Sia'a ha-druzit ha-jisra'elit (\"Frakce izraelských Drúzů\"). Byl členem parlamentního výboru House Committee. Poslanecké křeslo si udržel i po volbách v roce 1969, tentokrát za stranu Kidma ve-pituach. Nastoupil do výboru pro jmenování drúzských soudců, výboru pro vzdělávání a kulturu, výboru pro veřejné služby a výboru práce. Poslancem zůstal i po volbách v roce 1973, v nichž opětovně kandidoval za Kidma ve-pituach. Ta ale v průběhu volebního období dočasně fúzovala s levicovou stranou Ma'arach. Pak se znovu osamostatnila a nakonec sloučila do nové formace zvané Sjednocená arabská kandidátka. Právě za ni kandidoval Muadí ve volbách v roce 1977. Ve volbách zvolen nebyl, ale podle dohody uzavřené v rámci strany mělo dojít postupně k střídání jednotlivých kandidátů na jediném poslaneckém křesle, které strana získala. Toto křeslo držel od dubna 1979, po rezignaci poslance Sajfuddína az-Zuabího, poslanec Hamád Abú Rabía. I on měl později uvolnit místo v Knesetu ve prospěch dalšího kandidáta, kterým byl Džabar Muadí, ale neučinil tak. Spor nakonec vyústil v násilný akt, kdy byl Abú Rabía zavražděn syny Džabara Muadího. Ten po jeho smrti v lednu 1981 skutečně zaujal místo v Knesetu. V průběhu několika měsíců zbývajících do voleb v roce 1981 už se ale do práce parlamentu výrazněji nezapojil.\n\nZastával i vládní posty. V letech 1971–1975 byl náměstkem ministra komunikací a v letech 1975–1977 náměstkem ministra zemědělství.\n\n"}
{"id": "660283", "url": "https://cs.wikipedia.org/wiki?curid=660283", "title": "Plynové stabilní hasicí zařízení", "text": "Plynové stabilní hasicí zařízení\n\nPlynové stabilní hasicí zařízení, zkráceně dle ČSN požárního kodexu GHZ.\n\nJako první hasební plyn se objevil oxid uhličitý (CO), a to už začátkem 20. století (1910) v podobě hasicích zařízení pro ochranu transformátorů od společnosti Siemens. V dnešní době je tento plyn využíván také pouze pro bezobslužné prostory typu generátorů nebo trafostanic. Jeho hasební účinky jsou velmi dobré při použití relativně nízké koncentrace pro zdolání požáru. Obsah CO ve vzduchu činí cca 0,04 %, avšak jeho účinky lidský organismus jsou velice zásadní. Již malé změny koncentrace oxidu uhličitého jsou živým organismem velice citlivě vnímány. Koncentrace CO cca 5 % objemu má výrazný biologický účinek na člověka v podobě silných bolestí hlavy, poruchy krevního oběhu, svalové křeče až po ztrátu vědomí popř. smrti. Lze tedy říci, že v současné době dochází k určitému odklonu od tohoto plynu vzhledem k jeho negativním vlivům na lidský organismus. Navíc hustota CO je téměř dvakrát větší než u vzduchu a tedy dochází k jeho hromadění v úrovni podlahy. Oxid uhličitý patří do skupiny tzv. přírodních plynů a zůstává chemicky stálý i po opětovném uvolnění do atmosféry, tedy poté, co splnil svůj účel. Tento plyn také spadá do kategorie skleníkových plynů a je použit jako etalon potenciálu globálního oteplování (PGO = 1l) pro porovnávání skleníkových účinků pro ostatní plyny.\n\nDalšími plyny, které spadají do kategorie přírodních hasebních plynů, jsou argon (Ar) a dusík (N). Jejich získávání probíhá formou destilace ze zkapalnělého vzduchu. Výroba v případě čistého argonu (označení IG-01 dle ISO 14520, GWP = 0) je finančně náročnější v přepočtu na získaný objem, jelikož se v ovzduší nachází pouze v hodnotě cca 0,93 %. Účinky argonu na lidský organismus jsou při normotlakých podmínkách zanedbatelné. Pouze jeho hustota je vyšší než hustota vzduchu a tedy zvyšuje i dýchací odpor plic. Argon je zcela inertní plyn a jeho použití je vhodné převážně pro ochranu speciálních rizik jako je zabezpečení radioaktivních látek, cenných uměleckých děl a při ochraně materiálů, kde hrozí chemická reakce s hasebním médiem. Příkladem mohou být materiály s tzv. metalickým hořením jako je hořčík (Mg), lithium (Li) nebo sodík (Na).\n\nObdobné hasební účinky, resp. fyzikální vlastnosti při styku s ohněm má i nejvíce zastoupený plyn v zemské atmosféře, tj. dusík s procentuálním zastoupením 78,03 %. Hustota dusíku (označení IG-100 dle ISO 14520, GWP = 0) je téměř shodná s hustotou vzduchu a tedy nedochází ke zvyšování koncentrací v úrovni podlahy nebo stropu. Tato skutečnost vytváří z dusíku základní levný pilíř pro plynová hasicí zařízení v podobě čistého dusíku nebo směsí s jinými plyny. Z lékařského hlediska jde o plyn zcela inertní vůči lidskému tělu a za normotlakých podmínek je v těle dospělého člověka rozpuštěný asi 1 litr dusíku. Použití tohoto plynu je všestranné od ochrany počítačových center, kabelových kanálů, archívů, muzeí až po trafostanice.\n\nNejčastěji používanými hasebními plyny pro GHZ v budovách jsou čistý dusík, argonit a inergen. Argonit je směs argonu a dusíku v poměru 1:1, Inergen pak obsahuje 8 % CO² na úkor argonu. Hasební účinek inertních plynů je založen na snížení obsahu kyslíku ve vzduchu pod mez, nutnou k hoření (cca pod 13 %). Z toho důvodu je ale bezpodmínečně nutné zajistit bezpečnou evakuaci osob v co nejkratší době, jelikož dýchání je v takové atmosféře sice možné, ale velmi obtížné a vzhledem k toxickým zplodinám hoření i nebezpečné. \n\nNevýhodou inertních hasiv je potřeba skladování velkého množství plynu – obvykle se proto systémy navrhují tak, že se pro všechny chráněné místnosti v budově používá společná zásoba, která je v případě požáru pomocí ventilů směrována do místa ohrožení.\n\nPůvod inertních hasiv je v severských zemích, kde jsou dále uváděná chemická hasiva zcela zakázána, např. Dánsko.\n\nDruhou skupinou hasebních plynů jsou tzv. chemicky vytvořené plyny nebo také často označované pouze jako chemické plyny. Jako první chemický plyn byl v hojném množství využíván plyn s označením halon 1301. Jeho hasební účinky a nízké hasební koncentrace byly ideální pro použití v systémech plynového GHZ. Ovšem jeho vlastnosti nejsou v souladu s dnešním environmentálním celosvětovým názorem a proto byl již v roce 1997 Montrealským protokolem zakázán. Fyzikální a chemické vlastnosti halonu 1301 jsou velice agresivní vůči přírodě v podobě silného skleníkového plynu – velký potenciál globálního oteplování, s reakcí s ozónovou vrstvou Země – OPD a svojí délkou životnosti v atmosféře – ALT (zkr. ODP – Ozone Depletion Potential; zkr. ALT – Atmospheric Life Time). V současné době je zákonem povolen provoz zařízení pouze ve výjimečných případech jako jsou armáda, letectví a jaderné elektrárny. \n\nZákaz používání halonu 1301 umožnilo uvedení alternativní náhrady v podobě plynu pod označením HFC 227ea (heptafluoropropan, CF3-CHF-CF3), obecně známého pod označením FM 200™, jehož výrobcem je koncern DuPont. Parametry tohoto plynu jsou v dnešní době pouze částečně v souladu s ochranou před změnami klimatu. Jedná se o silný skleníkový plyn, který nemá „žádné“ faktické omezení v používání Kjótským protokolem ani nařízením Evropského parlamentu a Rady ES o některých fluorovaných skleníkových plynech ES č. 842/2006. Účinky plynu na lidský organismus se projevují při vyšších koncentracích než jsou běžné návrhové hasební koncentrace. Ta činí 7,9 %, přičemž hranice NOAEL (nejnižší hranice, při které byly pozorovány škodlivé účinky) činí 9 %. Proto je tzv. bezpečnostní rozmezí velice malé a je na to třeba dbát při návrhu systému. Nicméně všichni výrobci chemických plynů resp. i přírodních plynů primárně nedoporučují setrvávat v chráněné místnosti s vypuštěným plynem či se úmyslně vystavovat účinkům těchto plynů. Klasické použití plynu HFC227ea je v serverovnách a počítačových místnostech.\n\nVelice podobné vlastnosti mají i další plyny ve stejné chemické skupině distribuované pod označením FE™-13 (HFC 23) a FE™-36 (HFC 236fa). Parametry těchto plynů jsou však výrazně horší oproti plynu FM 200™ a nelze tedy vyloučit, že výše zmíněné skleníkové plyny mohou být v blízké budoucnosti omezeny. \n\nVhodným řešením situace je nově vyvinutý hasební plyn pod názvem Novec™ 1230 firmy 3M (označení FK-5-1-12 dle ISO 14520, CF3CF2C(O)CF(CF3)2). Tato nová substance patří do chemické skupiny fluorketonů a zcela potlačila negativní parametry zmíněné halonfluorovodíkové skupiny. Při atmosférickém tlaku se hasební plyn vyskytuje v nevodivé kapalné podobě, která se relativně pomalu odpařuje. Vliv na lidské zdravý je stejný jako v případě ostatních chemických plynů, tj. hasební koncentrace je nižší než toxická hranice. Zde je však rozmezí o mnoho širší, návrhová koncentrace činí typicky 5,3 % a NOAEL 10 %. Použití je opět shodné s ostatními chemickými plyny – hašení serveroven, archivů apod.\n\nChemická hasiva obecně mají velmi malé prostorové nároky a je možno je bez problémů instalovat i do stísněných prostorů menších serveroven.\n\nPři aplikaci inertních plynů je nutné vždy pamatovat na zabudování přetlakových klapek, které umožní vyrovnání tlaku a vytlačení části vzduchu mimo chráněný prostor. V průběhu vypouštění přírodních plynů (dle norem 60 sekund) vzniká uvnitř chráněného úseku přetlak, který může dosáhnout velmi vysokých hodnot – až několik tun/m2. V případě vypouštění chemických plynů je vždy individuální otázkou, zda je nutné instalovat přetlakové klapky. Dle dle posledních výzkumů v Americe (společnost Retrotec) je instalace přetlakovýcch klapek velmi doporučována jak pro přetlak, tak pro podtlak, který byl dosud obecně zanedbáván.\n\nSoučástí každého plynového GHZ musí být ovládací a detekční část, která zajistí včasnou detekci požáru a zajistí provedení všech nezbytných úkonů spojených s vypouštěním hasiva do chráněného prostoru. Spouštění plynového GHZ je realizováno buď pomocí vlastního detekčního systému, který vyhodnocuje stav chráněného prostoru a dále řídí hasicí proces (spuštění ventilu, zpětnou kontrolu apod.), nebo jako řídicí člen může být použita tzv. hasicí ústředna, napojená na již existující objektovou požární signalizaci (EPS).\n\nSpuštění systému je typicky možné třemi způsoby: automatická detekce požáru pomocí požárních hlásičů v chráněném prostoru (pro spuštění jsou nutné dva signály z důvodu eliminace poruchy), manuálně elektricky pomocí spouštěcího tlačítka a manuálně pomocí mechanické spouště umístěné přímo na lahvi s hasicí látkou.\n\nPro správný účinek hasiv je potřeba, aby byla v chráněném prostoru zachována požadovaná koncentrace po dobu alespoň 10 minut (dle ČSN EN 12094, v USA je dle NFPA 2001 požadavek udržet koncentraci min. 10 minut, nejméně však do doby příjezdu hasičů, což je smysluplnější nařízení). Z toho důvodu se po zabudování systému GHZ provádí zkouška těsnosti prostoru (tzv. Door Fan Test). Principem zkoušky je vytvořit v místnosti malý přetlak resp. podtlak (např. 30 Pa). Tlak se vytváří pomocí ventilátoru s přesnou regulací průtoku vzduchu. Pomocí přesného manometru dojde ke komparaci tlakových úbytků a společně s množstvím vháněného vzduchu lze vypočítat celkovou plochu netěsností v měřeném prostoru. Z ní je následně vypočítána doba, za kterou klesne koncentrace hasiva pod stanovenou mez. V případě nevyhovujících výsledků je potřeba místnost lépe utěsnit a zkoušku opakovat. Typická problematická místa jsou kabelové prostupy, otvory vzduchotechniky apod.\n\n"}
{"id": "660284", "url": "https://cs.wikipedia.org/wiki?curid=660284", "title": "Tnu'a demokratit", "text": "Tnu'a demokratit\n\nTnu'a demokratit (: תנועה דמוקרטית; \"Demokratické hnutí\") byla izraelská politická strana existující v letech 1978–1981.\n\nStrana vznikla roku 1978. 14. září 1978 se totiž rozpadl poslanecký klub dosavadní strany Daš. Tato formace přitom byla ve volbách roku 1977 třetí nejúspěšnější. Nyní z ní vznikly tři nové politické strany. Sedm poslanců strany Daš včetně dosavadního lídra Daše, Jiga'ela Jadina, založilo stranu Tnu'a demokratit (dalších sedm založilo stranu Šinuj a jeden založil stranu Ja'ad). Nová strana zůstala (na rozdíl od strany Šinuj) členem vládní koalice kabinetu Menachema Begina. Jiga'el Jadin zůstal vicepremiérem a Šmu'el Tamir ministrem spravedlnosti.\n\nStrana Tnu'a demokratit se ale také později rozpadla. V roce 1980 ji opustili čtyři poslanci: Mordechaj Elgrabli odešel 5. února. Nejprve byl nezařazeným poslancem, pak pomáhal zakládat stranu Mifleget ha-ichud (\"Strana jednoty\"). 8. července odešli Šafik As'ad a Šlomo Elijahu, kteří poté ustavili vlastní frakci Achva. 17. září stranu opustil Akiva Nof, jenž rovněž přešel ke straně Achva. Strana Tnu'a demokratit byla formálně rozpuštěna 10. března 1981. Tehdy měla tři zbylé poslance. Kromě Jiga'ela Jadina a Šmu'ela Tamira to byl ještě Binjamin Halevy. Po zbytek volebního období zasedali v Knesetu jako nezařazení.\n\n"}
{"id": "660287", "url": "https://cs.wikipedia.org/wiki?curid=660287", "title": "Thomas Bayes", "text": "Thomas Bayes\n\nThomas Bayes (1701 (?) – 1761) byl anglický duchovní, dnes známý především pro formulaci tzv. Bayesovy věty, která udává, jak podmíněná pravděpodobnost nějakého jevu souvisí s opačnou podmíněnou pravděpodobností.\n\nTzv. \"bayesovská statistika\" byla využita např. při hledání černých skříněk airbusu Air France, který při letu 447 v červnu 2009 havaroval nad Atlantským oceánem při letu z Jižní Ameriky do Paříže. Uplatnila se také při pátrání po jaderné ponorce USS Scorpion.\n\n\n"}
{"id": "660289", "url": "https://cs.wikipedia.org/wiki?curid=660289", "title": "Blumenthal", "text": "Blumenthal\n\nSlovo Blumenthal má několik významů:\n"}
{"id": "660292", "url": "https://cs.wikipedia.org/wiki?curid=660292", "title": "Achva (politická strana)", "text": "Achva (politická strana)\n\nAchva (: אחווה; \"Bratrství\") byla izraelská politická strana existující v letech 1980-1981.\n\nStrana vznikla jako vedlejší produkt rozpadu poslaneckého klubu strany Daš. Tato formace byla ve volbách roku 1977 třetí nejúspěšnější, ale v roce 1978 se roztrhla na tři nové politické strany: Tnu'a Demokratit (\"Demokratické hnutí\"), Šinuj a Ja'ad. Proces štěpení ale pokračoval dál a tehdy vznikla strana Achva. 8. července 1980 totiž z Tnu'a Demokratit odešli dva poslanci Šafik As'ad a Šlomo Elijahu a ustavili vlastní frakci nazvanou Achva. 17. září 1980 z Tnu'a Demokratit do strany Achva přišel i další poslanec Akiva Nof.\n\nAni Achva se ale nevyhnula dalšímu štěpení. Akiva Nof 28. ledna 1981 odešel do poslaneckého klubu strany Likud. Šafik As'ad přešel 15. července 1981 do strany Telem. Na konci funkčního období Knesetu tak ve frakci Achva zůstával pouze jediný poslanec Šlomo Elijahu. Ve volbách roku 1981 strana nekandidovala a pak přestala fungovat.\n\n"}
{"id": "660293", "url": "https://cs.wikipedia.org/wiki?curid=660293", "title": "Hnutí Zeitgeist", "text": "Hnutí Zeitgeist\n\nHnutí Zeitgeist (The Zeitgeist Movement, TZM) založil režisér Peter Joseph začátkem roku 2009 krátce po zveřejnění dokumentárního filmu . Současným posláním hnutí je především šířit osvětu o problémech a nedostatcích současného společenského zřízení a zároveň představit jako jednu z možných alternativ systém zdrojové ekonomiky (resource-based economy, RBE).\n\nHnutí je apolitické, nepodléhá žádné z existujících politických ideologií, nespolupracuje s politickými stranami, jednotlivci ani zájmovými skupinami, které podporují současný politický, ekonomický a kulturní systém. Hnutí není náboženské, protože odmítá dogmatický světonázor prosazovaný existujícími náboženskými organizacemi a sektami. Hnutí není ani esoterické, protože odmítá jakékoli pseudovědecké vidění světa, které je založené na vytváření dojmu vědeckosti, zároveň však ignoruje nebo přinejmenším nedodržuje průměrné vědecké postupy. Hnutí dále není nacionalistické, rasistické ani sexistické, protože odmítá představu o nadřazenosti jednoho národa, etniky, státu nebo pohlaví nad druhým(i), stejně jako xenofobii, šovinismus nebo přehnaný patriotizmus. Hnutí obhajuje princip trvalé udržitelnosti a současně podporuje The Venus Project Jacqua Fresca. Myšlenky a postoje hnutí jsou odráženy ve filmové sérii \"Zeitgeist\" Petera Josepha (, a ).\n\nHlavním cílem Hnutí Zeitgeist je celospolečenská osvěta, šíření ideje nutnosti zásadní změny a seznamování lidí s konceptem zdrojové ekonomiky po celém světě.\nHnutí je organizované v pobočkách, které existují v několika desítkách zemí světa včetně České republiky.\n\n\nHnutí je kritizované jako kospirační, s nádechem antisemitismu. Charlotte Ward v roce 2011 napsala, že hnutí je kombinací konspiračních teorií, New Age teorií a teorií spiknutí. Michelle Goldberg z časopisu Tablet Magazine nazval hnutí \"prvním světovým apokalyptickým centrem založeným na internetu\" a podotýká, že šíří antisemitské teorie spiknutí.\n\n\n"}
{"id": "660297", "url": "https://cs.wikipedia.org/wiki?curid=660297", "title": "Mifleget ha-ichud", "text": "Mifleget ha-ichud\n\nMifleget ha-ichud (: מפלגת האיחוד; \"Strana jednoty\") byla izraelská politická strana existující v letech 1980-1981. Oficiálně se nazývala Mifleget ha-ichud le-kidum u-le-chinuch ha-chevra be-Jisra'el (מפלגת האיחוד לקידום ולחינוך החברה בישראל, \"Strana jednoty pro pokrok a vzdělávání izraelské společnosti\").\n\nStrana vznikla roku 11. listopadu 1980 poté, co poslanec Sa'adia Marci'ano opustil svou stranu Machane smol le-Jisra'el. 30. prosince 1980 ji pojmenoval Šivjon be-Jisra'el–Panterim (שוויון בישראל-פנתרים, \"Rovnost v Izraeli-Panteři\"). Jméno odkazovalo na izraelské hnutí Černých panterů, mezi jehož zakladatele Marci'ano patřil.\n\nV květnu 1981 se k této formaci přidal i poslanec Mordechaj Elgrabli, který byl původně ve volbách roku 1977 zvolen za stranu Daš. Po jejím rozpadu přešel do strany Tnu'a demokratit, ale ani v ní nezůstal. Po příchodu Elgrabliho získala dosavadní Marci'anova frakce nynější jméno Mifleget ha-ichud. Strana kandidovala ve volbách roku 1981, ale nezískala mandáty protože nepřesáhla 1 % hlasů. Po volbách strana přestala fungovat.\n\n"}
{"id": "660307", "url": "https://cs.wikipedia.org/wiki?curid=660307", "title": "Ja'ad (politická strana)", "text": "Ja'ad (politická strana)\n\nJa'ad (: יעד; \"Cíl\") byla izraelská politická strana existující v letech 1978-1981.\n\nStranu založil 14. září 1978 poslanec Asaf Jaguri, který byl původně ve volbách roku 1977 zvolen za stranu Daš. Po jejím rozpadu založil vlastní politickou formaci. Strana kandidovala ve volbách roku 1981, ale nezískala mandáty protože nepřesáhla 1 % hlasů. Po volbách strana přestala fungovat.\n\nNesouvisí s podobně pojmenovaným politickým uskupením Ja'ad-Hnutí za lidská práva ze 70. let 20. století.\n\n"}
{"id": "660309", "url": "https://cs.wikipedia.org/wiki?curid=660309", "title": "Parenthood", "text": "Parenthood\n\nParenthood v překladu z angličtiny znamená rodičovství. Může se jednat o:\n\n"}
{"id": "660313", "url": "https://cs.wikipedia.org/wiki?curid=660313", "title": "Syagriova říše", "text": "Syagriova říše\n\nSyagriova říše neboli Syagriovo království (latinsky \"Regnum Syagrii\") je historické označení státu, který se rozkládal mezi Sommou a Loirou v dnešní Francii ve druhé polovině 5. století. Vydělil se z rozpadající se Západořímské říše a pod vládou Aegidia a poté jeho syna Syagria vydržel do roku 486 n. l., kdy byl dobyt Franskou říší a rozdělen mezi ní (větší část) a Vizigótskou říši (jako odměna za pomoc při dobytí).\n\n"}
{"id": "660318", "url": "https://cs.wikipedia.org/wiki?curid=660318", "title": "Polní trať", "text": "Polní trať\n\nPolní trať (německy Flur nebo Ried) je označení zemědělského pozemkového celku, který často mívá vlastní pomístní jméno (německy Flurname). Dalšími typy pozemkových tratí jsou například viniční trať nebo lesní trať. Ačkoliv historická forma uspořádání a obhospodařování polních pozemků už je při moderních způsobech hospodaření víceméně opuštěna, názvy polních tratí jsou dosud v mapách využívány a v případě zastavění bývalého zemědělského území často přecházejí i do názvů ulic nebo čtvrtí. \n\nPás zemědělského pozemku terasovitě oddělený od sousedních pásů mezními pásy se nazýval polní lán nebo polní parcela. Ucelený soubor souběžných dlouhých parcel tvoří trať, soubor krátkých parcel se nazývá úsek (či německy blok). Parcela nebo úsek jsou zakončeny souvratí, příčně oraným pásem. Mezní pásy mezi souběžnými parcelami nebo mezi souvratěmi jsou schodkovité, valovité nebo terasovité, někdy jsou tvořeny hromadami sesbíraného kamení. Některé parcely a úseky se ještě podélně člení na záhony oddělené mezizáhonovou rýhou. Všechny tratě a úseky spadající do katastru též vsi se nazývají plužina. \n\nObjekty typu pozemková trať, polní trať a lesní trať jsou v Česku i předmětem katastrální evidence pomístních názvů.\n\n"}
{"id": "660324", "url": "https://cs.wikipedia.org/wiki?curid=660324", "title": "Inkardinace", "text": "Inkardinace\n\nInkardinace (dříve zřídka adskripce) je začlenění, popřípadě včlenění kleriků (tedy jáhnů a kněží) do určité partikulární církve, osobní prelatury nebo nějakého institutu zasvěceného života nebo společnosti mající tuto výsadu. Podle kanonického práva musí být všichni duchovní inkardinováni. Opakem inkardinace je exkardinace, která se provádí spolu s novou inkardinací (v případě, že je nějaký kněz přeložen nebo přestoupí do jiné diecéze, dříve též souhrnně označováno jako transkardinace).\n\n"}
{"id": "660326", "url": "https://cs.wikipedia.org/wiki?curid=660326", "title": "TG", "text": "TG\n\nSpojení písmen T a G může mít různé významy:\n\n\n\n"}
{"id": "660331", "url": "https://cs.wikipedia.org/wiki?curid=660331", "title": "ON Semiconductor", "text": "ON Semiconductor\n\nON Semiconductor je nadnárodní výrobce a dodavatel polovodičů a integrovaných obvodů.\n\nNavrhuje a vyrábí hlavně prvky pro managment napájecí a signální aplikace, logické, diskrétní prvky a zařízení dle individuálních požadavků zákazníka. Jejich výrobky jsou určeny například pro automobilový průmysl, komunikace, výpočetní techniku, spotřební i průmyslové aplikace, LED osvětlení, lékařské, vojenské/letecké i výkonové aplikace. ON Semiconductor provozuje síť výrobních zařízení, prodejních míst a design (vývojových) center v Severní Americe, Evropě a asijsko-tichomořské oblasti.\n\nGlobální ústředí společnosti je ve Phoenixu v Arizoně (USA). Příjmy činily v roce 2010 2,313 miliardy dolarů\n\nSpolečnost vznikla jako divize společnosti Motorola pro výrobu diskrétních analogových a logických obvodů. K oddělení od firmy Motorola a k založení nezávislé společnosti došlo 4. srpna 1999. Bezprostředně před tím šlo o dceřinou společnost (zcela vlastněnou Motorolou).\n\nSpolečnost ON Semiconductor koupila 19. září 2016 společnost Fairchild Semiconductor za 2,4 miliardy dolarů. \n\n\n\n\"Mnoho vývojových a výrobních částí korporace je výsledkem jejich převzetí (viz akvizice).\"\n\n\n\nhttp://www.onsemi.com/PowerSolutions/content.do?id=1071\n"}
{"id": "660339", "url": "https://cs.wikipedia.org/wiki?curid=660339", "title": "Jeden Izrael (1980)", "text": "Jeden Izrael (1980)\n\nJeden Izrael (: ישראל אחת; \"Jisra'el Achat\") byla izraelská politická strana existující v letech 1980–1981.\n\nStranu založil 11. listopadu 1980 poslanec Jicchak Jicchaki, který byl původně ve volbách roku 1977 zvolen za stranu Šlomcijon. Pak se ovšem tato strana sloučila s Likudem, do jehož poslaneckého klubu přešel i Jicchaki. Jenže Likud v té době začal procházet rozkolem, který byl vyvolán nesouhlasem části strany s dohodami z Camp Davidu, které podepsal premiér Menachem Begin a které vedly k uzavření míru mezi Izraelem a Egyptem, ovšem za cenu izraelského stažení ze Sinajského poloostrova. Sedm poslanců Likudu na protest opustilo v roce 1980 poslanecký klub strany (jeden z nich se ovšem později vrátil). Vznikly tak nové politické odštěpenecké formace jako Rafi-Rešima Mamlachtit, kterou založili tři bývalí poslanci Likudu, nebo Techija, na jejímž vzniku se podíleli dva bývalí poslanci za Likud. Další poslanec Josef Tamir odešel do strany Šinuj.\n\nJicchak Jicchaki také opustil Likud a po nějakou dobu vystupoval jako nezařazený poslanec. Pak utvořil novou formaci nazvanou Jeden Izrael. Jicchaki neúspěšně oslovil americko-izraelského basketbalistu Tala Brodyho, aby se k nové straně přidal. Ve volbách roku 1981 strana Jeden Izrael kandidovala, ale nezískala mandáty, protože nepřesáhla 1 % hlasů. Po volbách strana přestala fungovat.\n\nNesouvisí s identicky pojmenovaným politickým uskupením Jeden Izrael z konce 90. let 20. století.\n\n"}
{"id": "660343", "url": "https://cs.wikipedia.org/wiki?curid=660343", "title": "Rango (film)", "text": "Rango (film)\n\nRango je animovaný film režiséra Gore Verbinskieho o chameleonovi, který se dostane do vesnice na divokém západě.\n\nHlavní roli mluví Johnny Depp a o celou animaci filmu se staral tvůrčí tým ILM, pro který byl tento film prvním na poli animovaných filmů.\n\nRango jako bezejmenný chameleón je po havárii auta vyhozen na dálnici v americké poušti a zjistí, že je sám. Jeho auto havarovalo, protože pásovec chce přejít na „druhou stranu“ a setkat se duchem pouště.\n\nZhýčkaný Rango zjišťuje, že v poušti není bezpečno a tak se ocitá ve vesnici Prach, kterou terorizuje jestřáb, kterého omylem zabije. A tak se z něho stane proslulý desperát, kterého se všichni bojí. Ve vesnici zjistí, že není dostatek vody a svojí neznalostí podmínek západu pomůže krysám, aby ukradli poslední zásobu vody. \n\nPo vykradení banky pomocí přátel jde hledat zloděje, které najde, ale ty vodu nemají, protože už byla před tím ukradena a Rango postupně zjišťuje, že důvod, proč je vody málo není v tom, že je sucho a zloději ukradli vodu, ale že starosta tajně a nezákonně kšeftuje s vodou, a tak okrádá všechny obyvatelé ve vesnici a ty nepohodlné zabijí, jako ředitele vodní banky.\n\nDíky konfrontaci se starostou a jeho podřízeným (chřestýšem) se celá vesnice dozvídá, že Rango je podvodník a tak utíká. Při útěku zjistí, jaký má osud, setká se s duchem pouště, a zjistí, kde je opravdu zdroj vody a hlavní ventil, a tak se vrátí do vesnice, postaví se starostovi, který ho sice nejprve přemůže, ale díky svému nápadu, se dostane na svobodu a starostu i jeho podřízené přemůže a tak osvobodí od nadvlády zlého starosty a už vesnice Prach nikdy nebude mít problémy se zásobováním vodou.\n"}
{"id": "660346", "url": "https://cs.wikipedia.org/wiki?curid=660346", "title": "Směrnice", "text": "Směrnice\n\nSměrnice může být:\n\n"}
{"id": "660353", "url": "https://cs.wikipedia.org/wiki?curid=660353", "title": "Machane smol le-Jisra'el", "text": "Machane smol le-Jisra'el\n\nMachane smol le-Jisra'el (: מחנה שמאל לישראל; \"Levý tábor Izraele\") byla izraelská politická strana existující v letech 1977-1981. Je známa také pod akronymem Šeli (של\"י), který znamená Šalom le-Jisra'el (שלום לישראל, \"Mír pro Izrael\").\n\nStrana vznikla před volbami roku 1977 spojením několika menších politických formací jako Meri, Moked, Sia'a soci'alistit acma'it (\"Nez. socialistická frakce\") a také některých aktivistů hnutí izraelských Černých panterů. Ve volbách získala dva mandáty, které pak strana střídavě obsazovala pomocí rotace poslanců. Celkem se tak během funkčního období vystřídalo v poslaneckém klubu strany pět lidí: Arje Eli'av (pak ho nahradil Uri Avnery, pak nastoupil Walíd Hádž Jahjá) a Me'ir Pa'il (pak nahrazen Sa'adjou Marci'anem).\n\n11. listopadu 1980 se ovšem Sa'adja Marci'ano odtrhl od strany a později založil vlastní formaci Šivjon be-Jisra'el–Panterim, jež byla pak přejmenována na Mifleget ha-Ichud (Strana jednoty). Oslabená strana Machane smol le-Jisra'el potom kandidovala ve volbách roku 1981, ale nezískala mandáty, protože neobdržela potřebný počet hlasů. Po volbách strana přestala fungovat. Mnozí její členové ovšem zakládali další levicové uskupení nazvané Progresivní kandidátka za mír, které uspělo ve volbách roku 1984.\n\n"}
{"id": "660359", "url": "https://cs.wikipedia.org/wiki?curid=660359", "title": "Abov", "text": "Abov\n\nAbov ( ) je historické území a bývalá župa v okolí Košic, které je dnes rozděleno mezi Slovensko a Maďarsko. Zaujímá povodí středního Hornádu a Bodvy, východ Slovenského rudohoří a jih Slanských vrchů.\n\nV současnosti je to neformální region, přibližně mu odpovídá Košický region (cestovního ruchu).\n\nVzniklo v druhé polovině 13. století rozpadem Abanovohradu. V roce 1621 Gabriel Betlen připojil Abov k Sedmihradsku. V letech 1786—1790 a 1848—1859 byla spojená s Turňanskou župou, od roku 1881 natrvalo s názvem \"Abovsko-turňanská župa\". V roce 1918 severní část Abovsko-turnianské župy připadla Československu, jižní Maďarsku. V letech 1939–1944 celý Abov náležel Maďarskému království. V současnosti je území součástí Košického kraje a župy Borsod-Abaúj-Zemplén (\"Boršodsko-abovsko-zemplínská župa\").\n\nŽupa zprvu neměla stálé sídlo. Od 16. století se ustálilo v Gönci; v polovině 17. století se centrem stolice staly Košice, kde byl v letech 1779—1780 vybudován reprezentativní \"Župný dom\".\n\nV rámci Uherska župa sousedila s župami Spiš, Šariš, Zemplín, Boršod a Gemer.\n\n"}
{"id": "660363", "url": "https://cs.wikipedia.org/wiki?curid=660363", "title": "Albania", "text": "Albania\n\nAlbania je název z latiny pro:\n\n\n"}
