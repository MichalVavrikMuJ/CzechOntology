{"id": "638924", "url": "https://cs.wikipedia.org/wiki?curid=638924", "title": "Doména Windows", "text": "Doména Windows\n\nDoména Windows (\"NT4-style domain\", \"classic domain\") je v informatice označení pro jednoduchou plochou adresářovou službu, ve které jsou umístěny informace o objektech v počítačové síti (uživatelské účty, počítače, tiskárny, oprávnění a další údaje). Všechny údaje jsou uloženy na určitých počítačích (tzv. řadič domény, PDC, tj. \"primary domain controller\") a případně na záložních počítačích (BDC, \"backup domain controller\"). Řadič domény zajišťuje v počítačové síti autentizaci a autorizaci uživatelů, počítačů i další služby. Klasická Windows doména byla ve Windows 2000 nahrazena adresářovou službou Active Directory.\n\nStandardně má každý víceuživatelský operační systém svoji vlastní databázi uživatelů. Počítače však mohou být připojeny do počítačové sítě, kde nabízejí své systémové prostředky (úložný prostor na disku, připojené tiskárny) jiným počítačům. V takové situaci je nutné řešit oprávnění, které má uživatel pracující na jiném počítači k prostředkům, které jsou sdíleny. Před příchodem \"Domény Windows\" byly používány tzv. \"Pracovní skupiny\" (\"Workgroups\"), kde bylo nutné buď oprávnění k přístupu nastavit všem uživatelům najednou (tj. nebylo možné pomocí oprávnění jednotlivé uživatele rozlišit) nebo všem uživatelům na všech počítačích založit uživatelské účty a nastavit jim oprávnění k jednotlivým sdíleným prostředkům.\n\n\"Doména Windows\" umožňuje vytvořit uživatelské účty na řadiči domény, odkud si všechny ostatní počítače budou tyto informace brát. Zjednoduší se tím správa uživatelských účtů i jiných prostředků, které jsou v síti sdíleny a také se zjednoduší nastavování oprávnění jednotlivých uživatelů k těmto sdíleným prostředkům.\n\nKaždému uživateli je na doménovém řadiči (PDC) založen účet a nastaveno heslo. Ostatní počítače se do Domény Windows připojí, čímž vyjádří důvěru řadiči domény. Když se uživatel snaží k nějaké počítači přihlásit, konzultuje tento počítač přihlašovací jméno a heslo s řadičem domény. Jsou-li schváleny, umožní počítač uživateli přihlášení. Nejsou-li schváleny, uživatel se přihlásit nemůže. Pokusí-li se uživatel využít sdílené prostředky jiného počítače, odešle počítač u kterého je uživatel přihlášen přihlašovací údaje tomu jinému počítači, který je ověří u doménového řadiče. Na odpovědi doménového řadiče pak bude záležet, zda jiný počítač začne uvažovat o případném propůjčení svých prostředků zmíněnému uživateli. Do svého rozhodnutí zahrne i případná oprávnění, kterými je sdílený prostředek chráněn.\n\nZáložní řadič domény (BDC, \"backup domain controler\") obsahuje repliku databáze všech objektů z hlavního řadiče domény (PDC, \"primary domain controller\"), která je průběžně podle PDC aktualizována. Dojde-li k přerušení spojení mezi PDC a BDC, může BDC poskytovat služby ověřování nezávisle na PDC. Po obnovení spojení jsou data na PDC a BDC opět sesynchronizována.\n\n"}
{"id": "638927", "url": "https://cs.wikipedia.org/wiki?curid=638927", "title": "Žižkův dub (Trocnov)", "text": "Žižkův dub (Trocnov)\n\nŽižkův dub v Trocnově (neboli rodný dub Jana Žižky) byl statný památný strom, pod kterým se podle pověsti roku 1360 narodil Jan Žižka z Trocnova. Strom údajně zanikl roku 1700, kdy byl na příkaz církve pokácen a spálen.\n\nPřesná podoba ani věk stromu nejsou známé, dochovaná vyobrazení vznikla až dlouho po jeho zániku. Poprvé byl dub zobrazen v katastrální mapě trocnovského dvora z roku 1780. Podle popisu z pověstí (statný dub s dutinou) by muselo jít o strom minimálně 300 let starý, což by znamenalo, že v době zániku dosáhl alespoň 550 let věku. Rostl 200 metrů SSV od současného (velkého) Žižkova památníku.\n\nKe stromu se váže pověst o narození Jana Žižky. Žižkova matka Kateřina spěchala z pole, protože se blížila bouře. Pod mohutným dubem ji přepadly porodní bolesti, a tak se její syn, po otci pojmenovaný Jan, narodil za bouřky v lese, pod kmenem starého dubu.\n\nProtože se k tomuto místu i po letech stále upírala pozornost místních obyvatel, nechal zde probošt borovanského kláštera roku 1682 vystavět kapli Jana Křtitele. Situace se ale nezměnila, lidé dokonce začali nové stavbě říkat Žižkova kaplička, následkem čehož roku 1700 probošt přikázal Žižkův dub porazit a spálit. Lidé prý tehdy pozůstatky dubu zcela rozebrali a úlomky dřeva nosili s sebou jako talisman.\n\nKaple byla zbořena na jaře 1867 a až roku 1908 zde nechal Adolf Josef ze Schwarzenbergu na přímluvu českých historiků postavit kamenný pomník s nápisem \"„Zde se narodil Jan Žižka z Trocnova“\". Říká se, že pravý kámen je částí prahu původního trocnovského dvorce.\n\nŽižkově rodnému dubu byla věnována pozornost v televizním pořadu Paměť stromů, konkrétně v dílu č.7, Žižkovy stromy.\n\n\n"}
{"id": "638930", "url": "https://cs.wikipedia.org/wiki?curid=638930", "title": "Dubnická kronika", "text": "Dubnická kronika\n\nDubnická kronika je středověký rukopis datovaný přibližně do konce 15. století ve Velkém Varadíně. Jedná se o kompilát několika starších uherských kronik, na který navazuje samostatná práce autora kroniky popisující smrt krále Ludvíka I. a vládu Matyáše Korvína.\n\nJe jedinou královskou kronikou, která se zachovala na Slovensku. Až do roku 1838 byla uložená v Dubnici nad Váhom, odkud ji dal Štefan Ilešházi dal převézt do Národního muzea v Budapešti.\n"}
{"id": "638931", "url": "https://cs.wikipedia.org/wiki?curid=638931", "title": "Bart na vrcholu slávy", "text": "Bart na vrcholu slávy\n\nBart na vrcholu slávy ( ) je 12. díl páté řady amerického animovaného seriálu \"Simpsonovi\".\n\nBartova třída má naplánovánu exkurzi do továrny na krabice. Oproti nadšení ředitele Skinnera a žáka Martina považuje výlet za velmi nudnou záležitost. Naproti továrny leží televizní studio, kde se natáčí pořady klauna Šáši. To láká Barta opustit továrnu a prozkoumat jej. Ve studiu Bart narazí na Šášu, kterému projeví službu, když pro něj ukradne buchtu ze stolu Kenta Brockmana. Šáša Barta zaměstná jako svého asistenta (spíše poskoka). Když už se rozhodne Bart s prací skončit, zastaví ho Šáša s prosbou, jestli by mohl vystoupit v jeho pořadu a říct jednu repliku. Když Bart vystoupí na jeviště, poničí celou scénu a omluví se slovy \"Já to nebyl\". Což přijde publiku jako velmi povedený vtip a stane se miláčkem davu. Bartovi stačí opakovat tuto větu a diváci z něj šílí. Časem jej začne jeho sláva z jedné věty unavovat a snaží se světu ukázat, že má na víc než jen na prázdnou frázi. Když je pozván do pořadu komika Conana O'Briena, chce promluvit na vážné téma ale diváci si žádají jen jeho větu. Bart je zklamaný tím, co se kolem něj děje a odmítá jít na další vystoupení. Marge Barta nakonec přemluví a Bart se rozhodne, že předvede svůj životní výkon. Pronese svou větu, ale publiku se zdá již nudná. Šáša Barta poučí, že se to stává - \"jeden den jsi pro lidi bohem a druhý den poskokem v továrně na krabice\". Tím končí i Bartova sláva. Je ironií, že krabicemi to začalo i končí.\n"}
{"id": "638940", "url": "https://cs.wikipedia.org/wiki?curid=638940", "title": "Břidličná (rozcestník)", "text": "Břidličná (rozcestník)\n\nBřidličná může být:\n\n"}
{"id": "638942", "url": "https://cs.wikipedia.org/wiki?curid=638942", "title": "Bombírování", "text": "Bombírování\n\nBombírování(něm. \"bombieren\" z franc. \"bomber\", vyklenout, vydout) je řemeslná technika tvarování plechu do nerozvinutelných, zejména dutých tvarů. Užívala se při ruční výrobě nádob, misek, helem, brnění a podobně. Ještě počátkem 20. století ji užívali autoklempíři například při výrobě blatníků. V moderní době byla nahrazena lisováním.\n\nVystřižený kus plechu se nejprve „stahuje“, obvykle přes zašpičatělý špalík tvrdého dřeva, upnutý do svěráku. Údery kladiva ve spirále od kraje ke středu se plech přehýbá přes špalík a pozvolna tvaruje. Během stahování se polotovar musí často žíhat, aby se obnovila jeho plasticita, a musí se dávat pozor, aby se na okraji netvořily záhyby. Nahrubo vybombírovaný tvar se pak planýruje zevnitř, aby se vyhladily nerovnosti, vzniklé údery kladiva. Užívají se k tomu vyleštěná tvarová kladiva proti ocelové desce.\n\nS bombírováním se lze setkat už ve starověku, například u zlatých, stříbrných i měděných nádob, misek a pohárů, které se pak často zdobily tepáním reliéfů a ozdob. Ve středověku je užívali zlatníci, stříbrníci, pasíři a mědikovci stejně jako zbrojíři při výrobě pancířů a přileb, a to až do 19. století. Teprve koncem 19. století se začalo bombírování rotačních tvarů nahrazovat rychlejší a přesnější kovotlačitelskou technikou nebo tažením a lisováním do ocelových forem.\n\nJeště na konci 19. a v první půli 20. století bylo bombírování častý pracovní úkon u autoklempířů – předchůdců dnešních karosářů. Truhláři-karosáři zhotovovali z jasanových latí kostry karoserií aut a autobusů. Autoklempíři pak volně z ruky na dlouhých kovadlinkách se sadou speciálních kladívek vyklepávali z plechu bombírované tvary karoserie a šroubovali je na kostru. Mistrovskou, vysoce elegantní práci těchto dávných mistrů dodnes obdivujeme na veteránech – nechce se věřit, že to je ruční práce. S bombírováním se můžeme potkat u kol automobilů, u blatníků, rohů kabin apod. – všude tam, kde je plech tvarován do kulata.\n"}
{"id": "638946", "url": "https://cs.wikipedia.org/wiki?curid=638946", "title": "Těžký časy", "text": "Těžký časy\n\nTěžký časy (anglicky \"Hot Water Music\") je soubor 35 krátkých (obvykle tří- až pětistránkových) povídek výtržníka, pobudy, milovníka žen, alkoholika a v neposlední řadě amerického spisovatele Charlese Bukowského vydaný v roce 1983.\n\nČesky knihu vydalo nakladatelství Pragma v roce 1994 a 2003 .\n\n\n"}
{"id": "638947", "url": "https://cs.wikipedia.org/wiki?curid=638947", "title": "Jeřáb (Orlické hory)", "text": "Jeřáb (Orlické hory)\n\nJeřáb (německy \"Ebereschberg\" či \"Abreschenberg\") je vrchol v České republice ležící v Orlických horách.\n\nJeřáb se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podokrsku Bukovohorský hřbet.\n\nJeřáb je nejnižším a nejsevernějším ze tří vrcholů Bukovohorského hřbetu. Pod jeho severním svahem se nachází Červenovodské sedlo a za ním Prostřední vrch patřící již do hřbetu Suchovršského. Od sousedního vrchu Na Planiskách v rámci hřbetu na jihovýchodě jej odděluje mělké sedlo. Svahy na západě a východě jsou prudké se se značným převýšením. Vrch se nachází asi 8,5 km jihozápadně od města Králíky a asi 7 km východně od města Jablonné nad Orlicí. Vrch s tímto názvem není v oblasti jediný. Asi 8,5 km na severovýchod se nachází stejnojmenná hora, která je nejvyšším vrcholem Hanušovické vrchoviny. Oba vrcholy jsou od sebe na dohled. Vrch leží na území přírodního parku Suchý vrch - Buková hora.\n\nVrch leží na hlavním evropském rozvodí Severního a Černého moře. Východní svah je odvodňován potoky tekoucími do přítoku Moravské Sázavy Březné, západní svah odvodňují potoky posléze se vlévající do Tiché Orlice. Ve východním svahu se nachází Fredův pramen.\n\nSouvislé hospodářské smrčiny jsou částečně vykáceny. V nižších partiích se vyskytují louky. Významnější stavby se ve vrcholovém prostoru nenacházejí, do jižního svahu vybíhá zástavba obce Čenkovice a menší lyžařské vleky.\n\nSeverním svahem stoupá do Červenovodského sedla silnice I/11 Praha - Ostrava. Prostor vrcholu je obsluhován sítí lesních cest různé kvality, další veřejná silniční komunikace se zde nenachází. Přes vrchol prochází červeně značená cyklistická trasa 4071, východně od něj pak zeleně značená turistická trasa 4234 z Červenovodského sedla do Lanškrouna. Prostor vrchu je též obsluhován sítí běžkařských tras přináležejících ke skiareálu v Čenkovicích.\n"}
{"id": "638948", "url": "https://cs.wikipedia.org/wiki?curid=638948", "title": "Cena Václava Paciny", "text": "Cena Václava Paciny\n\nNejlepší hráč Česká Pojišťovna play-off Tipsport extraligy ledního hokeje – Cena Václava Paciny je ocenění pro nejlepšího hokejistu play-off české hokejové extraligy. Toto ocenění uděluje deník Mladá fronta DNES.\n\nOcenění nese od roku 2008 jméno Václava Paciny, dlouholetého sportovního novináře, který zemřel v roce 2006. \n\n"}
{"id": "638953", "url": "https://cs.wikipedia.org/wiki?curid=638953", "title": "Nejlepší hráč utkání (ELH)", "text": "Nejlepší hráč utkání (ELH)\n\nNejlepší hráč utkání je ocenění pro hokejistu české hokejové extraligy, který byl v sezóně nejčastěji vyhlášen hráčem zápasu. Toto ocenění sponzoruje a uděluje oficiální web českého hokeje Hokej.cz a trofej je udělována od sezóny 2009/10.\n"}
{"id": "638962", "url": "https://cs.wikipedia.org/wiki?curid=638962", "title": "Katedrála svatého Bavona", "text": "Katedrála svatého Bavona\n\nKatedrála sv. Bavona (nizozemsky \"Sint-Baafskathedraal\") je římsko-katolická katedrála v belgickém městě Gentu, nazvaná po svatém Bavonovi.\n\nKostel byl postaven na místě kaple zasvěcené Sv. Janu Křtiteli. Původní stavba byla vybudována ze dřeva a vysvěcena roku 942 Transmarem, biskupem z Tournai a Noyonu. Stopy kostela v románském slohu jsou dodnes patrné v kryptě katedrály; zde jsou patrné i doklady rozšíření.\n\nV následném období 14.-16. století došlo ke změnám uspořádání a průběžnému rozšiřování v gotickém stylu. Probíhalo ve třech fázích: ambit a věnec kaplí pochází již z 15. století a na počátku 16. století byl nově vybudován chór ve stylu šeldské gotiky. V druhé fázi, v letech (1462 – 1538) byla vznesena západní věž svatyně (výška 82 m). V roce 1602 dřevěná kopule věže shořela po zásahu bleskem a již nikdy nebyla znovu obnovena. V roce 1553 byla započata stavba hlavní lodě, transeptu a osmi bočních kaplí. Jak věž, tak pozdější části kostela byly vybudovány ve stylu brabantské gotiky. Patrný je nejen rozdíl stylů, ale také výrazný kontrast mezi modrým granitem z Tournai, použitým při stavbě chóru, a pískovcem a cihlami, z nichž byly vystavěny lodě. V roce 1559 (podle některých pramenů 1561), kdy vzniklo gentské biskupství, byl kostel povýšen na katedrálu. Přestavba byla dokončena 7. června roku 1569; v té době získala katedrála víceméně současnou podobu.\n\nV důsledku povstání proti císaři Karlu V. v Gentu roku 1539 bylo rozpuštěno staré opatství sv. Bavona a jeho opat s mnichy musel přesídlit do kostela, tehdy ještě zasvěceného sv. Janovi. Kostel se stal kostelem kapitulárním a mnichové kanovníky. Později katedrála dostala nového patrona – sv. Bavona.\n\nV roce 1559 bylo zřízeno biskupství v Gentu a kostel sv. Bavona povýšen na katedrálu. Bohatý barokní styl interiéru ukazuje na vliv nejdéle vládnoucího (1622-1657) gentského biskupa \"Antonia Triesta\".\n\nZa obrazoboreckých bouří byl kostel dvakrát (v letech 1566 a 1578) vypleněn. V roce 1640 shořela střecha. V dalších letech na kostele proběhla řada oprav a rekonstrukcí.\nPoslední rekonstrukce katedrály byla zahájena v lednu roku 2006.\n\nV katedrále se nachází řada religiózních uměleckých děl. Nejstarší dílo pochází z 8. století, nejmladší z 90. let 20. století. Nejznámější z nich je deskový Gentský oltář, jehož autory jsou Hubert a Jan van Eyck a který je považován za nejznámější a nejvýznamnější dílo časného holandského malířství. Kromě něj se v katedrále nachází dalších 21 oltářů.\n\n"}
{"id": "638965", "url": "https://cs.wikipedia.org/wiki?curid=638965", "title": "Barra", "text": "Barra\n\nBarra může být\n\n\n"}
{"id": "638968", "url": "https://cs.wikipedia.org/wiki?curid=638968", "title": "Rozita Erbanová", "text": "Rozita Erbanová\n\nRozita Erbanová, také Rosita Mary Erbanová, (* 24. srpna 1989 Praha) je česká filmová, televizní a divadelní herečka a dabérka.\n\n\n\nDětská představení od roku 2004\n\n\n\n"}
{"id": "638970", "url": "https://cs.wikipedia.org/wiki?curid=638970", "title": "Rechle u Lenory", "text": "Rechle u Lenory\n\nRechle u Lenory je krytá dřevěná trámová lávka přes Teplou Vltavu, která sloužila k zadržování plujícího dřeva. Nachází se pod silnicí I/39 směrem na Volary.\n\nKrytá dřevěná lávka byla vybudována v roce 1870 a sloužila k zadržování, počítání, usměrňování a vypouštění splavovaného dřeva po Vltavě do papíren v Loučovicích či Větřní. Původně byl prostor rechle uzavíratelný z obou stran dveřmi a na stěnách byla skladována bidla sloužící k uvolňování naplaveného dříví. Otvory v podlaze sloužily pro zasunutí trámků, které za nízkého stavu vody sloužily k zadržení dřeva. Ty pak splavované dříví zadržovaly až do doby, než z okolních jezírek dorazila vyšší vlna.\n\nTermín „rechle“ pochází z němčiny (\"der Rechen\", tj. hrábě).\n\nCelková oprava mostu byla provedena v roce 1985 z iniciativy obce Lenora. Most je chráněnou kulturní památkou.\n\nDřevěná stavba lávky je 25 metrů dlouhá a 1,8 metrů široká a má dřevěné bednění až po střechu. Mostovka leží na třech kamenných pilířích obdélného půdorysu ve výšce asi 6 metrů nad hladinou Vltavy. Stavba je krytá valbovou střechou a z jižní strany se na lávku vstupuje po dřevěných schodech.\n\n"}
{"id": "638982", "url": "https://cs.wikipedia.org/wiki?curid=638982", "title": "Nejlepší obránce (ELH)", "text": "Nejlepší obránce (ELH)\n\nNejlepší obránce je ocenění pro nejlepšího obránce české hokejové extraligy. Toto ocenění sponzoruje a uděluje Deník Blesk.\n\nNejlepší obránce v československé hokejové lize\n"}
{"id": "638986", "url": "https://cs.wikipedia.org/wiki?curid=638986", "title": "Turistická značená trasa 4238", "text": "Turistická značená trasa 4238\n\nTuristická značená trasa 4238 je 14 kilometrů dlouhá zeleně značená turistická trasa Klubu českých turistů spojující Potštejn s Brandýsem nad Orlicí. Kromě zmíněných sídel se na koncích trasy nacházejí stejnojmenné hrady a toky obou Orlic.\n\nPočátek trasy se nachází u potštejnského vlakového nádraží na trati Týniště nad Orlicí - Letohrad. Vzhledem k atraktivitě potštejnského hradu se v jeho okolí nachází větší množství turistických i cyklistických tras, které umožňují zvolit vůči počátečnímu úseku trasy 4238 různé alternativy. Trasa prochází obcí a vstupuje do údolí Divoké Orlice protékající pod západním svahem hradního vrchu. Je vedena po jejím pravém břehu do prostoru tábořiště Vochtánka, kde po lávce přechází řeku a stoupá Modlivým dolem do svahů Svitavské pahorkatiny. Současně opouští území Přírodního parku Orlice, po kterém dosud vedla. V krátkém úseku vede po okraji přírodní rezervace nesoucí rovněž název Modlivý důl.\n\nPo vystoupání z údolí Divoké Orlice vede trasa 4238 přibližně jižním směrem lesem k obci Polom, kde se křižuje se žlutě značenou trasou 7265 přicházející alternativní trasou z Potštejna a pokračující do Sopotnice. Následuje úsek přes pole do nevelkého údolí u osady Hájek, ve které se nachází nepřístupný barokní zámek a rozcestí se zde výchozí žlutě značenou trasou 7266 vedoucí do Chocně.\n\nPřes nevýrazný hřeben vede trasa 4238 do Malé a dále po silnici do Velké Skrovnice. Za ní vystoupá na vrchol Brandýského hřbetu, kde křižuje silnici II/312 Choceň - Žamberk. Odtud klesá jihozápadním směrem podél Dolenského potoka Jiskrovým údolím do Brandýsa nad Orlicí, kde na náměstí končí. V závěrečném úseku vede pod severní stranou brandýského hradu, dolní polovina Jiskrova údolí se opět nachází na území přírodního parku Orlice. V Brandýse nad Orlicí navazují další turistické a cyklistické trasy.\n\nDo Hájku sestupovala trasa dříve příměji po dnes již neexistující lesní pěšině a nezacházela si na rozcestí lesních cest severovýchodně od osady.\n\n"}
{"id": "638988", "url": "https://cs.wikipedia.org/wiki?curid=638988", "title": "Marxistická geografie", "text": "Marxistická geografie\n\nMarxistická geografie je kritická geografie, založená na marxismu, která zkoumá prostorové vztahy v rámci socioekonomická geografie. Je radikální vůči pozitivistické prostorové vědě a základním mechanismům kapitalismu a vykořisťování, které vidí jako základ prostorového uspořádání obyvatelstva. Proto také mladí marxističtí geografové prosazovali společenské změny a prostřednictvím aplikace geografické analýzy sociálních problémů měli za cíl zmírnit chudobu a vykořisťování v kapitalistické společnosti. Za hlavního zastánce marxistického hnutí v socioekonomická geografii je považován kvantitativní geograf David Harvey, který rozvinul marxistickou geografii na začátku 70. let 20. století. \n\nSnaží se vysvětlit a také měnit svět. Marxismus vidí lidské bytosti postupně se transformující z fáze do fáze, až dokud nedosáhnou sociální dokonalosti, a tato transformace je chápána jako cíl vůči společnosti, která by měla být dynamická. Tato změna je důsledkem dialektického procesu střetu mezi protichůdnými silami a vyzdvihuje novou syntézu, která je opět v rozporu, a tak můžeme pokračovat dále. Síly utvářející společnosti, jsou vnímány jako subjekty, které zahrnují kapitál, pracovní sílu, kapitalismus a dalších způsobů výroby, stav, třídu, společnost i trh.\n\nMarxistická geografie zdůrazňuje dialektický vztah mezi sociálními procesy a přírodním prostředím a také prostorové vztahy. To se týká způsobů výroby, která je základem nadstavby společnosti. Vidí prostorové a ekologické problémy, jako je ničení přirozeného prostředí a nerovnoměrný rozvoj hluboce zakořeněný v kapitalismu. Je zaměřen na změny v základní struktuře společenských procesů tím, že mění proces fungování výroby. Marxistická geografie také studuje vnitřní rozpory kapitalismu, jak se vyskytují v krajině a jak se vztahují ke každému individuálně. Příkladem může být měnící se struktura a rozpory kapitalismu. Zásadní rozpor v kapitalistickém státě je takový, který se snaží vytvořit lepší podmínky financované z daní. Tím tedy vyšší poptávka po surovinách přináší vyšší náklady. Další výstup tedy neodmyslitelně vede k většímu znečištění životního prostředí. Tam je ale zároveň vyžadována přísná kontrola znečištění a náklady opět rostou. Výsledkem toho jsou jen nadnárodní společnosti z průmyslových oblastí, které musejí neustále hledat nová prostředí pro rozvoj.\n\nDosažení výše zmíněných cílů záviselo do značné míry na marxistické sociální a ekonomické teorie, které vycházejí z marxistické ekonomie a pojetí historického materialismu. Marx své teorie používal i ke zkoumání ovlivňování prostorových vztahů třídou, kdy důraz kladl na strukturu a strukturální mechanismy. Tento aspekt přinesl společnosti výsledky i kritiku. Ta spočívala především v etnocentrické a patriarchální povaze a determinističnosti z důvodu omezení struktury rozmístění skupin lidí. Většina kritiky pocházela z humanistické geografie zaměřující se na lidskou vůli a autonomii při vysvětlování geografických problémů. Mimo to byla marxistická geografie také předmětem kritiky historického materialismu a jeho použitelnost pro moderní post-industriální a kapitalistickou společnost a kritice se nevyhlo ani její zanedbávání otázky životního prostředí. To vše dovršují další odpůrci, postmodernisté, kteří odmítají jakékoli zastřešující teorie.\n"}
{"id": "638994", "url": "https://cs.wikipedia.org/wiki?curid=638994", "title": "Nejlepší brankář (ELH)", "text": "Nejlepší brankář (ELH)\n\nNejlepší brankář je ocenění pro nejlepšího brankáře české hokejové extraligy. Toto ocenění sponzoruje a uděluje Deník Právo. Trofej se uděluje po celou existenci samostatné soutěže a byla udělována i v 1. československé hokejové lize.\n\nNejlepší brankář v československé hokejové lize\n"}
{"id": "639001", "url": "https://cs.wikipedia.org/wiki?curid=639001", "title": "Jolanda Uherská", "text": "Jolanda Uherská\n\nJolanda Uherská (\"katalánsky Violant\", 1215 – 12. října 1251, Huesca) byla královnou Aragonie, Mallorky a Valencie a hraběnkou z Barcelony, Cerdanye, Besalú, Osony, Girony a Roussillonu.\n\nJolanda byla dcerou uherského krále Ondřeje II. a jeho druhé ženy Jolandy, dcery hraběte Petra z Courtenay. 8. září 1235 se v Barceloně stala druhou chotí aragonského krále Jakuba I., který nechal anulovat své předchozí manželství s Eleonorou Kastilskou údajně z důvodu blízkého příbuzenství manželů. Následníkem aragonského trůnu byl uznán až Jolandin syn.\n\nJolanda zemřela po šestnácti letech manželství a mnoha porodech na horečku roku 1251 a byla pohřbena v cisterciáckém klášteře Santa Maria de Vallbona společně s dcerou Sanchou.\n\n"}
{"id": "639021", "url": "https://cs.wikipedia.org/wiki?curid=639021", "title": "Oxid telluričitý", "text": "Oxid telluričitý\n\nOxid telluričitý je jedním z oxidů telluru, který v něm má oxidační číslo IV. Je to anhydrid kyseliny telluričité. V přírodě se vyskytuje jako minerál paratellurit, který krystaluje v čtvercové modifikaci, a minerál tellurit, který krystaluje v kosočtverečné modifikaci.\n"}
{"id": "639028", "url": "https://cs.wikipedia.org/wiki?curid=639028", "title": "Mihule říční", "text": "Mihule říční\n\nMihule říční je živočich z třídy mihulí. Žije v celé Evropě, od Středozemního moře po finská jezera. Parazituje na rybách.\n\nJejí larva se nazývá minoha.\n\nLarvy se živí drobnými organismy, dospělci cizopasí na rybách. Po vytření již nepřijímá potravu a hyne.\n\n"}
{"id": "639031", "url": "https://cs.wikipedia.org/wiki?curid=639031", "title": "Veikko Huovinen", "text": "Veikko Huovinen\n\nVeikko Johannes Huovinen (7. května 1927, Simo, Finsko – 4. října 2009, Sotkamo, Finsko) byl finský spisovatel, lesník, satirik a mistr jazyka.\n\nNarodil se v kraji Simo v severním Finsku, odkud se jeho rodina krátce po jeho narození přestěhovala do obce Sotkamo. V roce 1944 se účastnil jako dobrovolný letec pokračovací války mezi Finskem a Sovětským svazem. Po absolvování gymnázia odjel studovat lesnictví do Helsinek, kde roku 1952 získal titul inženýra a poté se vrátil zpět do Sotkama. Tam pracoval jako lesník. V 50.letech 20. století se oženil a měl tři děti. Po svatbě se stal ve Finsku populárním spisovatelem na volné noze, získal několik státních cen za literaturu a mnoho dalších ocenění. Vedl klidný a tichý život, neměl téměř žádné kontakty se spisovatelskými kruhy na jihu Finska.\n\nJeho spisovatelská kariéra byla dlouhá a plodná. Obor, který vystudoval, se silně promítl i do jeho děl. Nejprve začal psát články a krátké příběhy do novin a v roce 1950 mu vyšla první kniha, sbírka novel \"Hirri\". O dva roky později byl vydán román \"Mudrc z Havukka Aho (orig. Havukka-ahon ajattelija\"). Tento román plný laskavého humoru zajistil začínajícímu spisovateli čtenářskou pozornost a na námět knihy byl v roce 2010 natočen stejnojmenný film. Hlavním hrdinou je přírodní filosof \"Konsta Pylkkänen\", který se věnuje lovu, velkým myšlenkám, pokuřování dýmky a jako znalec okolí pomáhá dvěma magistrům z Helsinek.\n\nV 50. letech 20. století napsal několik dalších románů: Lidské hovory (\"Ihmisten puheet\"), pacifistickou Dýmku míru (\"Rauhanpiippu\") a veselý román Křečci (\"Hamsterit\").\nV roce 1970 vyšel román Uličník (\"Veitikka\"), který až anarchistickým způsobem popisuje život Adolfa Hitlera. Jeho život je komicky zveličován a spisovatel se snaží zničit mýtus, který se kolem Hitlera vytvořil. Po úspěchu knihy navázal románem o Stalinovi \"Joe Setä\" vydaném v roce 1988. V 70. letech vyšla mimo jiné i kniha Chřipka (\"Lentsu\"), která popisuje rozšíření chřipkového viru ze severního Finska až do Afriky. Hlavním tématem knihy je nesmyslná společnost, mechanizace života a politická podbízivost. Hlavním hrdinou je postava na první pohled prostého člověka, který je většinou mazaný jako liška. Jak v doslovu v knize Pět finských novel píše překladatel Jan Petr Velkoborský: „…\"vždy je to především člověk s velkým Č, bytost jedinečná, hodná nejen autorovy, ale i čtenářovy pozornosti. Neboť právě tito prostí lidé jsou solí země, sluší se o nich vědět a sluší se o nich psát.\"“\n\nByl zdatným experimentátorem v literárních žánrech, vždy ale jeho knihy spojuje laskavý humor, který se občas promění v grotesku či jízlivou satiru. Jeho humor bývá považován za nejpreciznější v kratších novelách. Byl spisovatel, který zobrazoval a věrně popisoval národ. V prózách uměl brilantně a nenápadně popichovat, přidat bystrý postřeh. Byl řazen mezi pokračovatele tradiční finské venkovské prózy. Celým svým dílem oslavuje finskou přírodu a poctivého prostého člověka, který v ní žije.\n\n\n\n\n\n\n"}
{"id": "639035", "url": "https://cs.wikipedia.org/wiki?curid=639035", "title": "Dixie Dregs", "text": "Dixie Dregs\n\nDixie Dregs je americká jazz rocková skupina, založena v roce 1970 kytaristou Steve Morsem, který od roku 1994 hraje i se skupinou Deep Purple. V roce 1992 do skupiny přišel Jerry Goodman ze skupiny Mahavishnu Orchestra. Dlouholetý klávesista T Lavitz zemřel 7. října 2010.\n\n\n\n"}
{"id": "639037", "url": "https://cs.wikipedia.org/wiki?curid=639037", "title": "Nejlepší trenér (ELH)", "text": "Nejlepší trenér (ELH)\n\nNejlepší trenér je ocenění pro nejlepšího trenéra české hokejové extraligy. Toto ocenění sponzorují a udělují Lidové noviny.\n"}
{"id": "639043", "url": "https://cs.wikipedia.org/wiki?curid=639043", "title": "Křídlový stroj", "text": "Křídlový stroj\n\nKřídlový stroj (angl.: \"roving machine\", něm.: \"Flyer\") či křídlovka je zařízení na výrobu přástu z pramene staplových vláken.\n\nPrincip spřádání s pomocí vřetene a křídla znal už Leonardo da Vinci, který o tom zhotovil několik výkresů, (v 70. letech minulého století podle nich postavili v jedné německé strojírně model, s kterým se dala skutečně zhotovit příze) \n\nV praxi se měl vyrábět přást poprvé koncem 18. století na dopřádacím stroji waterframe, podrobnosti o postupu výroby však nejsou známé. Podle některých historiků byl autorem nejstaršího patentu na konstrukci křídlového stroje speciálně k výrobě přástu (se zvláštním pohonem přástové cívky) Angličan \"Raynor\" v roce 1813. . Konstrukci pohonu cívek přes \"diferenciál\", která se v principu používá i v 21. století, vynalezl Američan \"Arnold\" v roce 1823. \n\nPředpřádání na křídlovém stroji je poměrné nákladné, přást od křídlovek je však i po více než 200 letech nejvhodnější forma předlohy vlákenného materiálu na téměř všech prstencových dopřádacích strojích. Tímto způsobem se proto (2014) ročně zpracovává zhruba 30 milionů tun textilních vláken .\n\nPramen vláken se na stroji zjemňuje v průtahovém ústrojí na určitou tloušťku, prochází dutým ramenem rotujícího křídla, dostává zákrut a tím se z něj stává přást ukládaný ručkou křídla v paralelních návinech na cívku.\n\nKonstrukce průtahového ústrojí je přizpůsobena druhu zpracovávaného materiálu (válečkový, řemínkový, jehlový aj.), celkový průtah může být až dvacetinásobný.\n\nDvouramenné křídlo (plné a duté rameno) dostává konstantní otáčky, s každou otáčkou se zanáší do stužky vláken jeden zákrut.\nKřídlo je zaklíněno na špici vřetena poháněného přes ozubené soukolí na maximální rychlost cca 1800 ot./min .\n\nCívky jsou navlečeny na vřetenu mezi oběma rameny křídla a neseny vozem, který vykonává vratný vertikální pohyb. Cívky se otáčejí nezávisle na rotaci vřetene. Aby se uchovala konstantní rychlost na obvodu návinu, musí se s narůstajícím průměrem zmenšovat počet otáček cívky, zatímco zdvih cívkového vozu se přizpůsobuje tvaru návinu přástu.\n\nZměna otáček cívek je způsobena posunem řemene, který přenáší rychlost mezi \"dvěma konoidy\" umístěnými v převodu. Spolehlivý přenos otáček (bez skluzu konoidového řemene) je zajištěn tak, že do převodu k cívkám je zařazeno \"diferenciální soukolí\", ve kterém se slučují otáčky konoidu s otáčkami (přenášenými s dostatečnou silou ozubenými koly) od hlavního hřídele. . \n\nNěkteří výrobci křídlových strojů nabízí (asi od roku 1980) automatická zařízení na smekání plných přástových cívek na křídlovce a dopravu materiálu k dopřádacím strojům. Podíl těchto poměrně komplikovaných systémů na instalované výrobní kapacitě není známý. \n\n\n"}
{"id": "639046", "url": "https://cs.wikipedia.org/wiki?curid=639046", "title": "Al-Ghazálí", "text": "Al-Ghazálí\n\nAbú Hámid Muhammad ibn Muhammad al-Ghazálí ( ; cca 1058 Tūs, Mašhad – 19. prosince 1111), latinsky zvaný \"Algazel\", byl perský a islámský filozof píšící převážně v arabském jazyce. Je považován za islámskou obdobu sv. Tomáše Akvinského nebo Ču-Siho. Filozofovo jméno bývá někdy přepisováno jako al-Ghazzálí, což ale neodpovídá arabskému originálu.\n\nChtěl reformovat teologii islámu a soudil, že v tom, aby člověk splnil vyšší cíle, mu nepomůže filozofie, protože neposkytuje člověku možnost poznat podstatu pravdy, ale osvícení od boha. Takovéto bezprostřední poznání je možné jen na základě mystické kontemplace, která má dávat úplnou a nespornou pravdu. Proto je třeba zavrhnout vše, co je vnější a smyslové. Ovládat vášně a celou vůli soustředit jen na boha, rozum pohroužit do kontemplační extáze, která poskytuje úplné, i když nevyjádřitelné poznání všeho jsoucna.\n\nFilozofie byla pro Al-Ghazálího pouze zastíráním kacířství. Mnoho filozofů, řekl, „učilo věci, které sami objevili a jejichž jediným důkazem bylo jejich vlastní slovo“. Pošpiňovali svatý korán. Byli vinni z „popření zjevených zákonů a náboženského vyznání“ stejně z „odmítnutí obsahu náboženského a sektářského [učení], když je považovali za člověkem stvořené zákony a přikrášlené podvody.“\n\nAl-Ghazálí byl islámskému zákonu oddaný. Na konci knihy \"Vyvracení filozofů\" si pokládá závěrečnou otázku: „Vysvětlil jsi nauky těchto [filozofů], řekneš pak rozhodně, že jsou nevěřící a že \"zabití těch, kteří se vzdali své víry, je závazné?\"“ Potom si odpoví: „Prohlásit je za nevěřící je nutné ve třech případech“: kvůli jejich učení, že svět existuje věčně, že Alláh nezná jednotlivé věci, ale jen obecné, a že není možné vzkříšení těla. Al-Ghazálí neříká, že filozofové nemají být zabiti, protože islámské právo říká, že mají.\n\n\n\n"}
{"id": "639055", "url": "https://cs.wikipedia.org/wiki?curid=639055", "title": "Radziwillský letopis", "text": "Radziwillský letopis\n\nRadziwillský letopis či Radziwillská kronika (polsky \"Latopis Radziwiłłowski\") je kopie středověké ruské kroniky, s 617 ilustracemi z historie Kyjevské Rusi (od 5. do 13. století). Tato kopie byla pořízena v 15. století a byla v držení polského šlechtického rodu Radziwiłłů. Roku 1671 ji Bogusław Radziwiłł daroval knihovně v Královci, odkud byla za sedmileté války ukradena a odvezena do Petrohradu. Dnes se nachází ve sbírce Ruské akademie věd.\n\n\n"}
{"id": "639060", "url": "https://cs.wikipedia.org/wiki?curid=639060", "title": "Libice (rozcestník)", "text": "Libice (rozcestník)\n\nNázev Libice má více sídel:\n"}
{"id": "639066", "url": "https://cs.wikipedia.org/wiki?curid=639066", "title": "Kostel svatého Klimenta (Solingen)", "text": "Kostel svatého Klimenta (Solingen)\n\nKostel svatého Klimenta (německy \"St. Clemenskirche\") je katolický farní kostel v Solingenu. Je zasvěcen Klementovi I. V letech 1890–92 byl vybudován v neogotickém stylu podle plánů Franze Schmitze a obnoven v padesátých letech 20. století poté, co stavba byla během války těžce poškozena.\n\nKostel je trojlodní bazilika s příčnou lodí a dvěma věžemi v průčelí. Zabírá plochu asi 1000 m². Výška klenby je 17,50 m, střechy 29,00 m. Věže měří 60 m.\n\nOltář tvořený bílým mramorovým blokem pochází z roku 1960. Od roku 1978 je zdoben bronzovými reliéfy. Na těchto deskách jsou výjevy: Ráj – Vyhnání z ráje – Kain zabíjí Abela – Melchisedechova oběť – Abraham obětující Izáka – Ukřižování Krista.\n\nKříž za oltářem, navržený Hannsem Rheindorfem, nese Krista bez trnové koruny připomínající Gerokrucfix v katedrále sv. Petra v Kolíně nad Rýnem.\n\nV roce 1984 byla boční kaple přestavěna do současné podoby. Tabernákulum stojí na kamenném podstavci, který je zdoben měděnými deskami.\n\nBohatě zdobená neogotická kazatelna z roku 1899 se již nepoužívá. Varhany od firmy Seifert byly postaveny v roce 1958 a skládají se z 3380 píšťal, 46 registrů a 3 manuálů a jsou to největší kostelní varhany v Solingenu.\n"}
{"id": "639067", "url": "https://cs.wikipedia.org/wiki?curid=639067", "title": "Prostituce v Ománu", "text": "Prostituce v Ománu\n\nProstituce v Ománu je nelegální a sexuální styk je povolen jen v rámci právního manželství. Pozorovatelé nicméně hlásí, že se ženy z východní Evropy, severní Afriky, jižní Asie a Číny i přes přísné kulturní normy a imigrační kontroly angažují v prostituci.\n\nOsobě, která nutí jinou osobu k prostituci hrozí trest odnětí svobody na tři až pět let. Pokud je poškozená osoba mladší 18 let, trest musí být vyšší než pět let.\n"}
{"id": "639079", "url": "https://cs.wikipedia.org/wiki?curid=639079", "title": "Molly Hatchet", "text": "Molly Hatchet\n\nMolly Hatchet je americká southern rocková skupina založená v Jacksonville na Floridě v roce 1975. Skupinu založili Dave Hlubek a Steve Holland. V Česku hráli jednou 21. prosince 2010 v Retro Music Hall v Praze a dvakrát v roce 2011.\n\n\n\n"}
{"id": "639084", "url": "https://cs.wikipedia.org/wiki?curid=639084", "title": "Nejlepší nováček (ELH)", "text": "Nejlepší nováček (ELH)\n\nNejlepší nováček je ocenění pro nejlepšího hokejistu, který hrál ve svém prvním ročníku české hokejové extraligy. Toto ocenění sponzoruje a uděluje Česká televize a trofej je udělována od počátku samostatné extraligy a navazuje na tradici stejné ankety z federální soutěže.\n\nNejlepší nováček v československé hokejové lize\n"}
{"id": "639087", "url": "https://cs.wikipedia.org/wiki?curid=639087", "title": "Mal", "text": "Mal\n\nMal (ukrajinsky Мал, *? — 945) byl drevljanský kníže, vůdce povstání z roku 945 (Kyjevská Rus), během kterého byl zabit kníže Igor. V pramenech bývá Mal uváděn též jako Maldit (Малдит). Jméno Mala je údajně spjato s názvem obce Malyn.\n\nMal se pokusil o sňatek s vdovou po Igorovi, kněžnou Olgou.\n\nKněžna Olga se dvakrát krutě vypořádala s posly Mala a drevljanským urozeným pánům přichystala krvavou lázeň na Igorově hrobě, a pak vypravila vojsko na Drevljany a rozdrtila je. Posledním útočištěm odporu bylo město Iskorosteň. O osudu Mala se v «Pověsti dávných let» nic neříká.\n\nPodle Vasilije Tatiščeva, se v Joakimovském letopise o Malovi říká, že je «kníže drevljanský, syn Niskiňův (сын Нискинин)».\nNěkteré prameny tvrdí, že dětmi Mala mohli být Maluša, klíčnice kněžny Olgy a matka knížete Vladimíra I. a Dobryni Válečníka. Zaujímali nevýznamná postavení na dvoře Olgy a Svjatoslava, ale později mohli dosáhnout významných výšin ve státní správě. Dobryňa se stal místodržitelem v Novgorodě, kam byli zakrátko vysláni i Vladimír s Malušou. Letopisy považují za otce Maluši Malka Ljubčanina. V bylinách má Dobryňa otčestvo Nikitič (Никитич) a je znám jako «vesničan (деревенщинa)». Vzhledem k tomu, že Mal se v některých letopisech jmenuje «Niskiňa (Нискиня)», předpokládá se, že otčestvo Nikitič je pozdější verzí otčestva Niskinič.\n\n"}
{"id": "639093", "url": "https://cs.wikipedia.org/wiki?curid=639093", "title": "Joe Kučera", "text": "Joe Kučera\n\nJoe Kučera, rodným jménem Josef Kučera (* 8. července 1943, Praha, Protektorát Čechy a Morava), je český jazzový saxofonista a flétnista. V roce 1997 založil jazzový festival \"Jazzmeeting Berlin\" a do roku 2007 byl jeho uměleckým ředitelem. Nyní je organizátorem a uměleckým ředitelem festivalu \"Europe Blues Train\", který založil v roce 2009. Sestrou Josefa Kučery je grafička Alena Kučerová.\n\nJoe Kučera začal hrát na klarinet v 17 letech, ale brzy ho vystřídal za sopránsaxofon. V šedesátých letech se výrazně účastnil dění na pražské jazzové scéně. V roce 1967 ho angažoval Michal Prokop do dechové sekce skupiny Framus Five na barytonsaxofon. V letech 1968/69 Joe hrál na barytonsaxofon v doprovodné kapele zpěváka Karla Černocha. Většina zvukových záznamů z té doby se pravděpodobně nezachovala.\n\nV září 1969 Joe Kučera emigroval za dramatických okolností přes Jugoslávii do Vídně, kde hrál se Sammy Vomáčkou.\n\nZpočátku se usídlil v Německu. V roce 1970 dostal angažmá v muzikálu Hair, nejdříve ve Frankfurtu a později v Západním Berlíně. V Berlíně pobýval do roku 1972. Poté odjel na čtyři roky do Anglie. Zde začal účinkovat v duu se svým pozdějším dlouhodobým spoluhráčem, americkým folk-bluesovým zpěvákem a kytaristou Jesse Ballardem. S Jackie Levenem nahrál (Jackie tenkrat pod pseudonymem John St. Field) album \"Control\". V té době také navázal hudební kontakty s Alexisem Kornerem, který se často připojoval k pravidelným vystoupením dua Jesse Ballard & Joe Kučera ve věhlasném londýnském klubu \"Troubadour\".\n\nV roce 1976 se Joe Kučera vrátil s Jesse Ballardem do Západního Berlína, kde se jako kapela Paradise Island Band brzy zapojili do tehdejší prosperující jazzové, bluesové a folkové scény. Zde si Josef časem vysloužil legendární přezdívku \"The Sensational Saxophone Joe\".\n\nNásledovala hudební spolupráce s Pete Wyoming Benderem, mnohá turné po Německu a Rakousku, studiová práce i četná vystoupení v německé televizi. V této souvislosti došlo také ke spolupráci s Dick Heckstall-Smithem, a Tony Sheridanem. Koncem osmdesátých let Joe Kučera založil spolu s dalšími dlouhodobými kolegy několik hudebních projektů: Skupinu Triangel (s Ronem Randolfem a kontrabasistou Hansem Hartmannem) a skupinu Balance (s pianistou Ralphem Billmannem). V roce 1986 Joe koncertoval ve vyhlášeném Berlínském jazzclubu Quasimodo s proslulým polským zpěvákem Czesławem Niemenem.\n\nPo Sametové revoluci 1989 se Joe začal pravidelně vracet do Prahy. V roce 1990 byl přizván kytaristou Lubošem Andrštem, aby s orchestrem doprovázel Martu Kubišovou na koncertních turné nejen po tehdejším Československu, ale i v Japonsku, Paříži a Berlíně a na LP \"Někdy si zpívám\".\n\nMartin Kratochvíl přizval Joe Kučeru k nahrávání soundtracku pro film \"Tankový prapor\", kde si Joe zahrál blues s Petrem Kalandrou.\n\nJoe Kučera nadále dělí svůj čas mezi Berlín a Prahu. Následuje hudební spolupráce s kapelou Oswalda Schneidera, studiové nahrávky, ale i zájezdy po Čechách, Moravě a koncerty v západní Evropě. S Paradise Island Bandem přicházejí v roce 1999 a 2000 koncerty po západním pobřeží USA. V roce 2001 byl angažován firmou Pen Colors k hudební akci s americkými kolegy v Pensylvánii.\n\n2008 spolupracoval na dokumentu režiséra Malte Ludina \"Als die Panzer kamen\", nejen jako jeden z pamětníků, ale i hudebně – nahrál pro film saxofonová sóla. Česká televize odvysílala film pod názvem: \"Sedět na dvou židlích\". V tom samém roce představila berlínská televize Kučeru v krátkém medailonu v rámci pořadu \"Kowalski trift Schmidt\".\n\nV roce 2010 vyšla v němčině stostránková biografie Ulf G. Stubergera \"Joe Kučera: Leben in Balance\".\n\nJoe Kučera se pravidelně zůčastńuje nahrávání hudby k filmům Martina Kratochvíla. V roce 2011 to byl soundtrack k seriálu \"Země kadidlové stezky\"\na v roce 2015 \"České himálajské dobrodružství II\". V této souvislosti vyšlo také CD \"Himalayan Echoes II.\". Speciálním hostem této produkce je kontrabasista Miroslav Vitouš.\n\n"}
{"id": "639094", "url": "https://cs.wikipedia.org/wiki?curid=639094", "title": "Paměť stromů", "text": "Paměť stromů\n\nPaměť stromů je patnáctidílný televizní pořad České televize zaměřený na významné a památné stromy České republiky. Pořadem natáčeným v letech 2001 a 2002 provázel Luděk Munzar.\n\nCyklus \"Paměť stromů\" volně navazoval na předchozí cyklus režiséra a scenáristy Bedřicha Ludvíka \"Rozhlédni se, člověče\", úspěšný pořad o českých rozhlednách. Na rozdíl od pořadu o rozhlednách nebylo cílem zmapovat všechny památné stromy (v době pořadu jich bylo uváděno zhruba 17 tisíc, k roku 2011 jich je kolem 25 tisíc), ale záměrem autorů bylo vybrat ty nejzajímavější, nejstarší a odvyprávět jejich příběhy a pověsti. Autoři se nepokoušeli o encyklopedické třídění, ale soustředili se na vztah mezi člověkem a stromem, k čemuž jim výraznou měrou pomohl přístup Luďka Munzara, průvodce seriálem.\n\nPořad prezentuje staré stromy jednak soudobými záběry Josefa Nekvasila (2002), dobovými kresbami akademického malíře Jaroslava Turka (druhá polovina 20. století), příběhy sebranými Dr. Hruškovou a očima Luďka Munzara.\n\nPodle slov Bedřicha Ludvíka se do 15 dílů nevešly všechny stromy, které byly natočené. Byla to například stařičká Žeberská lípa nebo tisíciletá lípa v Tatobitech. Z dalších to byly lípa u Libomyšle, Přemilovský jilm, Smíchovský platan, Lužánky v Brně, Hostýnské platany, buky pod letohrádkem Hvězda, Nasavrcká kaštanka, Neustupovská lípa, Běleňská lípa, Vilémovický tis, javor na židovském hřbitově ve Vlachově Březí a mnohé další.\n\nJedním z největších přínosů pořadu bylo zachycení velkého množství památných stromů – především cenné jsou záběry těch, které už dnes neexistují (Jemčinská lípa, starý dub v parku Jemčina), nebo jejichž stav se od roku 2002 zhoršil (Sudslavická lípa a další).\n\n"}
{"id": "639102", "url": "https://cs.wikipedia.org/wiki?curid=639102", "title": "Nejslušnější hráč (ELH)", "text": "Nejslušnější hráč (ELH)\n\nNejslušnější hráč bylo ocenění pro hokejistu české hokejové extraligy, který na ledě nejvíce vyznával fair-play hru. Toto ocenění sponzorovala a udělovala ČTK.\n"}
{"id": "639104", "url": "https://cs.wikipedia.org/wiki?curid=639104", "title": "X (hudební skupina)", "text": "X (hudební skupina)\n\nX je americká punk rocková skupina, založená v Los Angeles v Kalifornii v roce 1977. Původní členové byli zpěvačka Exene Červenka, zpěvák a baskytarista John Doe, kytarista Billy Zoom a bubeník DJ Bonebrake.\n\n"}
{"id": "639105", "url": "https://cs.wikipedia.org/wiki?curid=639105", "title": "Barra (ostrov)", "text": "Barra (ostrov)\n\nBarra ( s výslovností ) je po nedalekém ostrovu Vatersay nejjižnějším ostrovem Vnějších Hebrid ve Skotsku.\n\nOstrov má plochu zhruba 60 čtverečních kilometrů a žije zde něco přes tisíc obyvatel. Správním centrem ostrova je obec Castlebay (). Leží na pobřeží zátoky, uprostřed které stojí na ostrůvku hrad Kisimul Castle.\n\nNejvyšším bodem ostrova je Heaval, na jehož svahu je výrazná socha Madony s děťátkem vyrobená z bílého mramoru. Na ostrově je také muzeum v Cille Bharra a několik památek z doby kamenné, mimo jiné brochy v Dùn Chuidhir a v An Dùn Bàn.\n\nJedna z možných hypotéz o původu jména ostrova říká, že název pochází od Svatého Finbarra, zakladatele Corku. S ostrovem je spjat klan MacNeillů, kterému byl ostrov dán v roce 1427 Alexandrem z Islay. Klanu patřil ostrov až do roku 1838, kdy byl prodán. Nový majitel, Gordon z Cluny, vystěhoval většinu obyvatel, aby uvolnil místo pro chov ovcí. V roce 1937 se ostrov stal opět majetkem McNeilů, když jej koupil americký architekt Robert MAcNeil, 45. vůdce klanu.\n\nV roce 2003 věnoval klan ostrov Skotské vládě.\n\nNa ostrově je malé letiště, které jako vzletovou a přistávací dráhu používá místní pláž, což je v Evropě ojedinělé. Letadla mohou vzlétat a přistávat pouze při odlivu, letové řády tady závisí do značné míry na přírodě. Pravidelné linky létá v současnosti Loganair s letouny de Havilland Canada DHC-6 Twin Otter do Glasgow a do Benbeculy.\n\nTaké zde funguje přívoz. Lodě společnosti Caledonian MacBrayne jezdí do Obanu, Lochboisdale na ostrově South Uist, na ostrov Tiree a na ostrov Eriskay, hlavním přístavem na ostrově je Castlebay.\n\nS ostrovem Vatersay spojuje Barru silnice vedená po hrázi.\n\n"}
{"id": "639109", "url": "https://cs.wikipedia.org/wiki?curid=639109", "title": "Hřib habrový", "text": "Hřib habrový\n\nHřib habrový (\"Boletus carpinaceus\" ) je jedlá houba z čeledi hřibovitých, která patří do skupiny tzv. pravých hřibů.\n\n\nAčkoli byl hřib habrový původně popsán jako samostatný druh, předpokládá se nyní, že jde o formu či varietu hřibu dubového, která roste pod habry.\n\nKlobouk dosahuje 60 - 150 milimetrů, zpočátku je polokulovitý, později ploše klenutý až ploše rozprostřený. Povrch je bledopopelavý, kompaktní, hedvábně lesklý. Ve středu obvykle tmavší.\n\nRourky jsou 8 - 15 milimetrů dlouhé, utřeně odstávající. Společně s póry jsou zbarvené zprvu bělavě, později žlutozeleně.\n\nTřeň bývá 60 – 120 mm dlouhý a 20 – 40 mm široký, válcovitý, ve spodní polovině silnější. Krom bazální části je zbarven hnědavě jako třeň hřibu borového, jen bez červenavého nádechu. Kryje jej síťka, jejíž oka se směrem k bázi zvětšují.\n\nDužnina má je bílá, na řezu barevně neměnná. Chuť i vůně jsou stejné jako u hřibu smrkového.\n\nVálcovitě vřetenovité spóry dosahují 14 - 22 × 4 - 4,5 μm, jejich povrch je hladký, barvy světle žlutohnědé\n\nRoste zřídkavě v habrových lesích. Fruktifikuje od května do září.\n\nPřinejmenším do roku 1967 byl hřib habrový znám pouze z území Čech. V současnosti je krom České republiky popsán v dalších evropských zemích jako jsou Chorvatsko, Maďarsko, Rakousko a Slovinsko.\n\n\n"}
{"id": "639111", "url": "https://cs.wikipedia.org/wiki?curid=639111", "title": "Rudolf Hurt", "text": "Rudolf Hurt\n\nRudolf Hurt (26. listopadu 1902 Šardice – 11. srpna 1978 Brno) byl český archivář, historik a středoškolský pedagog.\n\nNejdříve studoval na gymnáziu v Kyjově. Po studiu historie na Filozofické fakultě Univerzity Karlovy 1921–1925 pokračoval na Státní archivní škole.\n\nPoté krátce působil jako gymnasiální profesor a v roce 1929 nastoupil do Moravského zemského archivu v Brně, který řídil po nastoupení tehdejšího ředitele Františka Hrubého na fakultu. Jeho odborným zájmem byly regionální a církevní dějiny, jeho nejvýznamnějším dílem je publikace \"Dějiny cisterciáckého kláštera na Velehradě\"\n\n\n"}
{"id": "639113", "url": "https://cs.wikipedia.org/wiki?curid=639113", "title": "Exene Cervenka", "text": "Exene Cervenka\n\nExene Cervenka (* jako Christene Cervenka; 1. února 1956) je americká zpěvačka, spisovatelka a malířka s českými předky, nejvíce známá jako zpěvačka punk rockové skupiny X. Je také bývalou manželkou hollywoodského herce Vigga Mortenssena.\n\n"}
{"id": "639115", "url": "https://cs.wikipedia.org/wiki?curid=639115", "title": "Květa Válová", "text": "Květa Válová\n\nKvěta Válová (13. prosince 1922, Kladno – 6. září 1998, Kladno) byla česká malířka.\n\nStudovala na vysoké škole uměleckoprůmyslové v Praze v letech (1945 – 1951) u prof. Emila Filly. Od roku 1957 byla spolu se sestrou Jitkou členkou skupiny \"Trasa\". Obě poprvé vystavovaly v roce 1958 v Domě osvěty v Kladně. První větší samostatnou přehlídku měly v roce 1966 v Galerii Václava Špály v Praze. Celkem se představily na několika desítkách samostatných výstav. Mezi ty nejvýznamnější patří společná prezentace v Galerii výtvarného umění v Chebu, v Karlových Varech a v Roudnici nad Labem v roce 1983, dále retrospektivní výstava ve Středočeské galerii v Praze, ve Státní galerii ve Zlíně a v Západočeské galerii v Plzni v roce 1993. V roce 2000 to byla velká souborná výstava ve Veletřním paláci v Praze.\n\nOd roku 1957 se účastnila více než stovky kolektivních výstav doma i v zahraničí. K těm nejdůležitějším patřily výstavy skupiny \"Trasa\" v letech 1957 až 1969 a 1991, 1994, 1994 a \"Nová figurace\" v letech 1969, 1970, 1991 až 1994.\n\nJejí tvorba se nesla po celou dobu ve znamení figury člověka, kterého chápala jako „\"kus zvrásněné lávy, v jejímž tvaru je napětí, žár, eruptivnost živlů, utajených v hlubinách neklidné země\"“. V 60. letech se věnovala také strukturální malbě, ale záhy do těchto děl včlenila jednotlivé postavy i celé zástupy. Svým dílem je řazena k výtvarnému proudu nové figurace.\n\nRodina Válova bydlela na Kladně nejdříve v budově kladenské spořitelny, kde pracoval jejich otec, absolvent obchodní akademie, v roce 1938 se společně přestěhovali do domu čp. 1662 v Bendlově ulici (u bývalého okresního úřadu) s malou zahradou a později i s ateliérem. V roce 2018 sem byla umístěná pamětní deska s textem „\"V TOMTO DOMĚ V LETECH 1938 AŽ 2011 ŽILY A TVOŘILY JITKA A KVĚTA VÁLOVY NARODILY SE 13.12.1922 V KLADNĚ KVĚTA ZEMŘELA 6.9.1998 A JITKA 27.3.2011 VÝJIMEČNÉ A OSOBITÉ MALÍŘKY, ŽÁKYNĚ EMILA FILLY, PŘEDSTAVITELKY VÝTVARNÉ SKUPINY TRASA, JSOU VÝZNAMNÝMI OSOBNOSTMI NEJEN ČESKÉHO VÝTVARNÉHO UMĚNÍ\"“, ateliér byl zpřístupněný veřejnosti.\n\n\n"}
{"id": "639119", "url": "https://cs.wikipedia.org/wiki?curid=639119", "title": "Seznam aragonských královen", "text": "Seznam aragonských královen\n"}
{"id": "639120", "url": "https://cs.wikipedia.org/wiki?curid=639120", "title": "Nejlepší rozhodčí (ELH)", "text": "Nejlepší rozhodčí (ELH)\n\nNejlepší rozhodčí je ocenění pro nejlepšího rozhodčího české hokejové extraligy. Toto ocenění sponzoruje a uděluje Komise rozhodčích Českého svazu ledního hokeje.\n"}
{"id": "639124", "url": "https://cs.wikipedia.org/wiki?curid=639124", "title": "Hřib Quéletův", "text": "Hřib Quéletův\n\nHřib Quéletův (\"Suillellus queletii\" ) je vzácná teplomilná houba z čeledi hřibovité. Patří mezi barevné a modrající hřiby. Do roku 2014 byl řazen do sekce \"Luridi\" (případně \"Erythropodes\") rodu \"Boletus\", na základě biomolekulárních analýz byl společně s několika dalšími červenopórými hřiby oddělen do samostatného rodu \"Suillellus\".\n\n\nKlobouk je 50 – 150 mm široký, okrově hnědý až cihlový s oranžovým až červeným nádechem, ve stáří vybledající do okrově žluta až hnědava, někdy je červeně skvrnitý; okraje klobouku bývají světlejší. Povrch je v mládí matný až plstnatý, v dospělosti holý, za vlhkého počasí může být trochu slizký.\n\nRourky jsou citrónově žluté až zlatožluté, jejich póry jsou nejprve olivově nažloutlé, posléze oranžovočervené, směrem k od třeně k okraji klobouku blednou a žloutnou. Rourky otlačením modrají. Na řezu je mezi rourkami a dužninou klobouku patrná červená linka.\n\nTřeň dosahuje 40–150 × 10–35 mm, válcovitý nebo mírně vřetenovitý, naspodu oranžový či červený, směrem vzhůru žloutnoucí. Na třeni chybí síťka, je drobně tečkovaný.\n\nDužnina je žlutá, v horní části třeně a nad rourkami živě žlutá, ve spodku třeně vínově červená. Na řezu rychle modrá, chuť má mírnou, voní nenápadně.\n\nVýtrusný prach má hnědoolivové zbarvení, spory dosahují 11 – 14 × 5 – 6,5 (7) μm, jsou hladké, široce až elipsovitě vřetenovité, zřetelná je suprahilární deprese. Pokožku klobouku tvoří trichodermální hyfy o průměru 4 – 8 μm.\n\nVzácný druh teplých oblastí, roste dost vzácně v listnatých lesích. Tvoří mykorhizu s duby, údajně i habry a lipami, vzácně též s buky a lískami. Ve střední Evropě ho najdeme v teplejších oblastech hlavně na vápencovém podloží. Pilát jej řadil mezi druhy xerotermních dubohabrových hájů na vápencích a ekologické nároky považoval za srovnatelné s hřibem Le Galové. V teplých oblastech se vyskytuje i na hrázích rybníků. Fruktifikuje od května (července) do října.\n\nHřib Quéletův je znám ze Severní Ameriky (Kanada, Mexiko, USA), Austrálie, Asie (Japonsko) a Evropy: Andorra, Belgie, Česká republika, Dánsko, Francie, Gibraltar, Chorvatsko, Irsko, Itálie, Lichtenštejnsko, Lucembursko, Maďarsko, Německo, Norsko, Polsko, Rakousko, Slovensko, Slovinsko, Spojené království, Španělsko, Švédsko a Švýcarsko.\n\nV rámci chráněných území České republiky byl výskyt hřibu Quéletova popsán mimo jiné na následujících lokalitách:\n\n\"Boletus queletii\" var. \"discolor\" . Vyznačuje se žlutým až žlutookrovým zbarvením klobouku.\n\n\"Boletus queletii\" var. \"lateritius\" . Tato varieta je charakteristická cihlovým až sytě červeným kloboukem.\n\n\nHřib Quéletův je zařazen v Červeném seznamu hub České republiky jako ohrožený druh (EN). Jako takový si zasluhuje ochranu, neměl by se proto sbírat ke kuchyňským účelům. Nálezy je vhodné hlásit nejbližšímu mykologickému pracovišti. Některé lokality jsou ohroženy nešetrnými lesnickými zásahy.\n\n"}
{"id": "639130", "url": "https://cs.wikipedia.org/wiki?curid=639130", "title": "Zlatá helma Sencor", "text": "Zlatá helma Sencor\n\nZlatá helma Sencor je ocenění pro hokejistu české hokejové extraligy, který byl podle hlasování fanoušků aktérem nejkrásnější hokejové akce nebo v případě brankářů nejkrásnějšího zákroku. Toto ocenění sponzoruje a uděluje Sencor a BPA sport marketing. Trofej je udělována od sezóny 1999/00.\n\n"}
{"id": "639134", "url": "https://cs.wikipedia.org/wiki?curid=639134", "title": "Sympaťák Tipsport ELH", "text": "Sympaťák Tipsport ELH\n\nSympaťák Tipsport extraligy ledního hokeje bylo ocenění pro hokejistu české hokejové extraligy, kterého fanoušci svým hlasováním na internetu na základě informací a fotografií zvolíli za nejsympatičtějšího. Toto ocenění sponzorovala a udělovala agentura BPA sport marketing. Trofej byla udělována od sezóny 2005/06 do sezóny 2011/12.\n\n"}
{"id": "639143", "url": "https://cs.wikipedia.org/wiki?curid=639143", "title": "Wolfgang Pagenstecher", "text": "Wolfgang Pagenstecher\n\nWolfgang Pagenstecher (16. března 1880 Elberfeld – 26. prosince 1953 Düsseldorf) byl německý malíř a heraldik.\n\nPagenstecher vytvořil mnoho znaků německých měst a obcí, také zemský znak pro Severní Porýní-Vestfálsko. Jeho sbírka obsahuje 13000 kusů znaků a pečetí a v současnosti ji uchovává Státní archiv Duisburg.\n\n"}
{"id": "639145", "url": "https://cs.wikipedia.org/wiki?curid=639145", "title": "György Szántó", "text": "György Szántó\n\nGyörgy Szántó (7. června 1893, Nové Mesto nad Váhom, maďarsky Vágújhely - 11. září 1961, Budapešť), byl maďarský spisovatel, autor mnoha historických románů.\n\nSzántó původně vystudoval architekturu. Zranění z první světové války mu způsobila částečnou slepotu. Nejprve pracoval jako scénograf rumunské opery v Kluži, poté se přestěhoval do Vídně, kde spolupracoval s maďarským pokrokovým časopisem \"Tüz\" a od roku 1924 žil v Aradu. Od roku 1947 až do své smrti žil v Budapesti a postupně úplně oslepl.\n\n\n"}
{"id": "639148", "url": "https://cs.wikipedia.org/wiki?curid=639148", "title": "Spisová značka", "text": "Spisová značka\n\nSpisová značka (zkratka sp. zn.) je jedinečné označení, pod kterým je u soudu vedena určitá věc (tj. jeden spis). Každé soudní řízení, které je zahájeno např. žalobou, ji na začátku řízení dostane přiřazenu a tato spisová značka se pak vyskytuje na všech dokumentech, které soud v souvislosti s tímto řízením vydá. Tento způsob evidence písemností existuje v českém (resp. rakouském) prostředí od konce 19. století a je typický pro justiční správu (jednací řád soudní z roku 1897).\n\nVedle toho existuje i evidence spočívající na číslu jednacím, která se primárně používá u ostatních úřadů, a to tak, že dochází ke svazování dokumentů do spisu pomocí tzv. priorace a spis se eviduje podle č. j. nejnovějšího dokumentu vloženého před uzavřením (ovšem i zde je možné se přiblížit „justiční praxi“ pomocí tzv. sběrného archu). V justiční praxi se číslo jednací používá jako doplnění spisové značky, využívá se proto především v označení konkrétního soudního rozhodnutí (např. \"rozsudek Městského soudu v Praze ze dne 1. 10. 2000, č. j. 1 T 1/2000-100\"). Jde o číslo toho kterého dokumentu v daném spisu, jeho základ tedy tvoří spisová značka, ke které je přidáno číslo listu.\n\nRozhoduje-li v insolvenčním řízení nadřízený soud, používá se senátní značka (zkratka sen. zn.). Její konstrukce je stejná jako u značky spisové, která ovšem v insolvenčním řízení vždy obsahuje navíc označení soudu (např. \"VSPH\" pro Vrchní soud v Praze).\n\nKlasická soudní spisová značka může vypadat třeba takto: \"54 C 217 / 2005\". Má tedy čtyři části: \nA číslo jednací pak díky koncovému přidání čísla konkrétního listu ve spise vypadá např. takto: \"54 C 217 / 2005 – 22\".\n\n\n\n\n\n"}
{"id": "639149", "url": "https://cs.wikipedia.org/wiki?curid=639149", "title": "Kansas (hudební skupina)", "text": "Kansas (hudební skupina)\n\nKansas je rocková skupina založená v roce 1970 v Kansasu, její největší hity byly například „Carry On My Wayward Son“ (která je používaná ve velmi úspěšném seriálu Supernatural/Lovci duchů v posledním díle každé série) nebo „Dust in the Wind“.\n\n\n\n\n"}
{"id": "639150", "url": "https://cs.wikipedia.org/wiki?curid=639150", "title": "Číslo jednací", "text": "Číslo jednací\n\nČíslo jednací (zkracováno č. j., čj.) je jednoznačný identifikátor dokumentu. Konkrétní konstruování čj. bylo historicky a i dnes je napříč různými úřady značně odlišné. Současná česká legislativa pro spisovou službu požaduje, aby bylo v čj. uvedeno označení původce (i zkratkou), pořadové číslo dokumentu a období, ke kterému se pořadové číslo vztahuje, jinak ponechává volnost. Odlišná je situace u soudů, kde tvorba čj. vychází ze spisové značky.\n\nVznik čísla jednacího lze spojit s potřebou spisové služby spravovat akty, které se (v českém prostředí) plně prosazují v 16. století, pevnou podobu získává užívání čj. po josefínských reformách v 80. letech 18. století. Zde si jižně plně prosazuje exhibitní protokol, do kterého jsou v chronologické řadě zapisována pořadová čísla přijatých dokumentů. Pro další vývoj čj. je důležitá praxe vzniku nových spisů, nejprve se tak dělo pomocí tzv. priorace, kdy se k novému dokumentu dohledávají starší ve stejné věci, tyto se postupně spojují a evidují se vždy podle dokumentu nejnovějšího. Záhy se ukázalo, že tato praxe je nedostačující a v 19. století proběhlo několik kancelářských reforem, které vesměs nebyly účinné, pouze v praxi justičních úřadů došlo na konci 19. století k jejich uplatnění – zde hned na základě podání vzniká spis s jednoznačným identifikátorem (spisová značka) a dokumenty potom dostávaly čj. skládající se z sp. zn. a pořadového čísla v rámci spisu (později začaly být číslovány listy). Již při těchto reformách se v terminologii spisové služby ve veřejné správě objevuje tzv. sběrný arch umožňující skládání spisů obdobně jako v justiční správě (sběrný arch je označen čj. prvního dokumentu do něho vloženého a další dokumenty se do archu vkládají, aniž by se číslo měnilo), nicméně ani tehdy ani později (vzhledem k narušení kontinuity vývoje v druhé pol. 20. století) se nepodařilo tento model prosadit do praxe. Teprve v posledních letech se veřejná správa řešení jako aktuální problém, který ze dvou modelů využít (platí, že priorace je vhodnější pro menší kanceláře, kde spis tvoří jeden či několik málo dokumentů, větší využijí s užitkem sběrného archu).\n"}
{"id": "639154", "url": "https://cs.wikipedia.org/wiki?curid=639154", "title": "Beans and Fatback", "text": "Beans and Fatback\n\nBeans and Fatback je studiové album amerického hudebníka Linka Wraye. Vydáno bylo v roce 1973 společností Virgin Records a jeho producentem byl Steve Verroca. Nahrávky však pochází již z roku 1971. Nahrávalo se na Wrayově farmě (v budově nazývané ) a to ve stejné době jako alba \"Link Wray\" a \"Mordicai Jones\", která obě vyšla již v roce 1971.\n\n"}
{"id": "639158", "url": "https://cs.wikipedia.org/wiki?curid=639158", "title": "Native: His Native Complete", "text": "Native: His Native Complete\n\nNative: His Native Complete nebo také His Native Complete... je kompilační album bývalého kytaristy a baskytaristy skupiny Patti Smith Group Ivana Krále, vydané v roce 1996.\n\nVšechny skladby napsal Ivan Král.\n\n"}
{"id": "639159", "url": "https://cs.wikipedia.org/wiki?curid=639159", "title": "Background check", "text": "Background check\n\nBackground check (v češtině neexistuje adekvátní překlad, v některých případech lze přeložit jako „ověření spolehlivosti“, nicméně nejedná se o zcela přesné znění) je prověření informací poskytnutých uchazečem o zaměstnání v životopisu a sdělených v průběhu přijímacího pohovoru. Background check je součástí náborového procesu a obvykle je úspěšné absolvování podmínkou podepsání pracovní smlouvy. V České republice se mnohdy považuje za background check i pouhé ověření referencí od předchozího zaměstnavatele, což je ovšem mylný výklad.\n\nBackground check nelze provádět bez souhlasu kandidáta. Kandidát má také právo v jakémkoliv okamžiku odvolat svůj souhlas. Neabsolvování background checku je obvykle považováno za důvod pro neuzavření pracovní smlouvy, případně zrušení již vzniklého pracovního poměru ve zkušební lhůtě. Je vždy na rozhodnutí zaměstnavatele, které pracovní pozice budou do procesu ověřování zařazeny a jak bude rozhodnuto v případě sporného výsledku prověření.\n\nBackground check slouží ke zvýšení důvěry zaměstnavatele k novému zaměstnanci a zamezení případného podvodného chování. Firma má obvykle vymezený okruh rizikových pracovních pozic (práce s hotovostí, práce s důvěrnými daty), u kterých vyžaduje ověření základních náležitostí od předchozích zaměstnavatelů a potvrzení informací o studiu a jeho výsledcích.\n\nV posledních letech se ověření pravdivosti předložených informací přikládá stále vyšší váha. Do značné míry to souvisí se vzrůstající mírou fluktuace zaměstnanců a množstvím důvěrných informací, které dnešní organizace shromažďují.\n\nBackground check má obvykle několik stupňů dle míry detailu prověřovaných skutečností. Pokud se zaměstnavatel rozhodne pro ověřování skutečností u nových zaměstnanců, vyčlení pro různé pozice příslušný stupeň prověření. Toto rozdělení zamezí zbytečnému prodlužování procesu a předejde sběru nerelevantních informací. Background check se omezuje na ověření vždy nezbytně nutných informací.\n\nV rámci ověřování se prověřují následující informace:\n\n\nV České republice nelze ověřovat finanční situaci kandidátů (a to ani s písemným souhlasem). Úvěrové registry nesmí informace o úvěrech a průběhu splácení poskytovat.\n\nBackground check nikdy nenarušuje právo na mlčenlivost – neobsahuje například prověření zdravotního stavu.\n\nBackground check nelze provést bez písemného souhlasu kandidáta. Kandidát musí písemně uvést veškeré informace k ověření do dotazníku, který je třeba podepsat. V případě, že jsou ověřovány informace u předchozích zaměstnavatelů, musí kandidát přiložit souhlas pro předchozího zaměstnavatele s vymezením okruhu informací, které může předchozí zaměstnavatel poskytnout. Kandidát musí být informován o způsobu sběru informací a způsobu uložení získaných informací a jejich skartaci (jak v případě kladného výsledku prověření, tak i pro případ záporného výsledku).\n\nZaměstnavatel obvykle neprovádí prověření sám, ale s pomocí externího dodavatele. Dodavatel kontaktuje příslušné zaměstnavatele se žádostí o ověření poskytnutých informací. Po obdržení výsledku informuje o souladu či nesouladu zaměstnavatele k učinění finálního rozhodnutí.\n\nCelý proces ověření může trvat až 30 dní v případě detailního ověřování referencí u několika předchozích zaměstnavatelů.\n\n"}
{"id": "639165", "url": "https://cs.wikipedia.org/wiki?curid=639165", "title": "Iijoki", "text": "Iijoki\n\nIijoki (řeka Ii) je druhá nejdelší finská řeka (po Kemijoki), která protéká provincií Severní Pohjanmaa. Její délka je přibližně 370 km. Vytéká z Iijärvi ve výšce 254 m n. m. v Kuusamu, protéká Taivalkoski, Pudasjärvi a Yli-Ii a vlévá se do Botnického zálivu v Ii.\n\nNa řece je mnoho peřejí. Na dolním toku je několik vodních elektráren, jejichž instalovaný výkon je 230 MW.\n"}
{"id": "639167", "url": "https://cs.wikipedia.org/wiki?curid=639167", "title": "Grote Kerk (Den Haag)", "text": "Grote Kerk (Den Haag)\n\nGrote Kerk resp. Grote of Sint-Jacobskerk nizozemsky \"Velký kostel sv. Jakuba\") je městský kostel v Haagu v Nizozemí\n\nKostel náleží spolu s Binnenhofem (sídlo parlamentu) k nejstarším budovám v Haagu. Na místě stála v 13. století dřevěná stavba, v roce 1355 se začal stavět kamenný kostel, který sloužil původně jako katolický svatostánek. Postaven byl jako křížový kostel, na půdorysu ve tvaru kříže, přestavbou a rozšířením v letech 1434 - 1455 tento půdorys zanikl a kostel získal charakter halové stavby; protože to byla první stavba tohoto typu, označují se podobné stavby jako \"haagský typ\".\n\nVe 14. století vzniklá část byla silně poškozena požárem roce 1539. Při obrazoboreckých bouřích byla v roce 1566 zničena vnitřní výzdoba kostela. V roce 1420 vybudovaná věž je nápadná svým v Nizozemí ojedinělým šestiúhelníkovým tvarem. Po požáru kostela byla věž, využívaná také jako vojenská pozorovatelna, vystavěna znovu v renesančním stylu. V roce 1861 byla opatřena novogotickou špicí. Tato část věže, haagskými obyvateli láskyplně nazývaná \"noční čepec (\"slaapmuts\")\", byla při renovaci v roce 1951 snesena.\n\nPři německé okupaci byly v červenci roku 1941 odstraněny zvony, ale protože největší zvon, zvaný \"Jhezus\", neprošel malými otvory věže, zůstal kostelu zachován. v roce 1959 byl doplněn největší zvonkohrou v Nizozemí, sestávající z 51 zvonů.\n\nV krásně klenuté lodi s vysokým, dlouhým kůrem se nacházejí početné náhrobky a náhrobní desky, mezi jinými na zadní stěně kůru náhrobní deska básníka a politika Constantijna Huygense († 1687) a jeho syna, fyzika a astronoma politika Christiaana Huygense († 1695). Pozoruhodná je kazatelna z roku 1550, štíty rytířů Řádu zlatého rouna a velké varhany z roku 1881 i okna kůru a severní příčné lodi.\n\nV kostele se konají svatby a křtiny členů nizozemské královské rodiny. Od skončení komplexní renovace v roce 1987 slouží kostel jako místo pro výstavy, mše a slavnostní akce.\n\n"}
{"id": "639168", "url": "https://cs.wikipedia.org/wiki?curid=639168", "title": "Semmering (Dolní Rakousy)", "text": "Semmering (Dolní Rakousy)\n\nSemmering je obec v Rakousku ve spolkové zemi Dolní Rakousy v okrese Neunkirchen. Má 607 obyvatel (31. 3. 2009).\n\nObec je vyhledávána především pro možnost zimních sportů a vícekrát hostila světový pohár v lyžování. Když byla v roce 1854 dokončena slavná Semmerinská železnice, znamenalo to pro obec velký příliv turistů z Vídně. Dnes je turistů již méně, nicméně každoročně zde zůstane podle záznamů z ubytovacích zařízení více než 100 000 lidí déle než jeden den. Podle údajů z roku 2009 má město stálý počet 607 obyvatel.\n\nObec leží v oblasti průsmyku Semmering na rychlostní silnici S6, která je průjezdná od roku 2004 po dokončení tunelu. Přes obec vede i Semmerinská železnice. Nachází se v nadmořské výšce 962 m.\n\nOkolí Semmeringu je známou lyžařskou lokalitou. Nacházejí se tu dvě lyžařská střediska Stuhleck a Hirschenkogel, spojená do lyžařské oblasti Semmering.\n\n"}
{"id": "639169", "url": "https://cs.wikipedia.org/wiki?curid=639169", "title": "Zámek Hackhausen", "text": "Zámek Hackhausen\n\nZámek Hackhausen je barokní vodní zámek v německém městě Solingen. Stojí na místě pevnosti z 13. století.\n\nMajitelem byl přes 400 let rod z Bodlenbergu. V roce 1887 zámek vyhořel a v roce 1907 ho August von Recklinghausen nechal obnovit architektem Paulem Schultze-Naumburgem. Stavba s okolními budovami slouží jako soukromá rezidence a není přístupná veřejnosti.\n\n"}
{"id": "639172", "url": "https://cs.wikipedia.org/wiki?curid=639172", "title": "Jaroslav Bradáč", "text": "Jaroslav Bradáč\n\nJaroslav Bradáč (17. července 1876 Paceřice – 29. května 1938 Přeštice) byl český učitel a hudební skladatel.\n\nPocházel z hudební rodiny. Oba jeho bratři, Ladislav Bradáč a Otakar Bradáč, byli rovněž hudební skladatelé. Vystudoval učitelský ústav v Jičíně. V roce 1896 se stal učitelem na obecné škole v Přešticích. Vedle učitelského povolání soukromě studoval hudbu. Jeho učiteli byli Vítězslav Novák a Zdeněk Fibich. V letech 1904–1910 učil zpěv na reálce v Plzni.\n\nByl nadšeným sběratelem lidových písní západočeského regionu. Zanechal na 8 tisíc notových zápisů. Řadu písní posléze opatřil klavírním doprovodem a vydal tiskem. Z tradic lidové písně vycházela i jeho vlastní tvorba. \n\n\n\n\n"}
{"id": "639173", "url": "https://cs.wikipedia.org/wiki?curid=639173", "title": "Ladislav Bradáč", "text": "Ladislav Bradáč\n\nLadislav Bradáč (8. prosince 1870 Paceřice – 4. října 1897 Vlastibořice) byl český hudební skladatel.\n\nPocházel z hudební rodiny. Oba jeho bratři Otakar Bradáč a Jaroslav Bradáč, byli rovněž hudební skladatelé. Vystudoval Pražskou konzervatoř. Nejprve se živil v Praze jako hodinář. V roce 1893 odešel do Slavonie (dnes na východě Chorvatska). Ve Vukovaru se stal ředitelem kůru a sbormistrem. Zemřel velmi mlád, bylo mu 27 let.\n\nZkomponoval četné sbory a řadu drobných skladeb, z nichž některé vyšly i tiskem. Nedokončené opera \"Baltazar\" zůstala v rukopise.\n\nKromě vážné hudby byl i autorem tanečních skladeb.\n\n"}
{"id": "639174", "url": "https://cs.wikipedia.org/wiki?curid=639174", "title": "Otakar Bradáč", "text": "Otakar Bradáč\n\nOtakar Bradáč (10. listopadu 1874 Paceřice – 11. ledna 1924 České Budějovice) byl český hudební skladatel.\n\nPocházel z hudební rodiny. Oba jeho bratři, Ladislav Bradáč a Jaroslav Bradáč, byli rovněž hudební skladatelé. Vystudoval hru na varhany na Pražské konzervatoři. Nějaký čas pobýval u bratra Ladislava ve Vukovaru. Po návratu do Čech se stal ředitelem hudební školy v Litovli. V roce 1904 si otevřel vlastní hudební školu v Plzni a v roce 1915 Českých Budějovicích, kterou vedl až do konce svého života. V Budějovicích působil rovněž jako sbormistr českobudějovického Hlaholu.\n\nJeho dílo vychází z lidových motivů a je prodchnuto vlasteneckým a všeslovanským cítěním. \"Slovanské melodie\" a operní aktovka \"Obžínky\" byly odměněny cenu České akademie věd a umění. Kromě komorních skladeb, sborů a skladeb pro symfonický orchestr komponoval i pro dechové orchestry.\n\n\n\n\n"}
{"id": "639187", "url": "https://cs.wikipedia.org/wiki?curid=639187", "title": "Jodid rtuťnatý", "text": "Jodid rtuťnatý\n\nJodid rtuťnatý (HgI) je anorganická sloučenina mající podobu červenooranžových krystalů. Na rozdíl od chloridu rtuťnatého se špatně rozpouští ve vodě. V přírodě se vyskytuje jako velmi vzácný minerál kokcinit.\n\nJodid rtuťnatý vykazuje termochromismus; při zahřátí nad 127 °C podléhá fázové přeměně z krystalické formy \"alfa\" na světle žlutou formu \"beta\". Po ochlazení nabývá zpět původní barvu. Často se používá k demonstraci uvedeného jevu.\n\nJodid rtuťnatý je polovodičem používaným pro detekci rentgenového a záření gama a pro zobrazovací zařízení pracující při pokojové teplotě. Používá se také na přípravu Nesslerova činidla používaného k důkazu přítomnosti amoniaku. Může se vyskytovat jako sraženina v mnoha reakcích.\n\nV medicíně se HgI dříve používal pro léčbu syfilidy. Ve veterinární medicíně se stále používá do mastí na puchýře při exostóze, při zvětšení kloubních váčků apod.\n"}
{"id": "639188", "url": "https://cs.wikipedia.org/wiki?curid=639188", "title": "Bingo Rimér", "text": "Bingo Rimér\n\nBingo Rimér (* 23. června 1975 Hällaryd, Švédsko, nar. jako \"Björn Oluf Rimér\") je současný švédský fotograf. Věnuje se fotografii portrétní, módní i reklamní. Je přirovnáván ke švédské variantě Hugha Hefnera - zakladatele a vydavatele časopisu \"Playboy\".\n\nPo absolvování studia fotografie v roce 1994 začal svou kariéru dva roky ve Studiu Magnus Reed. Působil jako interní fotograf pro švédské magazíny jako \"Slitz\", \"Magazine Café\" nebo \"Playboy\". Kromě svého tématu z glamourové fotografie pracoval pro firmy Levi's, Universal Music, Warner, Panos, EMI, Playboy, Zomba Records, Hachette, Leo Burnett, TBWA, BMG nebo MTV.\n\nNěkteré z jeho nejpopulárnějších výstav jsou „Švédské blondýnky“ (New York 1998), „Havanna Rules“ (Stockholm 2000) a „Sexy by Sweden“ (New York 2006). Portrétoval například Carmen Electra, Steven Tyler, Peter Stormare, Lambretta, Sun and Block, Jack Ass nebo Nick Carter.\n\nRimérova široká popularita a známost u publika vyústila v nabídku švédské televizní společnosti vyrábět minisérie o jeho životě. „Being Bingo“ se začal vysílat o tři měsíce později na státní televizi. Věnuje se hlavně tématu glamourové fotografie a v roce 1997 spoluzaložil castingovou agenturu. Agentura zastupuje Švédsko je nejvíce populární glamour modely přezdívanými modely Bingo.\n\n\n"}
{"id": "639189", "url": "https://cs.wikipedia.org/wiki?curid=639189", "title": "Australian Open 2011 – mužská čtyřhra", "text": "Australian Open 2011 – mužská čtyřhra\n\nÚspěšným obhájcem tutulu byl první nasazený americký pár Bob a Mike Bryanovi, který v loňském finále porazil dvojici Daniel Nestor a Nenad Zimonjić. V letošním finále zvítězil nad obnoveným párem Mahesh Bhupathi a Leander Paes.\n\nNově sestavená česko-australská devojice Lukáš Dlouhý a Paul Hanley, jež společně odehrála pouze dva turnaje, a oba před Australian Open vyhrála, zde jako sedmá nasazená vypadla již v prvním kole.\n\n\n"}
{"id": "639197", "url": "https://cs.wikipedia.org/wiki?curid=639197", "title": "Australian Open 2011 – smíšená čtyřhra", "text": "Australian Open 2011 – smíšená čtyřhra\n\nObhájcem titulu byl čtvrtý nasazený zimbabwsko-indický pár Cara Blacková a Leander Paes, jenž vypadl ve druhém kole.\n\nVítězem se stala druhá nasazená slovinsko-kanadská dvojice Katarina Srebotniková a Daniel Nestor, která ve finále zdolala nenasazený tchajwansko-australský pár Čan Jung-žan a Paul Hanley.\n\n\n"}
{"id": "639198", "url": "https://cs.wikipedia.org/wiki?curid=639198", "title": "Objektově relační mapování", "text": "Objektově relační mapování\n\nObjektově relační zobrazení (ORM, O/RM nebo O/R zobrazení) je programovací technika v softwarovém inženýrství, která zajišťuje automatickou konverzi dat mezi relační databází a objektově orientovaným programovacím jazykem.\n\nPři modelování a vývoji aplikací je snaha co nejvěrněji zachytit realitu. Objekty reálného světa jsou v aplikaci reprezentovány jako entity. Zatímco je v relační databázi entita reprezentována jako řádek, resp. množina řádků v databázových tabulkách, tak v objektově orientovaném jazyce je entita zpravidla reprezentována jako instance nějaké třídy.\n\nTato rozdílná reprezentace entit vedla ke vzniku programovací techniky, označované jako ORM, která se stará o konverzi mezi relační databází a objekty, se kterými se pracuje v objektově orientovaném jazyce. Technika se tak snaží vývojáři dát unifikovaný přístup k libovolnému objektu, resp. entitě, se kterou v aplikaci pracujeme.\nDíky tomu je vývojář při práci s daty, které jsou v aplikaci reprezentovány právě pomocí objektů, do jisté míry odstíněn od nutnosti pracovat s SQL dotazy konkrétní relační databáze. Použití ORM usnadňuje zejména provádění běžných databázových operací jako je čtení, zápis, úprava a mazání dat. Zkráceně označované jako CRUD operace.\nDůležitou funkcí ORM je zajistit persistentní uchování dat, tedy aby data, která jsou v aplikaci uložena v operační paměti, zůstala nepoškozena po plánovaném či neplánovaném ukončení běhu aplikace.\n\nORM se dále stará o automatickou konverzi rozdílných datových typů mezi databázovým systémem a programovacím jazykem. Pokročilé techniky ORM také řeší například možnost využití objektové dědičnosti, kterou relační databáze nepodporují. \n\nNicméně hlavním cílem ORM je synchronizace mezi používanými objekty v aplikaci a jejich reprezentací v databázovém systému tak, aby byla zajištěna persistence dat. \nVývojář potřebuje persistentně uchovávat objekty, ale nepotřebuje se starat, jak se tato persistence provede.\n\nŘada implementací ORM se snaží v co největší míře odstínit vývojáře od nutnosti psaní SQL dotazů a pro selekci objektů z databáze používá raději objektový přístup. Takovýto postup však zpravidla umožňuje vyhledávat objekty jen podle databázového primárního klíče, což zpravidla nestačí. Proto některé implementace ORM využívají pro selekci objektů objektový dotazovací jazyk. \n\nJedna z výhod odstínění od práce s SQL může být i určitá nezávislost aplikace na konkrétním databázovém systému, resp. možnost zvolit databázový systém či jiné datové úložiště tak, aby vyhovovalo konkrétním podmínkám a požadavkům.\nNezávislost na konkrétním databázovém systému a skrývání SQL dotazů jsou však již jen příjemné důsledky použití ORM, není to ale primárním cílem. \n\nKonverze mezi relační databází a modelovými objekty není bezproblémová, ale je spojena s řadou komplikací, souhrnně označovaných jako \"object-relational impedance mismatch\"\n. Tyto problémy, resp. jejich možné řešení jsou důvodem pro existenci návrhových vzorů pro ORM.\nMartin Fowler ve své publikaci definoval návrhové vzory pro práci s ORM. \n\n\nDědičnost je jedna ze stěžejních vlastností objektově orientovaného programování. Pomocí dědičnosti lze vytvářet hierarchickou strukturu tříd a při správném návrhu zvýšit znovu-použitelnost kódu. Relační databáze však dědičnost (a tím pádem ani polymorfismus) nepodporují a proto je potřeba využít techniky, jak hierarchii tříd rozložit do databázových tabulek. V případě použití dědičnosti je typické, že podoba datového modelu závisí na vybraném návrhovém vzoru. Návrhové vzory pro dědičnost lze kombinovat se vzory \"Row Data Gateway\", \"Active Record\" a \"Data Mapper\". U vzorů \"Row Data Gateway\" a \"Active Record\" je nutné, aby entitní třída byla potomkem speciální třídy, která je součástí ORM knihovny. To může komplikovat návrh diagramu tříd. Proto je vhodné kombinovat vzory pro definování dědičnosti se vzorem \"Data Mapper\", jehož implementace zpravidla nevyžaduje, aby entitní třída byla potomkem speciální třídy, která by byla součástí ORM knihovny.\n\n\n"}
{"id": "639199", "url": "https://cs.wikipedia.org/wiki?curid=639199", "title": "Rennerova bouda", "text": "Rennerova bouda\n\nRennerova bouda ( ) – dnes již neexistující horská bouda v Krkonoších postavena v roce 1797, vyhořela roku 1938.\n\nBouda se nacházela na Bílé louce v Krkonoších na svahu Luční hory. Kolem vede Stará Bucharova cesta ze Svatého Petra po svahu Kozích hřbetů k Luční boudě. Po boudě na Sněžce to byla druhá nejvýše položená bouda v českých Krkonoších – cca 1 400 m n. m.\n\nByla postavena bratry Ignácem a Augustem Rennerem roku 1797. Tento rod přišel z Alp v době kolonizace v 16. století. U nájemníků Luční boudy, kteří byli blízkými příbuznými, stavba vyvolala obavy z konkurence. Stavbě se snažili zabránit. Došlo to až tak daleko, že jednoho z bratří hodili do jámy na hašení vápna. Byla to typická letní bouda. Hlavní stavební materiál byly dřevěné trámy těsně sesazené se spárami vyplněnými mechem, zatřenými jílem, zevnitř obložené prkny, která byla použita i na podlahu. Část stěn byla kamenná. Návětrné stěny severní a západní byly pokryté šindelem. Střecha byla zatížena kameny. Pro zmírnění odporu větru neměla štíty. Od roku 1832 majetkem rodu Buchbergů ze Svatého Petra. V létě zde bylo ustájeno 40 kusů hovězího dobytka, který se pásl v okolí boudy. V roce 1880 byla přestavěna na celoročně obyvatelnou a vybavena hostinskými pokoji. V roce 1886 byla přistavěna typická veranda s výhledem na Bílou a Čertovu louku. V roce 1899 a 1906 následovalo další zvýšení ubytovací kapacity. Později odkoupena bratry Bönischovými z Luční boudy, čímž dlouholetá rivalita skončila. V době všeobecné mobilizace byla bouda obsazená hlídkami československé armády. Po mnichovské dohodě armáda boudu 2. října 1938 opustila a bouda stejně jako nedaleká Luční vyhořela. V době okupace započal Gustav Bönisch novou výstavbu, postavil hrubou stavbu bez střechy, stavbu však nedostavěl. V roce 1950 byla stavba rozebrána. Materiál z boudy byl přemístěn k boudě Výrovce pomocí vojenské lanovky.\n\nPo boudě zbyla plošina se zbytkem základů a vyvěrající pramen.\n\n\n"}
{"id": "639201", "url": "https://cs.wikipedia.org/wiki?curid=639201", "title": "Table Data Gateway", "text": "Table Data Gateway\n\nTable Data Gateway je v softwarovém inženýrství architektonický návrhový vzor pro práci s datovými zdroji, který v roce 2002 publikoval Martin Fowler ve své knize \"Patterns of Enterprise Application Architecture\".\n\nTento návrhový vzor funguje jako brána, která zapouzdřuje databázové operace prováděné nad jednou databázovou tabulkou. Každá databázová tabulka je v aplikaci reprezentována samostatnou třídou. Tato třída pak obstarává CRUD operace s jednotlivými řádky tabulky. Metody, které v tabulce vyhledávají řádky ať už pomocí primárního klíče nebo jiných kritérií by měly vždy vracet množinu řádků a to i v případě, že výsledkem bude jen jeden řádek. Odvozenou třídu lze doplnit o metody, které např. zjednoduší vyhledávání nad konkrétní tabulkou podle specifického kritéria.\n\n"}
{"id": "639202", "url": "https://cs.wikipedia.org/wiki?curid=639202", "title": "Row Data Gateway", "text": "Row Data Gateway\n\nV softwarovém inženýrství je Row Data Gateway architektonický návrhový vzor pro práci s datovými zdroji, který v roce 2002 publikoval Martin Fowler ve své knize Patterns of Enterprise Application Architecture.\n\nVzor zde funguje jako brána, která zapouzdřuje CRUD operace nad jedním řádkem databázové tabulky. Každý atribut dané třídy odpovídá danému sloupci v tabulce. K atributům se zpravidla přistupuje přímo (jsou tedy veřejné) bez nutnosti používat gettery a settery. Instance řádku se vytváří nejčastěji pomocí asociativního pole, které je předáno konstruktoru. Instanci řádku tedy nevytváří přímo uživatel, ale vytváří ji oddělená vyhledávací třída. Samotná vyhledávací třída může implementovat vzor Table Data Gateway a je i vhodné tyto vzory spolu kombinovat.\n\n"}
{"id": "639203", "url": "https://cs.wikipedia.org/wiki?curid=639203", "title": "Data Mapper", "text": "Data Mapper\n\nV softwarovém inženýrství je Data Mapper architektonický návrhový vzor pro práci s datovými zdroji, který v roce 2002 publikoval Martin Fowler ve své knize Patterns of Enterprise Application Architecture.\n\nPodle tohoto vzoru neobsahuje doménový objekt žádné CRUD nebo vyhledávací operace a o vytváření, úpravu a mazání doménových objektů z databáze se stará oddělený (mapovací) objekt. Doménový objekt je tedy zcela nezávislý na databázi. Zatímco mapovací objekt má přístup jak k doménovému objektu, tak k databázovému systému. Výhodou tohoto vzoru je právě nezávislost doménového objektu na datovém modelu, kdy je veškerá zodpovědnost za persistenci přesunuta na mapovací objekt. \n\n"}
{"id": "639208", "url": "https://cs.wikipedia.org/wiki?curid=639208", "title": "Torzní grupa", "text": "Torzní grupa\n\nTorzní grupa neboli periodická grupa je v teorii grup taková grupa, jejíž každý prvek má konečný řád. Torzní jsou například všechny konečné grupy.\n\nTermínem exponent grupy \"G\" rozumíme v takovém případě nejmenší společný násobek (existuje-li) řádů všech prvků z \"G\". Každá konečná grupa má exponent a platí, že tento exponent dělí řád této grupy.\n\nS pojmem torzní grupy souvisí Burnsideův problém.\n"}
{"id": "639212", "url": "https://cs.wikipedia.org/wiki?curid=639212", "title": "Šiva (kráter)", "text": "Šiva (kráter)\n\nKráter Šiva je nedávno objevený obří útvar na dně Indického oceánu, jižně od Bombaje.\n\nMěří 600x400 km a jedná se pravděpodobně o meteoritický kráter, který byl zřejmě vytvořen asteroidem nebo kometou s průměrem kolem 40 km. Vznikl na konci druhohor, asi před 65 miliony let. Tato událost zřejmě přispěla také k vyhynutí dinosaurů.\n\nKráter byl nazván podle hinduistického boha Šivy.\n\n"}
{"id": "639213", "url": "https://cs.wikipedia.org/wiki?curid=639213", "title": "Pozemní hokej na Letních olympijských hrách 1972", "text": "Pozemní hokej na Letních olympijských hrách 1972\n\nPozemní hokej na LOH 1972 v Mnichově zahrnoval pouze turnaj mužů. Všechny zápasy tohoto turnaje se odehrály ve dnech 27. srpna až 10. září 1972 na stadionu Hockey Facility Olympic Park.\n\nTurnaje se zúčastnilo 16 mužstev, která byla rozdělena do 2 osmičlenných skupin, ve kterých se hrálo způsobem jeden zápas každý s každým a poté nejlepší dva týmy z každé skupiny posoupily do semifinále, týmy na 3. a 4. místě hrály o 5. až 8. místo, týmy na 5. místě sehrály spolu zápas o 9. místo, týmy na 6. místě hrály o 11. místo, týmy na 7. místě hrály o 13. místo a týmy na 8. mísě hrály o 15. místo.\n\n\n\n"}
{"id": "639214", "url": "https://cs.wikipedia.org/wiki?curid=639214", "title": "Provincie Málaga", "text": "Provincie Málaga\n\nProvincie Málaga je jednou z osmi provincií Andalusie, autonomního společenství na jihu Španělska; zahrnuje hornatá území na jihu Andalusie (nejvyšší vrchol, La Maroma, dosahuje 2066 m) a dlouhý úsek pobřeží Středozemního moře, známý pod marketingovým označením Costa del Sol. Největší řekou je Guadalhorce, která ze severních náhorních plošin stéká hlubokým kaňonem k hlavnímu městu Málaga.\n\nSousedí s provinciemi Cádiz (na západě), Sevilla (na severozápadě), Córdoba (na severu) a s provincií Granada na východě.\n\nŽije zde přes 1 600 000 obyvatel, což z provincie činí šestou nejlidnatější v celém Španělsku a druhou provincii v Andalusii (kde je zároveň provincií s nejhustším osídlením). Více než polovina obyvatel (okolo 850 000) je koncentrována v metropolitní oblasti Málagy a přes 90 % v přímořských městech a obcích.\n\nRozdíl mezi pobřežím a vnitrozemím ještě zesílil vlivem turismu (pobřeží Costa del Sol se podílí na celkovém turistickém ruchu Andalusie 35 %) a imigrace (Jihoameričany, Rumuny i Maročany zde předčili občané Británie, kterých tu oficiálně žije přes 63 000, tedy asi 4 %).\n\nZnak provincie je odvozen od znaku města Málaga, a je mírně odlišný od heraldicky upravené verze zobrazené na této stránce Wikipedie. Neexistují důkazy o znaku provincie Málaga před rokem 1922, neboť fondy archivu deputace byly zničeny požárem, ke kterému došlo 25. - 26. dubna toho roku. Pátrání skupiny expertů Národního historického archivu k ničemu nevedlo. Roku 1926 požádala korporace malíře José Morena Carbonera, aby navrhl dalmatiky se znakem provincie. Navrhl znak, tvořený znakem města, obklopeným štítky, zastupující soudní okrsky.\nPozději (\"neznámo kdy\") bylo do znaku zastupitelstva města (\"Ayuntamiento de Málaga\") přidáno pole v pravém horním rohu, kde zastupovalo mořské vlny (modré a stříbrné), umístěné u paty hradeb v realistické krajině, představující pohled na město Málagu a jeho hrad Gibralfaro. Deputace pozměnila pozdější pole, které představovalo mořské vlny, které nahradilo 12 břeven barvy červené a zlaté, které představují 12 soudních okresů bez Málagy. Tato modifikace pochází z časů 2. republiky a připisuje se malíři Luísi Ramosu Rosasovi.\n\nPopis znaku:\n\n\"Ondas de mar de plata y azur, la ciudad y castillo de Gibralfaro, situado con las torres hacia la derecha, con el corral de los Cautivos en un campo bermejo, los presos y cautivos sombrados de blanco y negro, y un par de las torres de Gibralfaro con las imágenes de San Ciriaco y Santa Paula con resplandores de oro, manto azul y túnica dorada y el sobrecuello de Santa Paula dorado, siniestrado de doce fajas alternadas de gules y oro. Bordura general partida, 1º de púrpura y 2º de sinople, cargada toda ella con yugos y haces de flechas todos de oro. \nTimbre: Corona ducal./Nad stříbrnými a modrými vlnami\" (v modrém poli ?)\" město \"(Málaga)\" a hrad Gibralfaro, i s věžemi vpravo posunuté, s ohradou zajatců v červeném poli (?), vězňové a zajatci černě a bíle stínovaní. Na dvou věžích postavy svatého Cyriaka a svaté (!) Pauly se zlatými svatozářemi. Modrými plášti a zl. tunikami, svatá Paula má zl. svrchní roucho. Vlevo (v koutě?) dvanáct pruhů střídavě červených a zlatých. Polcený lem purpurový a zelený, posázený jařmy a svazky šípů – vše zlat\"é.\n\nKolem štítu jsou rozmístěny stuhy s čestnými tituly, udělenými městu Málaga:\n\nna první stuze je nápis: \"MUY NOBLE Y MUY LEAL\"/VELMI VZNEŠENÉ A VELMI VĚRNÉ. Královským dekretem ze dne 21. srpna 1843, v upomínku na politické boje , a na padlého generála Espartera, obdržela Málaga titul \"SIEMPRE DENODADA\"/vždy oddaná; a jako klenot znaku vavřínový věnec/\"corona cívica\" a devizu \"LA PRIMERA EN EL PELIGRO DE LA LIBERTAD\"/PRVNÍ V BOJI ZA SVOBODU. Dekretem z 1. ledna 1901, za přijetí trosečníků z německé válečné fregaty Gneisenau lidem z Málagy obdržela Málaga titul \"MUY HOSPITALARIA\"/VELMI POHOSTINNÁ. Dekretem z 28. února 1922 obdržela Málaga za charitativní práci vůči vojákům Africké armády/\"del Ejército de África \"a za péči o jejich vojenskou nemocnici obdržela Málaga titul \"MUY BENEFICA\"/VELMI DOBROTIVÁ.\n\nKlenot: vévodská koruna.\n\nV provincii je značně nevyrovnaná situace co do dopravní infrastruktury. Málaga (a Antequera) má sice od prosince 2007 napojení na vysokorychlostní železniční síť AVE, avšak rychle rostoucí pobřežní města jsou odkázána na silniční dopravu. Marbella (130 000 obyv.) je vůbec největším městem Pyrenejského poloostrova bez železnice; pobřežní železnice je teprve ve fázi příprav, s výjimkou příměstského úseku \"cercanías\" Málaga — Fuengirola.\n\nHlavním dálničním tahem je Autovía del Mediterráneo, na území provincie prakticky dokončená. Letiště Málaga je zdaleka nejrušnější v Andalusii (22. v EU), významem srovnatelné s pražským.\n\n"}
{"id": "639216", "url": "https://cs.wikipedia.org/wiki?curid=639216", "title": "Nguyễn Phú Trọng", "text": "Nguyễn Phú Trọng\n\nNguyễn Phú Trong (* 14. dubna 1944, Hanoj, Vietnam) je vietnamský politik, generální tajemník Vietnamské komunistické strany a od října 2018 prezident Vietnamu.\n\nPoprvé vstoupil do vrcholové politiky v roce 1997 a před svým zvolením generálním tajemníkem 19. ledna 2011 působil jako předseda Národního shromáždění. V červenci 2015 se stal prvním generálním tajemníkem, který navštívil Spojené státy a setkal se v Bílém domě s prezidentem Barackem Obamou. V roce 2016 byl sjezdem potvrzen na další pětileté období.\n\nPo smrti prezidenta Trần Đại Quanga na konci září 2018 byl stranou nominován jako jediný kandidát do funkce prezidenta. Jmenován byl národním shromážděním 23. října téhož roku a stal se tak po Ho Či Minovi druhým člověkem zastávajícím zároveň pozici generálního tajemníka komunistické strany a úřad prezidenta. V únoru 2019 hostil ve Vietnamu setkání amerického prezidenta Donalda Trumpa a severokorejského vůdce Kim Čong-una. V květnu 2019 se objevily spekulace o jeho zdravotním stavu po jeho absenci na státním pohřbu bývalého prezidenta Lê Đức Anha.\n"}
{"id": "639217", "url": "https://cs.wikipedia.org/wiki?curid=639217", "title": "Pozemní hokej na Letních olympijských hrách 1968", "text": "Pozemní hokej na Letních olympijských hrách 1968\n\nPozemní hokej na LOH 1968 v Mexiku zahrnoval pouze turnaj mužů. Všechny zápasy tohoto turnaje se odehrály ve dnech 13. až 26. října 1968 na stadionu l'Estadi Municipal.\n\nTurnaje se zúčastnilo 16 tmužstev, která byla rozdělena do 2 osmičlenných skupin, ve kterých se hrálo způsobem jeden zápas každý s každým a poté nejlepší dva týmy z každé skupiny posoupily do semifinále, týmy na 3. a 4. místě hrály o 5. až 8. místo, týmy na 5. místě sehrály spolu zápas o 9. místo, týmy na 6. místě hrály o 11. místo, týmy na 7. místě hrály o 13. místo a týmy na 8. mísě hrály o 15. místo.\n\n"}
{"id": "639219", "url": "https://cs.wikipedia.org/wiki?curid=639219", "title": "Christian Ehrhoff", "text": "Christian Ehrhoff\n\nChristian Ehrhoff (* 6. července 1982 Moers) je bývalý německý profesionální hokejový obránce.\n\nHokejově vyrostl v týmu Krefeld Pinguine, kde také začal v 17 letech hrávat nejvyšší německou soutěž, i když v většinu prvního roku odehrál ještě ve třetí lize za EV Duisburg. Do NHL byl draftován v roce 2001 z celkově 106. místa týmem San Jose Sharks. V předsezónním tréninkovém kempu se snažil opakovaně neúspěšně prosadit do prvního týmu San Jose, a tak v Krefeldu hrával až do roku 2003, kdy týmu pomohl vybojovat německý ligový titul. V NHL hraje od sezóny 2003/2004. Je znám jako ofenzivně laděný obránce, výborný bruslař s dobrou střelou. Postupně se více soustředil na obrannou činnost a získal více času na ledě. V roce 2009 byl vyměněn do Vancouver Canucks, kde byl po prvním ročníku vyhlášen nejlepším obráncem týmu. Ve Vancouveru působí i v sezóně 2010/2011.\n\nZa německou reprezentaci odehrál řadu důležitých turnajů včetně třech olympijských her (v letech 2002, 2006, 2010 a 2018 ) a Světového poháru 2004. Účastnil se také čtyřech turnajů mistrovství světa a byl u největšího úspěchu německé reprezentace v posledních desetiletích – zisku čtvrtého místa na MS 2010.\n\nTýmové\n\nIndividuální\n\nKlubový rekord Vancouver Canucks\n\n"}
{"id": "639221", "url": "https://cs.wikipedia.org/wiki?curid=639221", "title": "Ičiró Suzuki", "text": "Ičiró Suzuki\n\nIčiró Suzuki ( \"鈴木 一朗\") (* 22. října 1973, Tojojama, Prefektura Aiči, Japonsko) je japonský hráč baseballu, který hrál v klubu Seattle Mariners. Největšího úspěchu dosáhl v tomto klubu Major League Baseball.\n"}
{"id": "639224", "url": "https://cs.wikipedia.org/wiki?curid=639224", "title": "Raw", "text": "Raw\n\nSlovo raw nebo RAW může znamenat:\n\n\n"}
{"id": "639225", "url": "https://cs.wikipedia.org/wiki?curid=639225", "title": "Hidetoši Nakata", "text": "Hidetoši Nakata\n\nHidetoši Nakata ( \"中田 英寿\") (* 22. ledna 1977, Kófu, Prefektura Jamanaši, Japonsko) je bývalý japonský fotbalista, který hrál jako záložník v několika evropských klubech. V Japonsku hrál v klubu Bellmare Hiracuka. Jeho výkony si vysloužily pověst jednoho z nejlepších japonských hráčů.\n\nPelé ho roku 2004 zařadil jako jediného japonského hráče mezi 125 nejlepších žijících fotbalistů. V letech 1997 a 1998 byl zvolen hráčem roku v Asii.\n\n"}
{"id": "639227", "url": "https://cs.wikipedia.org/wiki?curid=639227", "title": "Francis Seth Frost", "text": "Francis Seth Frost\n\nFrancis Seth Frost (1825–1902) nebo F. S. Frost byl americký malíř, fotograf a podnikatel se specializací na umělecké materiály. Sídlil v Bostonu v Massachusetts, cestoval především po Spojených státech. Mezi jeho přátele patřil například Albert Bierstadt.\n\nJako umělec založil vlastní studio v budově Studio Building na Tremont Street v Bostonu. V roce 1869 provozovali společně s E. H. Adamsem uměleckou firmu Frost & Adams, která úspěšně fungovala až do 20. století.\n\n"}
{"id": "639241", "url": "https://cs.wikipedia.org/wiki?curid=639241", "title": "Vítkovice Steel", "text": "Vítkovice Steel\n\nVÍTKOVICE STEEL, a. s. (v letech 2007 až 2014 působící pod názvem EVRAZ VÍTKOVICE STEEL, a.s.) je český ocelářský podnik působící v areálu Vítkovických železáren v Ostravě.\n\nPřestože společnost vznikla zápisem do obchodního rejstříku 1. června 2007, je přímým pokračovatelem činnosti firmy VÍTKOVICE STEEL, a.s. vzniklé 7. března 2001, do které mateřská společnost VÍTKOVICE, a.s. vložila svou Divizi 200 - Ploché výrobky. V květnu 2002 byla firma Vítkovice Steel odkoupena za částku 3,31 miliardy Kč od Vítkovic společností OSINEK, a.s. patřící Fondu národního majetku České republiky.\n\nVláda ČR poté zahájila proces hledání nového vlastníka pro Vítkovice Steel. Již v roce 2002 měla exkluzivitu na jednání o prodeji Vítkovice Steel společnost LNM Holdings, která se v té době stala vlastníkem konkurenční společnosti Nová huť. Tato jednání však byla neúspěšná v souvislosti se spory o cenách surového železa, které Vítkovice Steel odebíraly ze společnosti Vysoké pece Ostrava, kde byla Nová huť majoritním akcionářem. V roce 2004 vláda na návrh ministra financí Bohuslava Sobotky zahájila dvoukolové výběrové řízení na prodej společnosti, přičemž hlavním kritériem byla cena. Výběrové řízení vyhrála společnost Evraz, kterou ze 40 % vlastní ruský miliardář Roman Abramovič. Za 99% podíl ve společnosti v roce 2005 zaplatila 7,05 mld. Kč.\n\nOd 6. prosince 2006 byl jediným akcionářem společnosti firma ABA Assets s. r. o., která byla ve vlastnictví Evraz Group S.A. se sídlem v Lucembursku. 1. června 2007 pak obě společnosti (VÍTKOVICE STEEL, a.s. a ABA Assets s. r. o.) zanikly sloučením do nově vytvořené společnosti EVRAZ VÍTKOVICE STEEL, a.s.\n\nV roce 2014 Evraz prodal společnost skupině neznámých investorů stojících za společnostmi registrovanými na Kypru. Kupní cena byla ve výši 89 milionů dolarů (asi 1,7 mld. Kč), kupující také převzali závazky ve výši 198 milionů dolarů (asi 3,9 mld. Kč). Novými majiteli jsou zřejmě vlastníci ukrajinské Industrial Union of Donbass. 8. července 2014 pak byl název společnosti změněn na VÍTKOVICE STEEL, a. s.\n\nV únoru 2015 firma oznámila, že se chystá od září zrušit výrobu oceli a propustí asi 350 zaměstnanců.\n\n"}
{"id": "639243", "url": "https://cs.wikipedia.org/wiki?curid=639243", "title": "Numerologie", "text": "Numerologie\n\nNumerologie (z lat. \"numerus\", číslo) je moderní označení pro různé iracionální a pseudovědecké výklady významu čísel. Některá čísla se jako počty vyskytují v běžné zkušenosti (například pět nebo deset prstů) a v souvislosti s pozorováním oblohy, jiná mohou dostávat významy, když se písmena abecedy užívají jako číslovky a konečně vznikly v různých kulturách i složitější soustavy výkladu čísel.\n\nVojtěch Mornstein dělí numerologii na čistou a aplikovanou. Podle toho pak mají jednotlivá čísla i svůj význam. V čisté numerologii jde o vlastnosti čísel, které se projevují například tzv. magickými čtverci. Aplikovaná numerologie pak používá čísla z reálného světa a údajné souvislosti mezi nimi (například rozměry Chufuovy pyramidy a vzdálenost Země od Slunce).\nS určitými počty se člověk stále setkává v pevných a charakteristických souvislostech, například:\nDalší počty se dají odvodit z pozorování oblohy:\n\nProtože se čísla 3 a 4 často chápala jako „základní“, dostala zvláštní význam i čísla 7 (3+4) a 12 (3×4), která znamenala úplnost, dokonalost. Tak tomu je například v egyptské a babylonské symbolice, u pythagorejců nebo v Bibli (12 kmenů Izraele, 12 malých proroků, 12 apoštolů). Číslo 70 (například v legendě o řeckém překladu Tóry, Septuagintě) se chápalo jako (přibližný) součin 7×12.\n\nVe všech kulturách, které používaly abecedu, sloužila jednotlivá písmena také k označení číslic a čísel. V řečtině znamenala písmena \"alfa\" až \"théta\" čísla 1 až 9, další písmena znamenala desítky a písmena \"ró\" až \"ómega\" stovky. Podobně tomu bylo v hebrejštině i ve slovanských abecedách. Tím vznikla možnost vypočítat „číselnou hodnotu“ slov, což se často používalo ve starověké gnózi, v kabale a podobně.\n\nV staré Číně a v dalších východoasijských kulturách se významy číslic odvozovaly od podobnosti slov. Tak slovo pro „čtyři“ zní podobně jako slovo pro „smrt“ a čtyřka je tudíž nešťastné číslo.\n\nSlovo „numerologie“ se v angličtině poprvé objevilo v roce 1911 s obecně rostoucím zájmem o okultní jevy. Nápadným shodám čísel věnoval velkou pozornost Sigmund Freud například v „Úvodu do psychoanalýzy“ a řada dalších autorů. Numerologie je prostředkem pro různá věštění a hledání esoterních souvislostí.\n\nNumerologie je skeptiky označována za zcela iracionální a původně patřící do rámce starověké gnóze a středověké kabaly. Jiří Heřt uvádí, že numerologie ve skutečnosti nemá žádnou teorii, číslovky nemají žádný hlubší význam, charakterové vlastnosti jsou zcela arbitrálně přiřazovány k jednotlivým číslovkám a žádný vztah mezi čísly a vlastnostmi člověka neexistuje. Vojtěch Mornstein považuje numerologii za odvětví aritmetiky, které se zbývá nesmyslnými výpočty. Kritici též upozorňují na numerologické kanceláře, které slibují výklady budoucnosti či odhalení skutečných osobnostních vlastností za poplatek.\n\n"}
{"id": "639250", "url": "https://cs.wikipedia.org/wiki?curid=639250", "title": "Baja California", "text": "Baja California\n\nBaja California, oficiálně \"Estado Libre y Soberano de Baja California\" (do češtiny volně přeloženo jako \"Svobodný a suverénní stát Dolní Kalifornie\") je jeden ze 31 států, které spolu s jedním federálním distriktem tvoří federativní republiku Mexiko. Je to nejsevernější a nejzápadnější z těchto států. Má rozlohu 70 113 km², což je 3,57 % rozlohy Mexika. Na západě od něho se rozkládá Tichý oceán, na východě Sonora, americký stát Arizona a Kalifornský záliv, na jihu Baja California Sur a na severu americký stát Kalifornie. K Baja California patří i několik mexických ostrovů - např. Ángel de la Guarda, Cedros, Guadalupe či Montague.\n\nStát má 3 154 174 obyvatel (podle sčítání lidu roku 2010), což je mnohem více než řídce obydlený Baja California Sur na jihu a zhruba stejně jako San Diego County na severu. Přes 75 % lidí žije v hlavním městě Mexicali, Ensenadě nebo Tijuaně. Mezi další důležitá města patří San Felipe, Playas de Rosarito a Tecate. Obyvatelé jsou hlavně mestici, většinou imigranti z jiných států Mexika, a nebo stejně jako ve většině severních mexických státech Mexičané evropského původu. Také tam žije velká menšina východoasiatů a kvůli malé vzdálenosti od San Diega a levnějšímu bydlení i značná část imigrantů ze Spojených států.\n"}
{"id": "639256", "url": "https://cs.wikipedia.org/wiki?curid=639256", "title": "Theodor Václav Bradský", "text": "Theodor Václav Bradský\n\nTheodor Václav Bradský (17. ledna 1833, Rakovník – 10. srpna 1881, Rakovník) byl český hudební skladatel působící v Německu.\n\nAbsolvoval učitelský ústav v Praze. Hudbu studoval v soukromém klavírním ústavu pražského varhaníka Jana Čabouna.\n\nPřesídlil do Berlína, kde působil jako chrámový zpěvák a učitel hudby. Od roku 1874 byl dvorním skladatelem prince Jiřího. S českým prostředím však neztratil kontakt. Psal písně a sbory na české (ale i ruské texty). Jedna z jeho oper, \"Jarmila\", měla premiéru v pražském Prozatímním divadle dne 28. března 1879. Byla kritikou jednoznačně velmi přísně odsouzena jako „skladba diletantská a pro naši dobu úplně zbytečná“.\n\n\n\n\nKomponoval rovněž komorní hudbu. Tiskem vyšlo \"Klavírní trio\".\n\n\n"}
{"id": "639258", "url": "https://cs.wikipedia.org/wiki?curid=639258", "title": "Obrazárna Pražského hradu", "text": "Obrazárna Pražského hradu\n\nObrazárna Pražského hradu je nejstarší dosud existující expozice a sbírka obrazů nacházející se na území Česka. Jsou zde vystavena díla starých mistrů německé, italské a nizozemské renesance i manýrismu, obrazy středoevropského a holandského baroka. Vznikla v Praze původně jako galerie císaře Rudolfa II. na konci 16. století, byla po jeho smrti opakovaně rozprodávána, vykrádána a doplňována. Těžištěm sbírek, které jen z části pochází veliké sbírky umění císaře, jsou dnes obrazy pocházející z období 15. – 18. století.\n\nSbírky byly na Pražský hrad soustředěny koncem 16. století císařem Rudolfem II. Nebyl však první panovník, kdo zde budoval uměleckou sbírku. Český místokrál Ferdinand Tyrolský v době svého působení v Praze (1548 – 1567) zde vybudoval uměleckou sbírku, kterou si při svém odchodu na zámek Ambras u Innsbrucku odvezl s sebou.\n\nNový císař Rudolf II. se rozhodl, že Praha bude v roce 1583 metropolí Svaté říše římské. Zůstal zde plných 29 let, až do své smrti. Nebyl sice umělec, ale měl v umění zálibu. Základem jeho sbírky byly předměty získané dědictvím od příbuzných ze Španělska (kde byl vychováván) i Rakouska. Součástí jeho velkého dvora bylo také mnoho malířů, podle soupisu dvorských osob z roku 1600 zde trvale působili jako dvorští malíři Hans von Aachen, Bartoloměj Spranger, Dětřich Raffensteiner, Joseph Heintz z Švýcarska, Pieter Stevens. Záznamy svědčí i o dalších, kteří byli u dvora dříve, či jen krátce - Giuseppe Arcimboldo, Roelant Savery, Hans Vredeman de Vries, Matthäus Gundelach, Jeremiáš Günther, Daniel Fröschl a další. Měl své antikváře a po Evropě i řadu nákupčích, kteří pro něj umělecká díla kupovali. Někteří z nich byli z okruhu jeho dvora. Zajímalo ho malířství italské, nizozemské, německé a shromažďoval i ukázky pražské školy.\n\nV roce 1585 byly sbírky natolik rozsáhlé (údajně největší v Evropě), že pro ně nechal stavět samostatné prostory přestavěné z někdejších koníren. Při západní hradbě vznikl během dalších let Severní palác (též Dlouhá stavba či Chodbové stavení). Dlouhá proto, že její délka byla sto metrů. V přízemí měla sedlovnu, v prvním patře tzv. kunstkomoru a ve druhém patře byla hlavní část, tedy (Rudolfova) galerie. Na tyto prostory navázal roku 1598 dostavěný Španělský sál. Kolem roku 1600 obsahovala sbírka 1300 obrazů a tisíce dalších uměleckých předmětů.Severní palác pak nechal propojit s ostatními částmi hradního komplexu u staré Bílé věže úzkým křídlem, spojujícím II. a III. hradní nádvoří.\n\nV roce 1611 se císařem místo nemocného Rudolfa II. stal novým panovníkem Matyáš Habsburský. Rok poté Rudolf zemřel a jeho sbírky byly zapečetěny. V roce 1612 byl proveden odhad ceny všech sbírek - 17 milionů zlatých. Brzy poté nový císař první, menší část sbírek nechal odvést do Vídně, další část si odvezl na 1500 povozech po bitvě na Bílé hoře Maxmilián I. Bavorský, v roce 1630 následovalo ničení saským vojskem. V roce 1648 zbývající část sbírek vyrabovala švédská vojska pro svou královnu Kristinu. Švédové tehdy část Prahy obsadili. Na hradě nezbylo ze sbírky Rudolfa II. téměř nic. Část uloupené sbírky podlehla roku 1697 při požáru královského zámku v Stockholmu a zbytek byl rozprodán po Evropě.\n\nDalší z císařů Ferdinand III. Habsburský v roce 1650 koupil a do prázdných prostor umístil sbírku lorda Buckinghama, pak koupil a nechal instalovat další obrazy z Vídně. Ovšem další císař Karel VI. část získaných obrazů nechal odvést do Vídně zpátky. V letech 1742 a 1749 byly některé obrazy prodány do Drážďan.\n\nV době panování císařovny Marie Terezie byl do Prahy povolán dvorní architekt Nicolo Pacassi, aby Pražský hrad přestavěl do barokní, více reprezentativní podoby. Zrušil obrazárnu, část obrazů nechal odvést do Vídně a zbytek ořezán podle jeho představ nechal instalovat do Nového paláce. Velikost pláten uzpůsobil dřevěným panelům na stěnách, zároveň je nechal odborně posoudit i zrestaurovat. Pacassi řadu vnitřních prostor hradu scelil.\n\nV reakci na postupnou likvidaci sbírek odvozy do Vídně byla založena několika českými aristokraty a vzdělanými měšťany roku 1796 Společnost vlasteneckých přátel umění v Praze. Roku 1797 se jejich jménem hrabě František Šternberk obrátil s žádostí na vídeňský dvůr i hradního správce a zapůjčení pláten pro Obrazárnu Společnosti. Bylo mu vyhověno a tak obrazy z depozit Pražského hradu a z bytu císařských úředníků na dlouhý čas získal. V roce 1797 prvních 67 obrazů, v roce 1802 dalších 32. Protože Obrazárna Společnosti měla prostory omezené, od roku 1836 začala s jejich postupným vracením. Část vrácených obrazů putovala obratem do Vídně. V roce 1918 měla Společnost 30 obrazů převzatých z hradu. Obrazárna Společnosti se stala základem dnešní Národní galerie.\nPo roce 1918 Pražský hrad převzal nový vlastník, Československá republika. Byla zřízena Kancelář prezidenta republiky a postupně i několik odborných komisí k posouzení uměleckých sbírek státu. Komise v roce 1919 doporučila obrazy na hradu restaurovat, vyvěsit na reprezentativních místech a některé předat galerii v Rudolfinu, kde byla obrazárna Společnosti, základ Národní galerie. Posuzování obrazů na Pražském hradě však nebylo ještě v roce 1925 nijak pečlivé. V roce 1930 bylo reparační komisí jednáno v Paříži s Rakouskem o navrácení sbírek do Prahy. Rakousko nám nabídlo pouze obrazy druhořadé, které náš stát odmítl převzít. V roce 1930 byl z Masarykova fondu zahájen nákup obrazů pro hrad. Kupována byla díla českého baroka a starých mistrů z 19. a počátku 20. století. V letech okupace byly některé obrazy uloženy v Lánech, jiné na Hradu zůstaly. Německá správa považovala Prahu za svou a obrazy, jejichž hodnota nebyla známa, odvést nepřikázala.\n\nAž šest let po skončení války bylo započato s prvními inventarizacemi uměleckých sbírek Pražského hradu, nebyly však ani odborné, ani důsledné.\nV letech 1960 a 1961 bylo prováděno na hradu množství stavebních prací. Národní kulturní komise nechala řadu obrazů převést do Národní galerie a Umělecko-průmyslového muzea. V roce 1961 byly mnohé obrazy předány orgánům státní památkové péče a uskladněny v depozitáři státního zámku Opočno. Během přestavby hradu koordinované Kanceláří prezidenta republiky byla provedena restaurace obrazů, které se později měly na Hrad vrátit. Nová Obrazárna Pražského hradu byla vybudována v letech 1963 - 1965 podle projektu Františka Cubra a Josefa Hrubého. Celá výstavní expozice byla vytvořena prof. dr. Jaromírem Neumannem. Zároveň s úpravami bylo provedeno odborné posouzení pravosti všech zachovalých obrazů a tyto z Opočna i Národní galérie vráceny zpět.\n\nProstory vyčleněné pro Obrazárnu tvořily 6 místností, sálů. Do první byla soustředěna díla rudolfinských umělců, v druhé obrazy novější získané po smrti císaře. Třetí místnost byla někdejší Ferdinandova konírna s italskými obrazy 16. a 17. století. Čtvrtou místností o patro výš byla Rudolfova konírna, později nazývaná Rudolfova galerie. Zde byly soustředěny nejvýznamnější obrazy – Tizian, Rubens, Veronese, Tintorett. Do páté místnosti byly soustředěny obrazy německé, flámské a českého baroka - Brandl, Kupecký. V šesté místnosti byly fotografie a dokumenty přibližující historii sbírky, restaurátorství, to vše doplněno několika originály.\n\nV dubnu 1993 Kancelář prezidenta republiky ustavila organizaci Správa Pražského hradu. Správa Pražského hradu dokončila v roce 1998 úpravy výstavních prostor a podařilo se jí zakoupit několik obrazů z původní Rudolfovy sbírky. Poté nově upravenou Obrazárnu otevřela veřejnosti.\n\nObrazárna je součástí Pražského hradu ve čtvrti Praha 1, Hradčany. Z Hradčanského náměstí lze projít branou Gigantů na I. nádvoří, odtud průchodem na II. nádvoří. Obrazárna je na tomto II. nádvoří vlevo.\n\nJsou zde obrazy Tiziana, Aachena, Rubense, Veronese, Bassana, Brandla, Kupeckého a mnoha dalších umělců. Proslulá jsou tato plátna:\n\nDalší známé, zde vystavené obrazy:\n\nObrazárna pořádá příležitostné výstavy k různým výročím a spojuje je s komentovanými prohlídkami. Např. v prosinci 2010 byla otevřena v rámci komorního cyklu výstav ke stálé expozici výstava s názvem \"Marie Magdalena Josepha Heintze\". Hlavním exponátem je obraz \"Kající se Marie Magdalena\" od dvorního malíře císaře Rudolfa II. Josepha Heintze ze Švýcarska.\n\nVeřejnost má vstup zpřístupněn denně, v létě 9 až 18, v zimě 9 až 16 hodin. V pondělí od 16 do 18 hodin bývá vstup volný.\n\n\nČeskoslovenská pošta vydala v rámci sérií \"Pražský hrad\" několik poštovních známek, kde předlohou byly obrazy z Pražského hradu. Několik příkladů:\n\n"}
{"id": "639259", "url": "https://cs.wikipedia.org/wiki?curid=639259", "title": "Lávkování", "text": "Lávkování\n\nDobývání v lávkách, tzv. lávkování je jednou z metod dobývání surovin v rámci těžby. Materiál je snímán v tzv. lávkách např. při těžbě kolesovým rypadlem, kdy se kolo rypadla pohybuje pouze horizontálně po celém pracovním prostoru. V jedné lávce se pak snímá množství materiálu, které odpovídá výsuvu kolesa a sklonu svahu. Je-li sejmuta první lávka, spustí se koleso na úroveň druhé lávky a snímá stejným způsobem, jako první lávka.\n\n"}
{"id": "639261", "url": "https://cs.wikipedia.org/wiki?curid=639261", "title": "Kostel Nejsvětější Trojice (Drnovice)", "text": "Kostel Nejsvětější Trojice (Drnovice)\n\nFiliální kostel Nejsvětější Trojice je římskokatolický chrám v obci Drnovice v okrese Blansko. Kostel je chráněn jako kulturní památka České republiky.\nKostel byl v Drnovicích dostavěn pravděpodobně v roce 1526, kdy jej tu nechal z kaple přestavět Ctibor z Drnovic společně se svou manželkou Markétou z Náchoda. Dle dochovaných nápisů byl vysvěcen týž rok. Ve třetí čtvrtině 17. století byla zaklenuta loď a přistavěna sakristie, v roce 1792 vestavěna hudební kruchta a zbudovány boční kaple. Dílem novogotických úprav z roku 1880 jsou ostění a kružby v oknech, kruhová okna v kněžišti a bočních kaplích a koruna věže.\nJedná se o jednolodní stavbu s odsazeným pětibokým kněžištěm, k nimž přiléhá sakristie obdélníkového půdorysu. K lodi se přimykají čtyřboké kaple a hranolová kaple. Kněžiště je opatřeno pilíři s odstupňovanou stříškou. Hladké fasády jsou prolomeny v kněžišti štíhlými lomenými okny. v lodi okny půlkruhovými. Vstup do kostela je podvěžím zaklenutým valeně s výsečemi. Kněžiště se otevírá do lodi mírně zaklenutým vítězným obloukem. Loď je zaklenuta valeně, boční kaple jsou zaklenuty plackami.\nV kostele se nachází pět oltářů zasvěcených svatému Floriánovi, svatému andělu strážnému, [Nnarození Krista]], Panně Marii a jeden hlavní oltář. V kostele jsou také náhrobní desky, zde pochovaných majitelů drnovického panství.\n\nTři původní zvony byly odlity ještě pro kapli v letech 1508, 1512 a 1519. V současné době se v kostele nachází celkem pět zvonů, a to původní z roku 1519, tři nové z roku 1991 a v sanktusníku z roku 1508.\n\n"}
{"id": "639265", "url": "https://cs.wikipedia.org/wiki?curid=639265", "title": "Dioxinový skandál v Německu", "text": "Dioxinový skandál v Německu\n\nNa konci roku 2010 propukla v Německu dioxinová aféra. Bylo zjištěno, že do průmyslově vyráběných krmiv pro zvířata byla přidána technická směs mastných kyselin, jež vzniká při výrobě bionafty, kterou koupil výrobce krmného tuku a použil ji do výroby. Tento krmný tuk, který byl kontaminovaný dioxiny byl pak prodán výrobcům krmných směsí. Tyto kontaminované krmné směsi pak byly podávány drůbeži, prasatům a jak se ukázalo později, i skotu.\n\nČeská republika, která byla až do konce 90. let 20. století exportérem vepřového masa, se kvůli rozdílným podmínkám zemědělské politiky v jednotlivých státech EU dostávala stále více do závislosti na dovozech. Ještě v roce 2004 vyráběli čeští zemědělci 100% spotřeby, avšak od tohoto roku začala produkce dramaticky klesat. Protože v roce 2010 činil dovoz z Německa již téměř 100 tisíc tun, což je téměř 1/4 české spotřeby vepřového, dotknul se tento skandál významně i Česka.\n\nDne 4. ledna 2011 oznámily české sdělovací prostředky, že úřady v Německu zavřely přes 1 tisíc zemědělských podniků a nařídily zlikvidovat několik tisíc slepic kvůli výskytu rakovinotvorného dioxinu ve vejcích.\n5. ledna oznámila česká Státní zemědělská a potravinářská inspekce, že zahájila preventivní prověrky v tuzemských obchodech.\n\nNásledující den prezident Agrární komory ČR Jan Veleba vyzval úřady, aby až do vyšetření skandálu zakázaly dovozy vepřového masa a vajec z Německa.\n7.1.2011 oznámilo Slovensko, že je zastaven prodej německého masa a vajec.\n\nDovoz vepřového masa z Německa zakázala Jižní Korea.\n\nMinisterstvo zemědělství Šlesvicka-Holštýnska oznámilo, že firma vyrábějící závadné krmné tuky, věděla o kontaminaci dioxinem už od března 2010. Dále bylo oznámeno, že při testech bylo zjištěno až 78násobné množství dioxinu, než které je povoleno.\nPodle dostupných zdrojů byla kontaminovaná vejce vyvezena do Velké Británie a Nizozemska.\n8. ledna bylo oznámeno, že v Německu byla objevena první kuřata se zvýšeným obsahem dioxinů v těle. Také bylo sděleno, že došlo k uzavření již 4700 německých farem.\n\nBritské řetězce Tesco, Morrison's a Sainsbury's stáhly z prodeje německá vejce a další zboží, které se z vajec vyrábí\n\n9. 1. 2011 proběhla v německém tisku zpráva, že německá ministryně pro výživu, zemědělství a ochranu spotřebitelů Ilse Aignerová požaduje tvrdý postih viníků dioxinové aféry.\n10. ledna oznámil na tiskové konferenci ministr zemědělství ČR Ivan Fuksa, že nebyly objeveny žádné kontaminované potraviny a odmítl uzavření hranic před dovozy německého masa a vajec.\n\nNěkteré zdroje však později uvedly, že bylo zkontrolováno pouze šest zásilek vepřového masa a jedna zásilka vajec.\n\nDále ten den sdělovací prostředky uveřejnily zprávu, že se německá krmiva s dioxinem dostala do Dánska. \n\nAgrární komora ČR vyzvala obchodníky, kteří dovážejí maso a vejce ze zahraničí, aby prováděli mimořádné označovaní nezávadných potravin.\nNásledujícího dne však toto bylo obchodními řetězci odmítnuto.\n\n11. ledna byla dále uveřejněna zpráva, že dioxiny se v Německu našly i ve vepřovém mase a že tam dochází k vybíjení prasat.\nPrezident Agrární komory Jan Veleba ve svém on-line rozhovoru pro internetový deník iHNed.cz řekl, že je třeba, aby potravinářské výrobky byly označovány nejen místem posledního zpracování, ale i místem původu surovin. Dále řekl, že se do ČR ročně dováží téměř 100 tisíc tun vepřového masa z Německa, což je skoro čtvrtina spotřeby vepřového v ČR. Zkritizoval mediální postup českých úřadů, které dle jeho slov vyšetřily kolem dvaceti vzorků masa a jednu zásilku vajec, a oznámily, že je „\"vše v pořádku\".“ Taktéž vyslovil názor, že hlavní hygienik ČR Michael Vít by měl ze své funkce odstoupit. \n12. ledna připustilo ministerstvo zemědělství Dolního Saska, že vepřové maso z německého chovu, kde se prokázala přítomnost dioxinu, se nejspíš dostalo na trh. Čína oznámila, že zastavuje dovoz vepřového masa a vajec z Německa. \n\nZpřísnění kontrol dováženého německého drůbežího a vepřového masa s výhradou možného následného pozastavení dovozu oznámilo Rusko.\nInternetový server Aktuálně.cz vydal zprávu, že německé vepřové maso míří do ČR přes Polsko.\n\nŘeditel Svazu chovatelů prasat v Čechách a na Moravě Jan Stibal v internetovém deníku iHNed.cz uvedl, že je do ČR dovezeno z Německa měsíčně 75 tisíc prasat, avšak vzorky byly odebrány pouze u 4 kusů. Zkritizoval těžkopádnost evropského Systému rychlého varování − RASFF. Podle jeho slov byl první vzorek odebrán k analýze již 4. prosince 2010, avšak vyhodnocen byl až za měsíc, čímž vypukla dioxinová aféra. Též zkritizoval Státní veterinární správu a Českou potravinářskou inspekci, které dle jeho slov postihují české výrobce za drobnější pochybení, avšak k v případě nebezpečných skandálů v jiných státech EU jsou nečinné. Navrhl, aby na maso v obchodech nebyla uváděna jen země poslední operace, ale i země původu, a požadoval razantnější přístup všech orgánů státní správy včetně podávání relevantních informací.\n\nMluvčí eurokomisaře pro zdraví a spotřebitelskou politiku vyjádřil zklamání nad postojem Německa v aféře s dioxiny. Sdělil, že EU zvažuje regulaci potravinářského průmyslu.\n13. ledna 2011 oznámilo ministerstvo zdravotnictví spolkové země Sasko-Anhaltsko, že německé maso z kontaminovaných chovů bylo počátkem ledna prodáno do Česka a Polska.\nPozději bylo oznámeno, že se jednalo o 4,5 tuny vepřového masa, které se prodalo ve Středočeském a Ústeckém kraji zejména pro účely veřejného stravování. Čeští veterináři za to kritizovali své německé kolegy ohledně špatné komunikace a pozdního podání informace o dodávce tohoto masa do Česka.\n14. ledna vyzval Odborový svaz pracovníků zemědělství a výživy ministra zemědělství Ivana Fuksu a hlavního hygienika ČR Michaela Víta, \"\"aby se okamžitě s plnou odpovědností touto nebezpečnou situací začali zabývat, přijali odpovídající opatření a vyvodili ze vzniklé situace personální postihy.\"\" Bylo oznámeno, že Státní veterinární správa stáhla z prodeje 200 tisíc kusů podezřelých vajec, která byla nedůvěryhodně označená. Později se však ukázalo vejce dovezená z Německa firmou \"Česká drůbež\" nemá s dioxinovou aférou nic společného. \n\nV sobotu 15. ledna 2011 bylo oznámeno, že dioxinový skandál se nadále šíří a že bylo ve spolkové zemi Dolní Sasko uzavřeno dalších 934 podniků, z toho 110 drůbežáren, 403 vepřínů a 248 podniků na chov podsvinčat. \n\nMluvčí české Státní veterinární správy Josef Duben však uklidňoval veřejnost, že \"\"dioxin je nebezpečný toliko při dlouhodobé spotřebě.\"\"\n\nDioxinový skandál se stal v Německu tématem politického boje. Kritice musela čelit spolková ministryně zemědělství Ilse Aignerová, které opozice vyčetla, že zareagovala velmi pozdě. Ministryně naproti tomu kritizovala vládu v Dolním Sasku a požadovala rezignaci dolnosaského ministra zemědělství.\n\n17. ledna oznámil internetový deník Aktuálně.cz, že čeští veterináři našli tunu podezřelého masa, které bylo dodáno do bufetů, jídelen a vývařoven. V pořadu České televize \"Hydepark\" řekl mluvčí SVS Josef Duben, že dosud bylo zkontrolováno méně než 30 vzorků výrobků z Německa.\n\n18. ledna se konal v Pardubicích brífing Agrární komory ČR, na kterém bylo řečeno, že situace v dovozu německého vepřového masa není navzdory prohlášení českých státních orgánů pod kontrolou. Bylo konstatováno, že německé orgány dosud přesně nevědí, kolik bylo vyrobeno v Německu kontaminovaných krmných směsí a kam byly dodány. Dále byly podány závažné informace týkající dovozu německého masa přímo do českých restaurací, vývařoven i škol. Též bylo řečeno, že je snahou dovážet přebytky německého masa do ČR za dumpingové ceny. Agrární komora ČR zkritizovala nedostatečný postup ministerstva zemědělství ČR vůči Německu, nedostatečný počet kontrol dováženého zboží z Německa i nerovnoprávnost mezi kontrolami na české a německé straně. Vyzvala spotřebitele, aby kupovali české maso Agrární komora též upozornila na stále zvyšující se dovoz masa z Německa, který např. činí v průměru 85 kamiónů vepřového masa denně, a vyzvala masokombináty a jatka, ať toto maso neodebírají.\n\n19. ledna 2011 bylo oznámeno, že v Německu byly kontaminovaným krmivem zasaženy také odchovny skotu. V okrese Osnabrück v Dolním Sasku bylo kromě 34 chovů nosnic a 50 chovů prasat uzavřeno i 12 chovů skotu. Dále vyšla zpráva, že ředitel Státní zemědělské a potravinářské inspekce Jakub Šebesta odeslal protestní dopis řediteli řediteli sekce RASFF José Luis de Felipemu, ve kterém žádá o vysvětlení bezprecedentního postupu týkajícího se dioxinové kauzy.\nV Literárních novinách se objevila zpráva, že technický olej přidávaný do krmiva obsahoval 124 pikogramů dioxinů na gram oleje, přičemž např. česká norma povoluje pouze jeden pikogram. Český rozhlas informoval, že se v Německu objevil v krmivu chloramfenikol, který Evropská unie zakázala už v roce 1994. Někteří čeští výrobci deklarovali, že se bez dovozu německého vepřového masa neobejdou.\n\n20. ledna citoval český deník E 15 zprávu rakouského deníku Die Presse, že \"\"přimíchávání tuků s obsahem dioxinu do krmiva pro hospodářská zvířata sahá podle dolnosaského ministerstva zemědělství ještě dále než do března 2010.\"\" Přimíchávání technických tuků do krmiv bylo již delší dobu ilegální praxí. Ve sdělovacích prostředcích také bylo oznámeno, že kontrolované vzorky masa které bylo dovezeno do Česka z německých chovů, v nichž se používalo kontaminované krmivo, neobsahují nadlimitní množství dioxinů.\n\n21. ledna se na webu Svazu chovatelů prasat v Čechách a na Moravě objevily informace o demonstracích chovatelů prasat v Belgii a Nizozemsku a o opatřeních v jiných státech EU. Např. ve Francii byl podepsána dohoda, podle které se na etiketách masa bude uvádět informace o původu suroviny. Maďarsko zase nařídilo dovozcům oznamovat úřadům dodávky produktů vepřového masa z Německa dva pracovní dny před očekávaným příjezdem. Kromě toho musí německé vepřové dovezené od 12. listopadu 2010 do Maďarska projít zkouškami na dioxin. Český ministr zemědělství Ivan Fuksa, který se v Berlíně účastnil zemědělského a potravinářského veletrhu Grüne Woche, byl přesvědčován německou ministryní Ilse Aignerovou, že informační systém varující před závadnými látkami v potravinách funguje správně. Ivan Fuksa ale v rozhovoru pro ČTK a Českou televizi řekl: \"\"Co skoro stoprocentně selhalo, to je systém rychlého varování. Dostali jsme důležité informace skoro až s třítýdenním zpožděním, což je katastrofální\"\" Tohoto dne vydala Evropská komise prohlášení, že \"\"v souvislosti s výše uvedenou událostí v Německu nejsou žádné právní důvody uvalovat jakákoli restriktivní opatření na potraviny a zvířata německého původu.\"\"\n\n22. ledna se v Berlíně konala demonstrace, která byla protestem proti výskytu rakovinotvorných dioxinů v potravinách. Demonstrace se dle organizátorů účastnilo až 22 tisíc lidí a do ulic vyjelo 70 traktorů. Prodej vajec klesl v Německu o 20 procent, u drůbežího a vepřového ještě více. Spotřebitelská důvěra v důslednou kontrolu potravin zde poklesla na pouhých 27%.\n\n24. ledna bylo oznámeno, že zástupci ČR v Evropské unii prosazují, aby vejce, vepřové a drůbeží maso měly vlastní \"rodné listy,\" které by spotřebitele informovaly, odkud výrobek pochází. Stejné informace o původu jsou v EU již povinné u hovězího masa, a to kvůli BSE.\nDovoz masa z Německa zakázaly Bělorusko a Ukrajina. Rusko, které si předtím vymínilo, že dojde k vyšetření 10% masa dováženého z Německa, zakázalo nakonec dovoz taky. Jako důvod bylo uvedeno, že \"\"nebyly veškeré uspokojivě zodpovězeny a navíc nebyly podány dostatečné garance, že dodávané maso je bez dioxinů.\"\"\n\n25. ledna vystoupil v Rádiu Impuls v Impulsech Václava Moravce prezident AK Jan Veleba, jenž kritizoval nedostatečný postup české Státní veterinární správy a hlavního hygienika Michaela Víta při dovozu německého masa a vajec. Václav Moravec citoval sdělení Státní veterinární správy, že z 31 odebraných vzorků z Německa dovezeného masa a vajec bylo konce minulého týdne vyhodnoceno 22 vzorků. Jan Veleba označil počet vzorků za nedostatečný a mimo jiné informoval i o vývoji situace v Německu. \n26. ledna 2011 interpelovala bývalá česká ministryně zdravotnictví Zuzana Roithová Evropskou komisi v kauze dioxinové aféry. Vyjádřila nespokojenost s vystoupením komisaře v Evropském parlamentu ve Štrasburku, kde byl pozván minulý týden. \n\nKe dni 27. ledna odebrala Státní zemědělská a potravinářská inspekce 27 vzorků vajec, drůbežího, vepřového i hovězího masa. Vyhodnoceno z nich bylo 25. Státní veterinární správa České republiky odebrala celkem 38 vzorků vajec, vepřového, drůbežího a krůtího masa, z toho bylo 31 vzorků již vyhodnoceno. Všechny vzorky byly dosud negativní, náklady na tuto kontrolu činily zhruba 1,5 miliónů korun. Vlivem nižší spotřeby masa v Německu dochází ke snižování farmářských cen, což ohrožuje i výrobce v okolních státech. \n\n28. ledna bylo na internetovém serveru Agroweb.cz uveřejněno, že se Evropská komise rozhodla, že pomůže sektoru výroby vepřového masa a otevře soukromé intervenční sklady. Kromě toho se v médiích objevila informace, že v Německu vzrostla ohromným způsobem poptávka po biovejcích. Zásadní zprávou dne však byla \"\"Modřická výzva\"\" Potravinářské komory ČR, která v reakci na dioxinový skandál a dovozy nekvalitního masa vyzývá české spotřebitele k nakupování českých výrobků. Tuto výzvu podpořil i český ministr zemědělství Ivan Fuksa.\n\n2. února 2011 německá vláda oznámila, že zpřísňuje podmínky výrobce krmiv a laboratoře, která se týkají jejich nahlašovacích povinností. Na návštěvě v Bratislavě přesvědčovala německá ministryně Ilse Aignerová svého slovenského resortního kolegu, že německé potraviny nepředstavují pro spotřebitele nebezpečí. \n\n3. února se objevily informace, že německá strana má podezření, že se část kontaminovaného krmného tuku dostala do České republiky a do Polska. V systému RASFF se toto varování před objevilo již 28. ledna 2011, ale české úřady o tom nic do 3. února nevěděly.\nNa webu ČT24 se objevila zpráva, že krmivo s dioxiny mířilo do Česka, Dánska, Holandska, Polska a Velké Británie již v prosinci 2010. Německé úřady tuto zásilku stáhly a v tichosti zlikvidovaly. \nStátní veterinární správa České republiky oznámila, že k dnešnímu dni bylo vyhodnoceno 41 vzorků masa a vajec odebraných v souvislosti s německou dioxinovou aférou, nadlimitní množství dioxinů nebylo zjištěno ani u jednoho vzorku. \n\n4. února vydala Státní zemědělská a potravinářská inspekce prohlášení, ve kterém důrazně odmítla informace o údajném dovozu zamořeného krmného tuku pro drůbež a prasata z Německa do České republiky.\n\n6. února řekl ministr zemědělství Ivan Fuksa v televizní diskuzi Otázky Václava Moravce, že hodlá do měsíce formou vládního nařízení zavést povinnost tuzemských i zahraničních dodavatelů potravin dokládat dozorovým orgánům informace o jejich původu.\n\n"}
{"id": "639268", "url": "https://cs.wikipedia.org/wiki?curid=639268", "title": "Černé nohy", "text": "Černé nohy\n\nČerné nohy (francouzsky \"pieds-noirs\" či singulár \"pied-noir\") je označení francouzských usídlenců žijících v Alžírsku před jeho osamostatněním v Alžírské válce.\n\nČerné nohy byli potomci předků z Francie či jiných evropských zemí (jako Španělsko, Itálie nebo Malta), kteří se narodili v Alžírsku. Od francouzské invaze 18. června 1830 do osamostatnění roku 1962 se jim říkalo prostě Alžířané. Pojem \"Černé nohy\" začal být používán krátce před získáním Alžírské nezávislosti. Muslimští obyvatelé byli označováni prostě za muslimy či původní obyvatele. Při získání nezávislosti žilo v Alžírsku asi 1 400 000 \"Černých nohou\", tedy asi 13 % obyvatelstva Alžírska.\n\nPo roce 1962 jich asi 800 000 hned bylo evakuováno do Francie a zbytek postupem času také odešel, takže dnes jich v Alžírsku žije již jen nepatrný zlomek.\n"}
{"id": "639269", "url": "https://cs.wikipedia.org/wiki?curid=639269", "title": "Na Hradcích", "text": "Na Hradcích\n\nNa Hradcích (335 m n. m.) je zalesněný vrch na území Ostřetína, mezi Velinami a Holicemi na Pardubicku.\n\nGeomorfologicky vrch náleží do celku Orlická tabule, podcelku Třebechovická tabule, okrsku Choceňská plošina a podokrsku Hornojelenská plošina.\n\nPodle alternativního členění Demka a Mackovčina náleží vrch do okrsku Vysokochvojenská plošina.\n\nNa vrcholu jsou patrné zbytky valů a příkopů nasvědčující, že zde stála tvrz ve starých záznamech označované jako \"Velký Hradec\". Jednalo spíše jen o lovčí hrádek nebo pouhou tvrz, o jejích majitelích, kdy vznikla a zanikla, však nemáme zprávy. Dnes se místo nazývá \"Věžiště\". Nachází se na ostrohu, vybíhajícím k západu. V díle Kanovníka vyšehradského se píše o hrádku \"Hostin Hradec\", na kterém měl zemřít 14. února 1140 český kníže Soběslav I.. Vzhledem k tomu, že kníže pobýval ve Chvojně, které je pravděpodobně dnešní Vysoké Chvojno, kde ho zastihla smrtelná nemoc. Byl tedy dopraven na nedaleký hrad. Podle těchto údajů onen hrad byl právě toto místo Na Hradcích.\n\n"}
{"id": "639275", "url": "https://cs.wikipedia.org/wiki?curid=639275", "title": "Didaktická hra", "text": "Didaktická hra\n\nDidaktická hra (z řečtiny: \"didasko\" = učím, vyučuji) je název pro hry společenského nebo pohybového charakteru, které si kladou za cíl vzdělávat nebo procvičovat různé dovednosti hráče samotným průběhem herní aktivity.\n\nJako didaktické bývají označovány některé typy deskových, karetních a video her, které se zaměřují zejména na logiku, představivost nebo vysvětlení a pochopení některých pojmů nebo jevů. Tyto hry jsou obvykle určeny pro určitý počet hráčů (od jednotlivců po skupiny) a mají předem daná pravidla, která hráči dodržují. Ve školách mohou být didaktické hry řízeny vyučujícím, který dohlíží na stanovení cíle takové hry, její průběh a závěrečné vyhodnocení.\n"}
{"id": "639276", "url": "https://cs.wikipedia.org/wiki?curid=639276", "title": "Vysoké pece Ostrava", "text": "Vysoké pece Ostrava\n\nVysoké Pece Ostrava, a.s. byla společnost vyrábějící surové železo v areálu Nové hutě v Ostravě. Společnost existovala od roku 1996 do roku 2006, kdy zanikla sloučením s firmou Mittal Steel Ostrava. \n\nV roce 1996 došlo k dohodě společností Vítkovice, Nová huť a Fondu národního majetku o zastavení provozu vysokých pecí v dolní oblasti Vítkovických železáren blízko centra Ostravy s tím, že vysoké pece v majetku Nové huti budou vyčleněny do samostatné společnosti, v níž bude mít Nová huť podíl 2/3 a Vítkovice 1/3. Tím mělo být zajištěno, že ocelárna ve Vítkovicích bude mít po odstavení vlastních vysokých pecí přístup k tekutému surovému železu. Společnost VYSOKÉ PECE Ostrava, a.s. (VPO) formálně vznikla 9. července 1996, avšak až 20. ledna 1997 do ní Nová huť vložila svou organizační složku závod 12 - Vysoké pece. \nV průběhu let se vlastnické podíly neustále měnily:\nV roce 2000 byla část akcií v držení Vítkovic převedena na jejich věřitele a následně prodány britské společnosti Infatrade (UK) Ltd. V závěru roku 2000 tedy byla vlastnická struktura následující: Nová huť 66 %, Infatrade (UK) 23,2952 % a Vítkovice 10,7048 %. V následujícím roce vzrostl podíl firmy Infatrade na 33,3 % v důsledku propadnutí zástavy za pohledávku za společností Vítkovice. Podíl Vítkovic tak klesl pod 1 % a v následujícím roce byl odprodán společnosti Nová huť. Výsledný stav byl tedy: Nová huť 66,7 %, Infatrade (UK) 33,3 %. 28. dubna 2003 se novým akcionářem VPO stala společnost LNM Holdings N. V. se sídlem na karibském ostrově Curaçau, která odkoupila podíl od Infatrade (UK).\n\nV roce 2004 došlo ke sloučení LNM Holding s nizozemskou firmou Ispat patřící indickému podnikatelu Lakšmímu Mittalovi a vznikla společnost s novým názvem Mittal Steel. Novým vlastníkem menšinového podílu se tak stala společnost Mittal Steel. V únoru 2006 společnost Mittal Steel Ostrava odkoupila podíl firmy Mittal Steel ve VPO a stala se 100% vlastníkem firmy. 31. prosince 2006 pak společnost VPO zanikla sloučením s mateřskou firmou Mittal Steel Ostrava.\n"}
{"id": "639277", "url": "https://cs.wikipedia.org/wiki?curid=639277", "title": "Nejlepší veterán (ELH)", "text": "Nejlepší veterán (ELH)\n\nNejlepší veterán bylo ocenění pro hokejistu české hokejové extraligy, který byl již velmi zkušený a v této kategorii byl shledán nejlepším. Toto ocenění udělovaly ZN Noviny a trofej byla udělována od sezóny 1994/95 do sezóny 1997/98.\n"}
{"id": "639279", "url": "https://cs.wikipedia.org/wiki?curid=639279", "title": "Klára Janečková", "text": "Klára Janečková\n\nKlára Janečková (* 20. července 1979 Valašské Meziříčí) je česká spisovatelka a psycholožka. Pracuje a žije ve Zlínském kraji.\n\n\nPostgraduální studium: 2009 Univerzita Palackého v Olomouci, Filozofická fakulta, Katedra psychologie – postgraduální rigorózní dokt.studium \n\n\nOd roku 2002 veřejně publikuje a píše knihy, články, reportáže.\n\n\nOd roku 2003 je členkou Syndikátu novinářů České republiky ve Zlíně. Od téhož roku publikuje v magazínu NewExpress\n\nV letech 2004 - 2009 publikovala v časopisu Glanc. V letech 2009 - 2010 publikovala v časopise History revue a týdeníku Šarm (Slovensko). V letech 2011 – 2013 zpracovávala pro Zpravodaj města Bystřice pod Hostýnem – odborné články. V letech 2011 – 2014 pracovala pro firmu Ogilvy PR, spolupráce, hodnocení a propagace výrobků pro firmy LEGO Duplo a LEGO Friends, Bayer Medical care, Loreal – Žena ve vědě.\n\nV letech 2011-2014 Lektorka „Kurz tvůrčího psaní“ knihovna Kroměříž. Od roku 2003 Pravidelné besedy se čtenáři a autorské čtení po celé České republice\n\nMezi její záliby patří cestování, četba a literatura, plavání, tvůrčí činnost, dokumenty, historie\n\n\n"}
{"id": "639281", "url": "https://cs.wikipedia.org/wiki?curid=639281", "title": "Nejlepší cizinec (ELH)", "text": "Nejlepší cizinec (ELH)\n\nNejlepší cizinec bylo ocenění pro hokejistu české hokejové extraligy, který byl jiné než české národnosti a v této kategorii byl shledán nejlepším. Toto ocenění udělovaly ZN Noviny a trofej byla udělována v letech 1994-97.\n"}
{"id": "639285", "url": "https://cs.wikipedia.org/wiki?curid=639285", "title": "Jabok", "text": "Jabok\n\nJabok je vyšší odborná škola, která vzdělává a připravuje pro praxi sociální pracovníky, asistenty pedagogů, pedagogy volného času, vychovatele a pastorační pracovníky v duchu osobností Jana Boska a Jana Amose Komenského. Škola byla založena Salesiány Dona Boska a je členem Asociace vzdělavatelů v sociální práci. Absolventi školy mají možnost uplatnění v sociální i školské oblasti podle příslušných zákonů, dále jako pastorační asistenti ve farnostech, sborech a dalších církevních zařízeních. Škola vyznává křesťanské hodnoty, studovat zde ale mohou všichni bez ohledu na příslušnost k církevnímu společenství. Jabok je ekumenicky otevřenou, katolickou školou.\n\n\n\n\nVedoucí katedry je PhDr. Hana Pazlarová, Ph.D.\n\nKatedra teologie a filosofie VOŠ JABOK zajišťuje výuku filosoficky zaměřených předmětů podle požadavků uvedených v minimálních standardech vzdělavatelů v sociální práci (ASVSP) pro kvalifikaci sociální pracovník. Jejím posláním je prohlubovat kompetence studentů sociální a pastorační práce, a to skrze výuku filosofie, religionistiky, a především skrze vybrané teologické obory, které jim umožní se důsledněji připravit na své povolání. Jde například o kritické myšlení, o porozumění názorové odlišnosti či jinakosti druhého a o porozumění vlastním postojovým východiskům, o sociální, etickou, kulturní a spirituální citlivost a schopnost zaujímat morálně hodnotné postoje. \n\nNěkteré obory vyučované na Katedře:\n\n\n\n\n\n\nKromě výuky studentů VOŠ Jabok a bakalářského oboru Pastorační a sociální práce ETF UK se vyučující katedry angažují v kvalifikačních a speciálních vzdělávacích kurzech pořádaných Centrem dalšího vzdělávání Jaboku (CDV) pro pracovníky v  pomáhajících či sociálně pedagogických a pedagogických profesích, dále přednášejí v jiných kurzech bakalářského (TKT) a navazujícího magisterského studia (Diakonika) na ETF UK. Významnou charakteristikou pracoviště je hodnotově a pedagogicky citlivý přístup k přednášeným tématům ve snaze, aby byla srozumitelná a smysluplná všem studentům, mnohdy navzdory jejich nefilosofickému, neteologickému, či výrazně praktickému zaměření, a aby obohacovala jejich profesní i osobní praxi. Působení pracovníků katedry je spjato i s odbornou a publikační činností, pořádáním konferencí a seminářů a s účastí na projektech či grantech.\n\nNa VOŠ Jabok je jazyková výuka povinná ve všech třech ročnících. Studenti mohou studovat angličtinu nebo němčinu. Hodinová dotace je 3 hodiny týdně  Posluchači jsou rozřazování do skupinek po 10-15 podle stupně pokročilosti. Jazykové učebny jsou vybaveny audiovizuální technikou potřebnou k výuce.\n\nV 1. ročníku se výuka zaměřuje na obecný jazyk a rozvíjení všech jazykových dovedností (gramatika, poslech, četba, konverzace). Ve 2. a 3. ročníku jsou systematicky probírány specializované učebnice pro sociální pracovníky \"English for Social Workers\" a \"Deutsch für Sozialpädagogen und Sozialarbeiter.\" Zmíněné učebnice byly zpracovány odborníky z VOŠ Jabok, jsou v našem oboru jediným a jedinečným zdrojem a v běžné distribuci nejsou dostupné. Studenti se rovněž seznámí se základy odborného jazyka z teologické oblasti. Zkouška z cizího jazyka je vedle odborných předmětů součástí absolutoria.\n\nKatedra cizích jazyků vypisuje každý semestr také několik volitelných seminářů – konverzační, práce s cizojazyčnými texty, zahraniční exkurze, mezinárodní studentské konference a workshopy.\n\nKaždý student má možnost během studia absolvovat odbornou praxi v zahraničí – nejčastěji v Německu a ve Velké Británii.\n\nVedoucí katedry je Mgr. Bc. Michal Pařízek.\n\nKatedra pedagogiky a psychologie zaštiťuje široké spektrum předmětů od čistě teoretických po předměty orientované na konkrétní praktické oblasti, umělecké či pohybově zaměřené. Tyto předměty tvoří celek s předměty z ostatních kateder. Interaktivnost si klade za cíl nejen vysokou akademickou úroveň, ale i posílení sociálních vazeb a měkkých dovednosti.\n\nKatedra pedagogiky a psychologie se zaměřuje na sociální pedagogiku, sociální psychologii a speciální pedagogiku. Mezi její specifika patří semináře zážitkové pedagogiky, volnočasové pedagogiky či osobnostně rozvojových disciplin. To je doplněno pestrou nabídkou výběrových seminářů, které reagují na potřeby studentů i společnosti.\n\nVedoucí katedry je Ing. Mgr. Radomír Kuchař.\n\nVOŠ JABOK, jako řádný člen ASVSP (Asociace vzdělavatelů v sociální práci), naplňuje předepsané podmínky pro vzdělávání studentů v rámci svého studijního programu Sociální pedagogika a teologie a také ve studijním programu Sociální a pastorační práce, realizovaném pro ETF UK. Odborná praxe je nedílnou součástí studia, navazuje na teoretickou výuku a podílí se významně na profilu absolventa. Tvoří 30 % celkového rozsahu výuky. \n\n\nObsah a zaměření praxí v rámci kombinovaného studia oboru Sociální a pastorační práce odpovídá náplni praxí v denním studiu. Nároky na rozsah praxe zohledňují dosavadní zkušenosti i časové možnosti studentů.\n\nKoordinátorkou kurzů je Petra Adámková (kontakt: cdv@jabok.cz).\n\nŠkola Jabok je akreditována u MŠMT ČR jako zařízení pro další vzdělávání pedagogických pracovníků (DVPP) a u MPSV ČR jako zařízení pro další vzdělávání sociálních pracovníků a kvalifikační vzdělávání pracovníků v sociálních službách.\n\nKurzy Jaboku se obrací na učitele, vychovatele, sociální pracovníky, pracovníky v sociálních službách, pastorační pracovníky a další zájemce.\n\nVzdělávání probíhá převážně v prostorách VOŠ Jabok na Praze 2, tzv. kurzy na klíč přímo v organizacích.\n\n\n\n\nJabok provozuje knihovnu zaregistrovanou jako veřejná knihovna v seznamu Ministerstva kultury. Kromě studentů školy může knihovnu využívat veřejnost, např. pracovníci v pomáhajících profesích, pedagogové dalších škol.\n\nV knihovně se nachází přibližně 25 tisíc knih, časopisů a dalších dokumentů zaměřených na sociální práci, speciální pedagogiku, psychologii, pedagogiku, etiku, teologii a další příbuzné obory. Informace o knihách jsou dostupné prostřednictvím veřejně přístupného katalogu. Knihovna nabízí také přístup k zahraničním databázím a elektronickým zdrojům, elektronické dokumenty upravené do formy přístupné čtenářům se zrakovým postižením. V prostorách knihovny jsou k dispozici počítače s internetem a WIFI připojení.\n\n"}
{"id": "639290", "url": "https://cs.wikipedia.org/wiki?curid=639290", "title": "Nejlepší pětka (ELH)", "text": "Nejlepší pětka (ELH)\n\nNejlepší pětka bylo ocenění pro hokejisty, kteří byli vyhlášeni jako ideální pětka sezóny české hokejové extraligy. Toto ocenění uděloval Hokej Press a bylo vyhlášeno pouze v sezóně 1995/96.\n"}
{"id": "639295", "url": "https://cs.wikipedia.org/wiki?curid=639295", "title": "Nejužitečnější hráč (ELH)", "text": "Nejužitečnější hráč (ELH)\n\nNejužitečnější hráč bylo ocenění pro nejužitečnějšího hokejistu sezóny české hokejové extraligy. Toto ocenění uděloval týdeník Hokej a trofej byla udělována od sezóny 1994/95 do sezóny 1998/99. V sezoně 1995/96 se neudělovala.\n"}
{"id": "639300", "url": "https://cs.wikipedia.org/wiki?curid=639300", "title": "Georges-Jean Arnaud", "text": "Georges-Jean Arnaud\n\nGeorges-Jean Arnaud (* 3. července 1928 Saint-Gilles du Gard, Francie) je francouzský spisovatel.\n\nJde o autora bezmála 400 knih různých žánrů: špionážních thrillerů, dobrodružných románů, historických románů, detektivek, sci-fi, hororové literatury aj. Svá díla publikoval i pod pseudonymy Gil Darcy, Saint-Gilles, Georges Murey, Ugo Solenza a dalšími.\n\nZa svoji tvorbu se dočkal řady ocenění, např. Prix du Quai des Orfèvres v roce 1952 za knihu \"Ne tirez pas sur l'inspecteur\", Zlatou palmu v roce 1966 za špionážní román \"Les égarés\", cenu Apollo v roce 1988 za ságu \"Ledová společnost\", aj.\n\nJeho nejznámějším dílem je bezpochyby \"Ledová společnost\", dnes již více než osmdesátidílná postapokalyptická sci-fi sága z Nové doby ledové. Za toto dílo obdržel G.J.Arnaud v roce 1988 literární cenu Apollo. \n\nSága je rozdělena do tří sérií: \n\n\n\n"}
{"id": "639301", "url": "https://cs.wikipedia.org/wiki?curid=639301", "title": "Hokejová jednička", "text": "Hokejová jednička\n\nHokejová jednička bylo ocenění pro nejlepšího hokejistu české hokejové extraligy podle hlasování fanoušků. Toto ocenění udělovala BPA sport marketing a trofej byla udělována od sezóny 1997/98 do sezóny 2004/05.\n"}
{"id": "639302", "url": "https://cs.wikipedia.org/wiki?curid=639302", "title": "Bursík", "text": "Bursík\n\nPříjmení Bursík nosí více významných osobností:\n\n"}
{"id": "639304", "url": "https://cs.wikipedia.org/wiki?curid=639304", "title": "Horčička", "text": "Horčička\n\nPříjmení Horčička/Hořčičková má více nositelů:\n\n"}
{"id": "639314", "url": "https://cs.wikipedia.org/wiki?curid=639314", "title": "Cena Bóži Modrého", "text": "Cena Bóži Modrého\n\nCena Bóži Modrého bylo ocenění pro nejlepšího hokejistu české hokejové extraligy podle hlasování samotných hráčů. Toto ocenění, pojmenované po brankáři Bóžovi (Bohumilu) Modrém, udělovala Asociace hráčů ledního hokeje a trofej byla udělována od sezóny 2000/01 do sezóny 2005/06.\n"}
{"id": "639317", "url": "https://cs.wikipedia.org/wiki?curid=639317", "title": "Rave (hudba)", "text": "Rave (hudba)\n\nRave je hudební žánr skládající se z forem elektronické taneční hudby, které jsou spojeny s rave scénou.\n\nNejčastěji je termín Rave používaný pro vysoce energickou hudbu, včetně některých forem trance, která se vyznačuje samply, smyčkami a syntezátory. Do méně intenzivní formy Rave patří Ambient a Chillout, obecně hrané v oddělených prostorách rave, známých jako „chill rooms“, které poskytují odpočinek a relax od intenzivního tance.\n\nRave následoval House fenomén a zprvu byl považován za kombinaci Acid housu, New beat, rychlého Breakbeatu a hardcorových forem Techna.\n\nRave je rozdělen do různých žánrů.\n\n\nDo downtempo a také netanečních žánrů, které se poslouchají v „chill rooms“ patří:\n\n"}
{"id": "639318", "url": "https://cs.wikipedia.org/wiki?curid=639318", "title": "Matt Bomer", "text": "Matt Bomer\n\nMatt Bomer, celým jménem Matthew Staton Bomer (* 11. října 1977, Houston, Texas, USA) je americký herec. Proslavil se rolemi v televizním seriálu \"Ve službách FBI a\" \"Chuck.\" Za roli v televizním filmu \"Stejná srdce\" získal cenu Zlatý glóbus.\n\nNarodil se jako syn Sissi a Johna Bomerových v Houstonu (přesněji v obci Spring, která je pod správou města Houston). Chodil na Klein High School spolu se svým budoucím kolegou Lee Pacem. Oba hráli v houstonském divadle Alley Theatre. V roce 2001 promoval na Carnegieho–Mellonových univerzitě v Pittsburghu, v Pensylvánii.\n\nJe otevřený gay. K homosexuální orientaci se veřejně přihlásil v únoru 2012, když při vyhlašovacím ceremoniálu Humanitárních cen Stevea Chase přebíral ocenění „New Generation Arts and Activism Award“ za svou činnost na poli boje proti HIV/AIDS. V děkovné řeči jmenoval partnera, hollywoodského publicistu Simona Hallse a tři společně vychovávané děti. Jde o tři syny: v dubnu 2014 šestiletá dvojčata Walkera a Henryho a o dva roky staršího Kita. S o 14 let starším Hallsem již v roce 2011 uzavřel sňatek, do médií se však zpráva o tom dostala až o tři roky později.\n\nRád hraje fotbal, baseball a tenis. Hraje také na kytaru. Přátelí se se svými středoškolskými spolužáky Lee Pacem a Lynnem Collinsem. Od roku 2003 žije v Los Angeles.\n\n\n"}
{"id": "639336", "url": "https://cs.wikipedia.org/wiki?curid=639336", "title": "Slim Amamou", "text": "Slim Amamou\n\nSlim Amamou (*1977) je tuniský blogger a člen Pirátské strany Tuniska. Byl uvězněn během protestů vedoucích k Jasmínové revoluci. Po propuštění byl 17. ledna 2011 jmenován státním tajemníkem pro mládež a sport. Z funkce odstoupil 25. května 2011. Rezignoval na svou funkci na protest proti přechodné vládě pro cenzuru několika webových stránek na žádost armády.\n\nVystudoval vysokou školu v Tunisku (Université de Sousse). Je proti cenzuře internetu.\n\n"}
{"id": "639343", "url": "https://cs.wikipedia.org/wiki?curid=639343", "title": "Australian Open 2011 – ženská čtyřhra", "text": "Australian Open 2011 – ženská čtyřhra\n\nObhájkyně titulu Američanky Serena Williamsová a Venus Williamsová do soutěže nenastoupily pro dlouhodobé zranění nohy Sereny Williamsové, mladší ze sester.\n\nVítězem se stal první nasazený argentinsko-italský pár Gisela Dulková a Flavia Pennettaová.\n\n\n"}
{"id": "639345", "url": "https://cs.wikipedia.org/wiki?curid=639345", "title": "Silniční most (Nymburk)", "text": "Silniční most (Nymburk)\n\nSilniční most v Nymburce převádí přes Labe silnici I/38 z Kolína do Mladé Boleslavi, s níž zde peážuje i silnice II/330 od Sadské. Na jižním (levém) břehu v Zálabí navazuje na Kolínskou ulici, na pravém břehu ústí do náměstí Přemyslovců v centru historického jádra města. Je chráněn jako kulturní památka České republiky (technickou památkou vyhlášen roku 1965). Nový železobetonový most se třemi oblouky a dvěma nosnými pilíři byl postaven na místě původního dřevěného mostu v roce 1912 a byl prvním svého druhu v Čechách. Navrhl jej architekt František Roith. Stavbu provedla pražská firma Ing. Karla Herzáně.\n\nV dávnějších dobách je doložena v místech dnešního Nymburka existence brodu na staré žitavské cestě od Kouřimě přes Sadskou, Nymburk a na Mladou Boleslav. Po založení města pak vznikla cesta na Starou Boleslav přes Lysou nad Labem a dále na východ k Hradci Králové.\n\nNa místě současného stál předtím dřevěný most, jehož existence je doložena již od dob založení města. Ten prošel během staletí mnoha proměnami, například roku 1640 byl spálen švédskými vojsky, po zničení města Sasy roku 1634. Dále mostu škodily povodně a tání ledu.\n\nDle popisu z roku 1910 byl starý most 170 m dlouhý, 5,40 m široký, navíc opatřen ledolamy a mohutnými dubovými pilíři. Ze Zálabí se na most vcházelo Zálabskou branou (shořela v roce 1589), do města pak branou Mosteckou (také Labskou, shořela při velkém požáru v roce 1838).\n\nMost má celkovou délku 118 metrů a šířku mostovky 8,5 metrů, výška středu mostu nad normální hladinou vody je 8,5 metru. Most má tři pole tvořená vetknutými železobetonými oblouky. Krajní pole mají rozpětí 35 m a střední pole 40 m. Most má bohatou pozdně secesní výzdobu. Pilíře mají kvádrové obklady a na jejich konci se nachází štíty s motivy českých lvů na návodní straně. Nad pilíři jsou vztyčeny dekorativní pylony. Směrem ke středu mostu mostovka mírně stoupá. Zábradlí je železobetonové s vloženou mříží. Na obou stranách na most navazovaly dlouhé nájezdní rampy doplněné o lávky pro pěší. Při opravě mostu v roce 1967 byla předmostí rozšířena.\n\nTabulka v místě někdejší Mostecké brány jej mylně označuje za nejstarší železobetonový most v Čechách, pravděpodobně však skutečně je nejstarším českým betonovým mostem přes Labe.\n\nNa přelomu 80. a 90. let 20. století byla asi 70 metrů vedle po proudu řeky vybudována souběžná lávka pro pěší a na původním mostě byla rozšířena vozovka na úkor dosavadních chodníků a byl na něj zakázán vstup pěším. Roku 1998 prošel most rekonstrukcí. Lávka, která byla stejné konstrukce jako lávka v Praze-Troji, byla po její havárii na základě negativních posudků dne 3. srpna 2018 stržena. Most zůstal pěším nepřístupný.\n\n"}
{"id": "639348", "url": "https://cs.wikipedia.org/wiki?curid=639348", "title": "Vítkovice (firma)", "text": "Vítkovice (firma)\n\nVÍTKOVICE, a.s. (používá také značku Vítkovice Machinery Group) je strojírenský podnik se sídlem v Ostravě, jehož provozy se nacházejí zejména v areálu Vítkovických železáren. V minulosti se společnost zabývala také hutní prvovýrobou, ale tyto provozy byly buď zrušeny (vysoké pece) nebo prodány (ocelárna). Samotná společnost Vítkovice zajišťuje především technicko-organizační chod holdingu a poskytuje služby dceřiným a sesterským společnostem. Akcie společnosti jsou obchodovány na burze RM-SYSTÉM.\n\nSpolečnost byla založena Fondem národního majetku České republiky 28. ledna 1992 a vznikla zápisem do obchodního rejstříku 31. ledna 1992 pod názvem VÍTKOVICE, akciová společnost, (VÍTKOVICE, a.s.). Do nově utvořené společnosti vložil zakladatel hmotný i nehmotný majetek státního podniku Vítkovice (dříve VÍTKOVICE Železárny a strojírny Klementa Gottwalda), který byl dán do likvidace a zanikl výmazem z obchodního rejstříku 1. února 2006.\n\nV letech 2015 a 2016 bylo na společnost a její dceřiné společnosti podáno několik insolvenčních návrhů, spojovaných s KKCG. Tyto návrhy byly odmítnuty jako neopodstatněné. K insolvenčnímu návrhu na Vítkovice Power Engineering z dubna 2016 se však v srpnu 2016 samotná společnost Vítkovice Power Engineering připojila, svůj úpadek potvrdila a podala návrh na povolení reorganizace.\n\nNejvětšími vlastníky byly VTK Securities s.r.o. (50,97 %) a Vítkovice Holding, a.s. (28,85 %). Společnost VTK Securities však byla plně vlastněna společností Vítkovice Holding, která byla ovládána Janem Světlíkem.\n\n"}
{"id": "639360", "url": "https://cs.wikipedia.org/wiki?curid=639360", "title": "Masarykův most (Kolín)", "text": "Masarykův most (Kolín)\n\nMasarykův most v Kolíně překlenuje řeku Labe. Je postaven přibližně v místech někdejšího dřevěného mostu. Původní projekt mostu vypracovalo Ředitelství pro stavbu vodních cest při c.k. Ministerstvu obchodu ve Vídni v roce 1911. Tvar mostní konstrukce současně zohlednil i související vodní stavby (podrobněji v článku Zdymadlo Kolín).\n\nMezi levým pobřežním pilířem a pilířem na hrotu Horního ostrova jsou tři otvory o světlosti 19,4 metrů vymezené pilíři na řece a překlenuté vždy dvěma parabolickými pásy ze železobetonu. První stavební povolení bylo již v roce 1912, ale stavba nebyla zahájena. Na stavbě se sice v roce 1913 začalo pracovat, ale stavební práce se v důsledku první světové války zpomalily.\n\nPro další pokračování stavby bylo nutné respektovat nové technické normy. Tak vznikl v roce 1924 - 1925 nový projekt. Autor projektu byl Ing. H. Vrbický z Ředitelství pro stavbu vodních cest. Klenby všech otvorů se prováděly podle původního projektu, jen ve 4. poli nad hydroelektrárnou byla zřízena rámová železobetonová konstrukce jako strop strojovny. Mostovka se skládá ze železobetonové desky a podélníků.\n\n"}
{"id": "639361", "url": "https://cs.wikipedia.org/wiki?curid=639361", "title": "Horses (album)", "text": "Horses (album)\n\nHorses je debutové album americké zpěvačky Patti Smithové, vydané v prosinci 1975 u vydavatelství Arista Records. Nahráno bylo během roku 1975 ve studiu Electric Lady Studios v New Yorku a jeho producentem byl John Cale, dřívější člen skupiny The Velvet Underground. Album je klíčovým faktorem a hlavní vliv na punk rockovou scénu v New Yorku.\n\n"}
{"id": "639365", "url": "https://cs.wikipedia.org/wiki?curid=639365", "title": "NeoCube", "text": "NeoCube\n\nNeoCube je magnetický hlavolam, stavebnice pro dospělé. Řadí se mezi relaxační pomůcky. Používá se také pro pokusy s magnety a jako demonstrační pomůcka při výuce. Základní sada obsahuje 216 magnetických neodymových (NdFeB) kuliček o průměru 5 milimetrů. Kuličky je možné skládat do mnoha dvojrozměrných tvarů i trojrozměrných objektů, například řetízků, obdélníků, kruhů, hvězdic, krychlí, koulí. Po sestavení 6 × 6 × 6 kuliček vznikne základní tvar – neodymová kostka NeoCube.\n\nDíky velké permanentní magnetické síle každé kuličky 400 gramů, u sebe magnetické kuličky pevně drží.\n\nKaždá z magnetických kuliček má průměr 5 mm a magnetickou sílu 400 gramů. Stavebnice NeoCube se vyrábí v několika povrchových úpravách magnetických kuliček. Povrch může být poniklovaný – original (Ni-Cu-Ni), černý nikl (Ni-Cu-Ni), postříbřený (Ni-Cu-Ni-Ag), pozlacený (Ni-Cu-Ni-Au). Existují i barevné mutace stavebnice, rovněž i větší průměry kuliček, anebo také varianty stavebnice sestávající z malých kostiček.\n\nRoku 2007, tehdy 25letý prodavač Christopher F. Reda, z města Monongahela, Pensylvánie, USA, dle svých slov, často ztrácel kovové propisovací tužky.\n\nPřemýšlel, jak vyrobit držák propisky, který by si mohl připnout ke košili nebo kalhotám. Napadlo jej, že držák vytvoří z magnetu, k němuž kovovou propisovací tužku přicvakne. Magnetický držák propisek se moc neujal. Ale Christopher F. Reda si s malými permanentními magnety hrál dál.\n\nMladý badatel začal z magnetických kuliček skládat různé 2D tvary a stále složitější 3D objekty. Zabíralo mu to prý mnoho času, avšak sestavování tvarů zároveň přinášelo úlevu od stresu a pomáhalo procvičování a uvolnění prstů. Byla to určitá forma relaxace.\n\nVynálezce pak jednou z magnetických kuliček sestavil kostku – magnetický hlavolam NeoCube – jako spojení anglického „cube“ (kostka) a zkratky „neo“, značící magnety z neodymu. V této základní podobě se dodnes magnetický hlavolam zákazníkům dodává.\n\nChristopher F. Reda měl problém sehnat magnety s dostatečnou magnetickou silou, které by spolu pohromadě pevně držely. Řešením byl až objev malých magnetických kuliček, které byly vyrobeny ze slitiny neodymu, železa a boru – takzvané neodymové magnety.\n\nVynálezce NeoCube, Christopher F. Reda, ve své zemi však nenalezl žádného výrobce, který by byl schopen vyrobit sadu kuliček za přijatelnou cenu. Dle  dostupných zdrojů se vypočtené náklady na 1 sadu kuliček NeoCube pohybovaly ve výši 300 amerických dolarů.\n\nVynálezce proto oslovil také výrobce magnetů z Číny, kteří byli schopni dodat sadu kuliček mnohem levněji. Výroba NeoCube tak začala. Na trh se první magnetické hlavolamy dostaly v létě 2008 a zaznamenaly velký prodejní úspěch. Krátce po zahájení prodeje se podařilo prodat 30 000 ks stavebnic NeoCube, přičemž si vynálezce prodej obstarával sám, jen se svou partnerkou.\n\nVynálezce Christopher F. Reda je od roku 2008 držitelem ochranné známky u Úřadu pro patenty a ochranné známky Spojených států amerických (USPTO), registrační číslo 3626790, podané v březnu 2008, platné, pod příslušnými registračními čísly i na území Kanady, Evropské unie, Číny a v dalších zemích.\n\nSady magnetických stavebnic, obsahujících kuličky, se dnes prodávají také pod jinými názvy, například Zen magnets, Neoballs a dalšími.\n\nV médiích se průběžně objevují články, testy a informace varující o hrozícím nebezpečí malých neodymových magnetických kuliček. Neodymové magnety mají obecně velkou magnetickou sílu. Z toho důvodu nesplňují normu ČSN EN 71-1 (943095) pro bezpečnost hraček, která stanovuje maximální index magnetického toku 50 kG2 mm2, což silné neodymové magnety někdy i několikanásobně přesahují.\n\nZ toho důvodu nesmí být magnetická stavebnice NeoCube nabízena jako hračka pro děti a v různých zemích světa je i z trhu stahována. Hrozí u nich nebezpečí spolknutí dvou nebo více kuliček a jejich následné secvaknutí v trávicím traktu těla, případně skřípnutí prstů, anebo riziko, že děti malé kuličky strčí do zásuvky elektrické energie, čímž může dojít k úrazu elektrickým proudem.\n\nV roce 2011 došlo k arbitrážnímu řízení ohledně registrace a používání internetových domén, které obsahovaly slovo „NeoCube“. Jednalo se o domény theneocube.org, neocube.org, 216neocube.com. Výsledkem arbitráže byl závěr, že domény budou převedeny na vynálezce, který byl v arbitrážním řízení stěžovatelem. Žádná z uvedených domény už však v roce 2018 není aktivní.\n"}
{"id": "639368", "url": "https://cs.wikipedia.org/wiki?curid=639368", "title": "Lenny Kaye", "text": "Lenny Kaye\n\nLenny Kaye (* 27. prosince 1946, New York) je americký kytarista, zpěvák a hudební producent, nejvíce známý jako člen doprovodné skupiny zpěvačky Patti Smith.\n\nNarodil se do židovské rodiny v New Yorku. Jeho prvním nástrojem byl akordeon, později však přešel ke kytaře. V roce 1960 se s rodinou usadil ve městě North Brunswick v New Jersey a následně studoval na Rutgers University (studium dokončil v roce 1967). Byl velkým fanouškem a ve svých patnácti letech vydával fanzin nazvaný \"Obelisk\". Svůj první koncert odehrál se skupinou The Vandals v roce 1964. Po dokončení školy se vrátil zpět do New Yorku. Zde začal psát recenze pro hudební časopis \"Jazz and Pop\". Později přispíval i do dalších periodik, například \"Melody Maker\", \"Hit Parader\", \"Rolling Stone\" a \"Creem\".\n\nDne 10. února 1971 poprvé vystupoval s tehdy básnířkou Patti Smith. Ta se s ním setkala poté, co četla jeho článek v magazínu \"Jazz and Pop\". Doprovázel její čtení v Kostele svatého Marka na desáté východní ulici. V roce 1974 produkoval její vůbec první singl obsahující písně „Hey Joe“ a „Piss Factory“. Zpěvačka následně začala vystupovat se skupinou, jíž byl členem i Kaye. Poslední koncert se konal v září 1979. Zpěvačka se později na čas přestala hudbě věnovat. Od devadesátých let je Kaye opět členem její doprovodné skupiny.\n\nV roce 1979 se stal členem doprovodné skupiny Jima Carrolla a rovněž vedl svou vlastní skupinu . V roce 1985 produkoval první album zpěvačky Suzanne Vega s názvem \"Suzanne Vega\". Je rovněž producentem její druhé desky \"Solitude Standing\" (1987). Dále produkoval desku \"Hang Time\" skupiny Soul Asylum. V roce 2010 přispěl písní „“ na album \"\". Během své kariéry spolupracoval i s dalšími hudebníky, mezi které patří Cindy Lee Berryhill, Kristin Hersh, Peter Buck, Robin Holcomb a 10 000 Maniacs. Rovněž je spoluautorem autobiografické knihy hudebníka Waylona Jenningse. Později vydal knihu \"\", v níž se zabývá zpěvákem Russem Columbem.\n\n"}
{"id": "639373", "url": "https://cs.wikipedia.org/wiki?curid=639373", "title": "Paris Bordone", "text": "Paris Bordone\n\nParis Bordone (zřídka též Paris Bordon) (5. července 1500 Treviso-19. ledna 1570 nebo 1571 Benátky, byl italský renesanční malíř. Studoval u Tiziana, který měl spolu s Giorgionem nejsilnější vliv na jeho tvorbu.\n\nV osmnácti letech Bordone odešel z Trevisa do Benátek, kde u Tiziana studoval malířství. Ačkoli se s Tizianem rozešel kvůli sporům, byla jeho tvorba výrazně ovlivněna Tiziánovým stylem a to jak kompozicí tak využíváním jasných barevných odstínů. V roce 1535 se Bordonova tvorba začala přibližovat k manýrismu což se výrazněji projevilo na obraze \"Tiburtská Sibyla a vládce Augustus\", tento obraz již kompozičně i způsobem práce s prostorem zbavuje Tizianova vlivu, ale práce s barvou je evidentně ještě pod vlivem Tiziana. Tizianova vlivu se zbavil až ve Francii kam ho roku 1538 pozval František I. Francouzský.\n\n"}
{"id": "639387", "url": "https://cs.wikipedia.org/wiki?curid=639387", "title": "Boj u hájenky Zlatý jelen", "text": "Boj u hájenky Zlatý jelen\n\nBoj u hájenky Zlatý jelen byl ozbrojený střet skupiny partyzánů s německými policisty a protektorátními četníky. Šlo o první boj partyzánské skupiny Olga.\n\nNa počátku roku 1945 vznikl v Nemochovicích partyzánský oddíl Olga. Jeho velení převzal Josef Houfek. Skupina okamžitě začala shánět od lesníků zbraně. Bylo získáno několik loveckých zbraní a oddíl se rozrůstal. Tato činnost však zalarmovala okupační síly v okolí.\n\nDne 6. února odpočívala skupina šesti partyzánů v hájence Zlatý jelen. Místní hajný, Stanislav Dunaj, s nimi spolupracoval. Když se však chystali k odchodu, objevila se u hájenky skupina příslušníků německého Jagdkommanda z Žarošic a protektorátních četníků. Začala přestřelka, v níž měli partyzáni nevýhodu jak početní, tak ve vybavení. Přesto se jim povedlo těžce zranit četníka Petra Jahodu. Během boje byl však raněn a poté na místě umučen německým Jagdkomandem partyzán Jiří Jirovský a zraněni byli velitel skupiny Rudolf Venhuda a Ladislav Verner. Partyzáni se schovali do seníku a poté uprchli do Brankovic. Hajný Dunaj byl následně zatčen, ale válku přežil.\n\nTento střet ukázal, že využití loveckých zbraní je proti Němcům nevýhodné a oddíl začal ukořisťovat vojenské zbraně, a to především od maďarských vojáků. Po válce na místě vznikly dva pomníky. Na nějakou dobu se do hájenky vrátil hajný Dunaj, ale brzy ji opustil. V šedesátých letech pak byla budova zbourána. Pamětní deska Jiřímu Jirovskému, zakládajícímu členu skautského vodáckého oddílu v Kroměříži, byla umístěna na jejich loděnici u vodní elektrárny Strž. \n\nV roce 1947 byl Josef Houfek odsouzen na tři roky vězení pro násilné udržování kázně (včetně poprav bez soudu) ve své jednotce. \n\n"}
{"id": "639390", "url": "https://cs.wikipedia.org/wiki?curid=639390", "title": "Nostalgia (album, Ivan Král)", "text": "Nostalgia (album, Ivan Král)\n\nNostalgia je studiové album českého hudebníka Ivana Krále, vydané v roce 1995 u vydavatelství BMG Ariola. Na albu se nachází převážně autorské písně; dále pak jedna, kterou napsal Král společně se zpěvákem Iggym Popem, jedna od skupiny Lucie a jedna, kterou složil hudebník John Cale a zpěvačka Patti Smith. V této písni, nazvané „Perfect Moon“, samotný Král nehraje; je zde pouze zpěvaččin hlas doprovázený Caleovým klavírem. Na albu je zařazen také hit „Winner Takes All“.\n\n"}
{"id": "639393", "url": "https://cs.wikipedia.org/wiki?curid=639393", "title": "Wej-suo", "text": "Wej-suo\n\nWej-suo () byl systém organizace vojenské moci v mingské Číně. Základní organizační složkou mingské armády byly pluky (\"wej\") o 5600 mužích složené z 5 praporů (\"čchien-chu suo\"), každý z 10 stočlenných rot (\"po-chu suo\"). Jádrem uspořádání byly příděly půdy vojákům, ze kterých se tím stali dědiční vojenští rolníci, kteří živili své kolegy ve službě a v každé generaci byli povinni dodat jednoho muže z rodiny k vojenské službě.\n\nZpočátku zakladatel mingské říše Ču Jüan-čang rozhojňoval svá vojska o jednotky poražených soupeřů. Poražené oddíly byly zařazovány do armády pod svými původními veliteli. Ti se spoléhali především na své příbuzné a oddané stoupence. Důsledkem sestavování jednotek z částí loajálních k jejich bezprostředním nadřízeným byly potíže vysokých velitelů při zjišťování, kolik vlastně mají mužů a jaké jsou vazby uvnitř podřízených jednotek. \n\nAbsorpce armády státu Chan (po jeho porážce v letech 1363–1364), početnější než Čuova vlastní vojska, vyvolala nutnost zdokonalení vojenské organizace. Reorganizace roku 1364 zavedla systém wej-suo, který přinesl stabilizaci a regulérnost do výstavby ozbrojených sil. První návrh pocházel z roku 1363 od Čang Čchanga, bývalého jüanského ministra daní. Ču a jeho poradci se při jeho koncipování inspirovali jüanskou praxí, ale také systémem \"fu-ping\" existujícím v 6. – 8. století ve státech Západní Wej, Suej a Tchang.\n\nByly zavedeny pluky (\"wej\") o 5600 mužích v 5 praporech po 1120 vojácích. Prapor (\"čchien-chu suo\") měl 10 rot po 110 mužích. \"Suo\" (\"čchien-chu suo\") byl samostatný oddíl 1128 vojáků dislokovaný ve strategických bodech provincie. Pozice velitelů se oficiálně staly dědičnými což, stejně jako desítkové dělení, byla juanská praktika. \n\nVelitelství posádek, pluků a praporů byla obsazena dědičnými důstojníky, kteří se střídali na rotačním principu. Hlavní vojenské komise v provinciích a centru byly obsazovány jmenováním císařem, stejně tak velení polních armád (jeho důstojníci si současně zachovávali dědičné posádkové posty). Registry a seznamy vojáků kontrolovalo pět hlavních vojenských velitelství (\"wu ťün tu-tu fu\"), právo mobilizovat vojska měli civilní úředníci na ministerstvu války. Mobilizované jednotky poté byly postaveny pod velení jmenovaného štábu.\n\nPo reorganizaci roku 1364 70 % vojáků jednotky dostali přiděleno hospodářství, zbytek plnil vojenské povinnosti. Vznikly ekonomicky soběstačné vojenské kolonie (\"tchun-tchien\"). Každý voják měl zřejmě garantováno 15 \"mu\" (0,9 ha) půdy k vlastní výživě; posléze dostávali 50 mu půdy s nářadím a hospodářskými zvířaty. Vojáci s rodinami (, \"ťün-chu\", v protikladu k rodinám civilistů – , \"min-chu\") byli zapsáni ve zvláštních registrech. Stali se z nich dědiční vojenští rolníci, přičemž každá rodina měla povinnost dodat v každé generaci jednoho člena k aktivní službě. Do roku 1365 bylo území na středním toku Jang-c’-ťiang, zničené válkou, osídleno vojenskými koloniemi. Během 25 let vojenští rolníci produkovali 300 000 tun zrna ročně, dost k uživení miliónové armády. \n\nKombinace dědičných vojáků i důstojníků a rolníků pod vojenskou správou byla neobvyklou novotou v čínské společnosti. Za Chanů a Tchangů existovaly v pohraničí vojenské kolonie vojáků obdělávajících půdu, za dynastií Liao, Ťin a Jüan výnosy farem využívaly nečínští vojáci a jednotky, ale mingský systém byl odlišný, i když převzal prvky toho i onoho. Fungoval relativně efektivně do 30. let 15. století.\n\nPo roce 1368 byla armáda pravděpodobně větší než bylo třeba, ale vláda se obávala následků rozsáhlé demobilizace. V 70. létech se systém \"wej-suo\" stabilizoval, armáda byla díky systému vojenských rolníků soběstačná; politicky její vliv klesal. Zpočátku byla silná, po roce 1390 šest desetiletí úspěšně bránila mongolským nájezdům. V 15. století postupem doby kvalita výcviku upadala, když velitelé používali vojáky jako levnou pracovní sílu, nebo jim za poplatek výcvik odpustili, nebo jim přikázali obdělávat svá (důstojnická) pole. \n\nKoncem 14. století existovalo v provinciích 329 \"wej\" a 65 \"suo\", v 15. století jejich počet vzrostl na 547 a 2593. Reálná bojová síla armády ale klesla. Například začátkem 16. století 78 pluků v pekingské oblasti mělo mít 380 000 vojáků, fakticky měly 50–60 000 mužů, z toho pouze 10 000 bojeschopných. Obecně počátkem 16. století měly jednotky v provinciích asi 20 % teoretického stavu, pohraniční zhruba 50 %. Při případné mobilizaci důstojníci najímali horníky či solné dělníky nebo žoldnéře, ze stejných sociálních vrstev se rekrutovali bandité. Vláda na pokles bojeschopnosti svých vojsk reagovala mimo jiné spoléháním na obranná opevnění, především Velkou zeď. Její systematické opravy začaly roku 1472, když se ekonomika zvedla z dlouhé ekonomické deprese poloviny 15. století. \n\nNavzdory faktickému celkovému poklesu počtů vojáků počet důstojníků rostl. Koncem 14. století bylo v metropolitní oblasti 2700 důstojníků, v polovině 15. století už 30 000, kteří, kromě výplat v rýži, měli nárok ještě na 480 000 \"liangů\" stříbra. V kontrastu se stavem ve 14. století, vojenské výdaje značně zatěžovaly státní finance. Výdaje na pohraniční vojska prudce rostly, poté co byl začátkem 16. století postupně opuštěn systém, kdy obchodníci dodávali obilí výměnou za solné certifikáty; obilí poté vláda nakupovala na trhu. Náklady na pohraniční jednotky vzrostly z 50 000 \"liangů\" k roku 1500 na 2 800 000 \"liangů\" k roku 1573 a 3 600 000 \"liangů\" roku 1586. Vojenské výdaje rostly také s najímáním žoldnéřů náhradou za dědičné vojáky. \n"}
{"id": "639399", "url": "https://cs.wikipedia.org/wiki?curid=639399", "title": "Fontána Maubuée", "text": "Fontána Maubuée\n\nFontána Maubuée je fontána v Paříži ve 4. obvodu. Svůj název získala spojením slov „mau buée“, což znamená \"špatná mlha\", kvůli nízké kvalitě své vody, která pocházela z pramenů v Belleville.\n\nKašna je poprvé zmíněna v královském patentu Karla VI. ze dne 9. října 1392 týkající se koncesí k odebírání vody v Paříži.\n\nSoučasnou kašnu postavil Jean Beausire (1651-1743) a jeho syn Jean-Baptiste Augustin Beausire v roce 1733. Původně se nacházela na místě, kde je dnes Centre Georges Pompidou. V roce 1937 byla přemístěna na současné místo na rohu ulic \"Rue Saint-Martin\" a \"Rue de Venise\". Dnes již v kašně voda neteče.\n\nFontána je zdobena basreliéfem zobrazujícím rokokovou vázu, doplněnou rákosím a mořskými rostlinami.\n\n"}
{"id": "639400", "url": "https://cs.wikipedia.org/wiki?curid=639400", "title": "Pozemní hokej na Letních olympijských hrách 1964", "text": "Pozemní hokej na Letních olympijských hrách 1964\n\nPozemní hokej na LOH 1964 v Tokiu zahrnoval pouze turnaj mužů. Všechny zápasy tohoto turnaje se odehrály ve dnech 11. až 23. října 1964 na prvním a druhém stadionu v olympijském parku Komazawa.\n\nTurnaje se mělo původně zúčastnit 16 mužstev, která byla rozdělena do 2 osmičlenných skupin, ve kterých se hrálo způsobem jeden zápas každý s každým a poté nejlepší dva týmy z každé skupiny posoupily do semifinále a týmy na 3. a 4. místě hrály o 5. místo. Ale tým Indonésie byl vyloučen, protože když Indonésie v roce 1962 pořádala Asijské hry, tak po nátlaku ze strany Čínské lidové republiky nevydala víza sportovcům Čínské republiky a po nátlaku ze strany arabských států nevydala víza ani sportovcům Izraele, přestože Asijské hry byly pod patronátem MOV a z hlediska stanov MOV, byla Indonésie povinna víza sportovcům těchto zemí vydat. Indonésie byla následně vyloučena z MOV a založila svoji vlastní sportovní organizaci GANEFO. Turnaj v pozemním hokeji na LOH 1964 se tak odehrál pouze s 15 týmy.\n\n"}
{"id": "639402", "url": "https://cs.wikipedia.org/wiki?curid=639402", "title": "Octan hlinitý", "text": "Octan hlinitý\n\nOctan hlinitý (též acetát hlinitý) je jednak souhrnný název pro tři hlinité soli kyseliny octové (viz dále), a dále také triviální název jedné z uvedených sloučenin, dioctanu hlinitého.\n\nExistují tři hlinité soli kyseliny octové:\n\nTrioctan vzniká, pokud se síran hlinitý smísí s octanem barnatým. Při smíšení hydroxidu hlinitého, acetanhydridu a ledové kyseliny octové ve vodě vzniká monooctan hlinitý. Dioctan se připravuje reakcí hlinitanu sodného (NaAlO) s kyselinou octovou.\n\nDioctan hlinitý se používá v lékařství, především jako Burowův roztok (k obkladům pro léčbu kůže). Má adstrigenční a antibakteriální účinky. \n\nBurowův roztok, lat. \"liquor burowi\", \"liquor aluminii acetici, aluminii subacetatis solutio,\" je 7,5–9% roztok zásaditého dioctanu hlinitého v destilované vodě. Dezinfekční roztok pojmenovaný podle svého objevitele východopruského očního lékaře a chirurga Karla Augusta von Burow (1800–1874). V českém prostředí je tento roztok více známý jako ‘Octan hlinitý’. Používán je na obklady otoků, působí chladivě a pomáhá otoky vstřebávat. Dříve byl octan hlinitý prodáván v sáčcích k rozpuštění při použití, nyní je na trhu též jako gel (\"solutio aluminii acetici malici\").\n"}
{"id": "639403", "url": "https://cs.wikipedia.org/wiki?curid=639403", "title": "Žižkův dub (Třemošnice)", "text": "Žižkův dub (Třemošnice)\n\nŽižkův dub v Podhradí u Třemošnice (nedaleko hradu Lichnice) patří k nejvýznamnějším památným stromům v České republice. Obvodem svého kmene se řadí mezi pět nejmohutnějších památných dubů České republiky.\n\n\nNa kmeni dubu je umístěna tabulka s textem:\n\n\"„Přes 600 let tu stojím u staré hradní cesty. Viděl jsem hrad stavěti, jeho slávu, obléhání, zánik. Kéž bych se dočkal šťastných dnů příštích věků.“\"\n\nDubu byl věnován prostor v televizním pořadu Paměť stromů, dílu č. 10: Stromy u hradů a zámků.\n\nRozměrný kmen je dutý, dutina otevřená, v horní části (otvor po zaniklém terminálu) zastřešená. Strom přežil požár hradu roku 1610, zboření hradu roku 1649, požár dutiny kmene v roce 1969, kdy ho hasili požárníci až z Chrudimi a vylomení části koruny roku 1987. Po požáru byla dutina vyzděna, ale jak je dnes známo, tento způsob ošetření není vhodný, protože brání přirozené ventilaci a regeneraci stromu. Proto byla později vyzdívka odstraněna a ochranáři z Třemošnice a CHKO Železné hory provedena sanace dutiny včetně zastřešení.\n\nStrom je nazýván \"Žižkův\" podle dvou výprav husitů, kteří hrad Lichnice dobývali. Ani jedné výpravy se ale Žižka osobně neúčastnil. Dub údajně stál u původní brány hradu (kde byl zasazen při stavbě hradu kolem roku 1250) – dnes je to u bývalého hostince v jižní části obce.\n\nKe stromu se ale vztahuje pověst. Kolem roku 1490 patřil hrad Mikuláši Trčkovi z Lípy. Jednou musel Mikuláš Trčka odjet z Prahy do Vídně a zprávu o své cestě poslal na Lichnici vyřídit mladého rytíře Viléma. Ten se na první pohled zamiloval do Trčkovy choti, krásné paní Kateřiny. Ta při své zdrženlivosti svolila pouze ke schůzce na rozloučenou právě u tohoto dubu. Tam ale mladé milence přistihl prchlivý Mikuláš Trčka, Kateřinu nechal zazdít na Lichnici a Viléma setnout.\n\n\n\n"}
{"id": "639406", "url": "https://cs.wikipedia.org/wiki?curid=639406", "title": "Plejtvákovec šedý", "text": "Plejtvákovec šedý\n\nPlejtvákovec šedý (\"Eschrichtius robustus\", další české názvy jsou velryba šedá a plejtvák šedý) je středně velká velryba z podřádu kosticovců a jediný zástupce čeledi plejtvákovcovitých.\nDosahuje délky 12-15 metrů, přičemž zaznamenané maximum je 15,5 metru. Hmotnost se pohybuje v průměru mezi 25 a 28 tunami, maximum je 40 tun. Samice bývají obvykle mírně větší než samci. Dožívá se 50-70 let. Zbarvení je šedočerné až šedohnědé s velkým množstvým světlých skvrn, což jsou stopy po kožních parazitech (korýši rodů \"Cryptolepas\" a \"Cyamus\").\n\nŽije v Tichém oceánu ve dvou oddělených populacích, jedna u břehů Severní Ameriky, druhá u břehu severovýchodní Asie. Populace u severovýchodní Asie je ovšem kriticky ohrožena a je pravděpodobné, že vyhyne. V posledních letech je pro ni novým ohrožením narušení životního prostoru těžbou ropy a zemního plynu projektem Sachalin-1. Celková velikost populace není známa, ale podle různých odhadů jde o několik desítek tisíc jedinců (zřejmě okolo 26 000, nicméně maximální neověřené odhady na základě zkoumání DNA hovoří až o 118 000).\nPotravu plejtvákovců tvoří plankton, kril, různí mořští červi, malí krabi a hejna tvořící malé ryby. V menší míře se živí i vodními rostlinami. Potravu sbírá většinou při mělkém oceánském dně, málokdy se živí při hladině.\n\nJde o jediný druh kosticovců, který se páří a rodí mláďata v mělkých pobřežních vodách. Březost trvá 12-13,5 měsíce, nově narozené mládě je 3,5-5 metrů dlouhé.\nV Atlantském oceánu byl plejtvákovec šedý loven už před naším letopočtem, od začátku 18. století se zde vyskytoval pouze ojediněle a začátkem 20. století zde byl již zcela vyhuben. Plejtvákovec šedý pluje každý rok 18 000 km: v Arktidě se živí, ale rozmnožují se na východě v Tichém oceánu u pobřeží Kalifornie a na západě u korejských břehů. Cesta, kterou podnikají skupiny o dvou až třech zvířatech, trvá kytovcům kolem tří měsíců.\n\nHlavním predátorem plejtvákovce šedého (kromě člověka) je kosatka dravá. Bylo zaznamenáno mnoho případů útoků kosatek na plejtvákovce, především na mláďata. Kosatky většinou postupují tak, že se snaží oddělit mládě od samice (či stáda) a utopit ho tím, že se střídají při tlačení na jeho hřbet a zabraňují mu se nadechnout. Čelisti obvykle používají až když je oběť mrtvá.\n\n\n"}
{"id": "639407", "url": "https://cs.wikipedia.org/wiki?curid=639407", "title": "Morový sloup v Lomnici", "text": "Morový sloup v Lomnici\n\nMorový sloup v Lomnici je nemovitá kulturní památka České republiky. Nachází se v centru náměstí, mezi kostelem Navštívení Panny Marie a radnicí.\n\nPlány na stavbu morového sloupu měl už František Gabriel Serényi, který se pokusil vytvořit z lomnického náměstí reprezentativní předpolí svého zámku a z celé Lomnice velkolepé sídlo svého panství.\n\nKromě monumentálního kostela obsahoval koncept nového náměstí také faru, radnici, špitál, vrchnostenské budovy panského pivovaru, hospody a hospodářského dvora.\nMorový sloup však František Gabriel už nestihl zrealizovat, a tak byl sloup dokončen až v roce 1710 za vlády hraběte Antonína Amata.\n\nTen k vytvořením sloupu pověřil brněnského sochaře Mathiase Thomasbergera, který také vytvořil interiér kaple sv. Antonína z Padovy.\n\nSloup, vyrůstající z mohutné kamenné základny na způsob přírodního skaliska, tvoří v dolní části strom poznání, předcházející v horní části do oblačného dříku s andílčími hlavami, vrcholícího Immaculatou (podoba panny Marie s 12 hvězdami nad hlavou).\n\nNa soklech z přírodních kamenů jsou kolem sloupu posazeny sochy šesti světců – sv. Víta, Antonína Paduánského, Šebestiána, Rocha, Floriána a Jana Nepomuckého.\n\n"}
{"id": "639408", "url": "https://cs.wikipedia.org/wiki?curid=639408", "title": "Aucasaurus", "text": "Aucasaurus\n\nAucasaurus byl asi 4,2 až 6,1 metrů dlouhý a kolem 700 kilogramů vážící masožravý dinosaurus (teropod) z čeledi Abelisauridae. Žil přibližně před 83 až 80 milióny let na území dnešní Argentiny. Blízce příbuzným, i když podstatně větším rodem byl \"Abelisaurus\" a \"Carnotaurus\". \"Aucasaurus\" byl v některých tělesných znacích vývojově odvozenější, například měl ještě více redukované přední končetiny a téměř mu již zmizely prsty.\n\nKostra typového exempláře je kompletní až po 13. obratel, a tak máme poměrně dobrou představu o vzhledu tohoto dravce. Jde dokonce o jeden z nejkompletněji zachovaných exemplářů abelisaurida, známého v současnosti. Lebka je mírně poškozená a existují domněnky, že jde o pozůstatek smrtelného boje tohoto dinosaura.\n\nAukasaurus se objevuje v jednom díle trikového pseudo-dokumentu \"Dinosaur Planet\" z roku 2003 (\"Alpha's Egg\", česky \"Nebezpečný život saltasaura\"). Tento teropod je zde zobrazen jako smečkový lovec, útočící na sauropody rodu \"Saltasaurus\".\n\n"}
{"id": "639414", "url": "https://cs.wikipedia.org/wiki?curid=639414", "title": "Dino Buzzati", "text": "Dino Buzzati\n\nDino Buzzati (16. října 1906 – 28. ledna 1972), celým jménem Dino Buzzati Traverso, byl italský spisovatel, básník, novinář a malíř. Nejslavnějším jeho dílem je román \"Il deserto dei Tartari\" (1940), česky \"Tatarská poušť\" (1989).\n\nJeho matka byla z dóžecí benátské rodiny, jeho strýc byl Dino Mantovani, známý italský malíř. Vystudoval Pariniho gymnázium v Miláně a poté práva na milánské univerzitě. Po studiích se stal redaktorem deníku Il Corriere della Sera, svou žurnalistickou činnost vykonával až do smrti. Jako reportér zaznamenal například válku v Etiopii roku 1939, byl válečným zpravodajem i za 2. světové války. Za články o přistání Američanů na Měsíci roku 1969 získal roku 1970 novinářskou cenu Mario Massaie.\n\nBuzzati rovněž maloval, jeho obrazy jsou přičítány k surrealismu, případně k metafyzické malbě.\n\nVe svém beletristickém díle, jímž proslul nejvíce, byl inspirován Franzem Kafkou, Jean-Paul Sartrem, Albertem Camusem i surrealismem. Jeho texty mají fantaskní atmosféru, Buzzati se občas neodříká ani sci-fi poetiky (například v románu \"Il grande ritratto\", česky \"Velký portrét\"). Nejznámějším je jeho román \"Tatarská poušť\", který byl i zfilmován (roku 1976 režisérem Valerio Zurlinim). Česky vyšly také dva povídkové výběry: \"Sedm pater\" (1969) a \"Tíživé noci\" (1989).\n\n\n\n"}
{"id": "639415", "url": "https://cs.wikipedia.org/wiki?curid=639415", "title": "Kulu", "text": "Kulu\n\nKulu ( ) je řeka v Chabarovském kraji a v Magadanské oblasti v Rusku. Je 300 km dlouhá od soutoku zdrojnic a 384 km od pramene Kenjeliči.\n\nVzniká soutokem zdrojnic Chudžach a Kenjeliči, které pramení na východních výběžcích horského hřbetu Suntar Chajata. Je pravou zdrojnicí Kolymy.\n\nZdroj vody je smíšený. Průměrný průtok vody na dolním toku činí 92 m³/s. Zamrzá v říjnu a rozmrzá v květnu.\n"}
{"id": "639417", "url": "https://cs.wikipedia.org/wiki?curid=639417", "title": "Black Country Communion", "text": "Black Country Communion\n\nBlack Country Communion (zkráceně BCC) je americká hardrocková superskupina založená v Los Angeles v Kalifornii. Založili ji v roce 2009 baskytarista a zpěvák Glenn Hughes spolu s kytaristou a zpěvákem Joe Bonamassa. Na radu producenta skupiny Kevina Shirleyho mezi sebe přibrali ještě bubeníka Jasona Bonhama a klávesistu Dereka Sheriniana. Název skupiny Black Country Communion pochází z termínu Black Country, což je část anglického regionu West Midlands, kde Hughes a Bonham vyrůstali.\n\nPrvní studiové album \"Black Country\" kvartet vydal v září 2010. V červnu 2011 následovalo album \"2\", na něž téhož roku navázalo evropské turné. Své třetí a poslední album nazvané \"Afterglow\" kapela vydala v říjnu 2012. Zvuk kapely připomíná populární klasické rockové skupiny sedmdesátých let, což odráží Hughesovu dřívější kariéru, stejně jako fakt, že Bonhamův otec působil ve skupině Led Zeppelin.\n\nV březnu 2013, po měsících veřejně známého napětí mezi členy skupiny, Bonamassa oznámil svůj odchod ze skupiny; rovněž řekl, že mu není známo, zda skupina bude pokračovat s jiným kytaristou, nebo se rozpadne. O několik dní později Hughes potvrdil, že skupina ukončila svou činnost a naznačil, že bude v práci s Bonhamem a Sherinianem pokračovat pod jiným názvem. Sherinian se později stal členem doprovodné skupiny Joea Bonamassy a Hughes s Bonhamem založili novou skupinu nazvanou California Breed, ve které je doplnil kytarista Andrew Watt.\n\nV dubnu 2016, poté, co se Hughes a Bonamassa usmířili, skupina ohlásila na rok 2017 reunion, během něhož vydala své čtvrté album.\n\nBaskytarista Glenn Hughes, někdejší člen skupin Deep Purple, Black Sabbath a Trapeze, a kytarista Joe Bonamassa, který dříve působil v kapele Bloodline a později se stal uznávaným sólovým umělcem, se poprvé setkali v roce 2006 na hudebním veletrhu NAMM Show v kalifornském Anaheimu. Nedlouho poté se dvojice sešla v Hughesově studiu v Hollywoodu s nápadem, že by v budoucnu mohla tvořit novou hudbu společně. Bonamassa v té době rovněž spolupracoval s Jasonem Bonhamem, který na doporučení producenta Kevina Shirleyho nahrál bicí party pro kytaristovo páté sólové album \"You & Me\". Hughes se s Bonamassou setkal tři roky poté, v listopadu 2009, kdy spolu vystoupili na festivalu House of Blues pořádaném společností Guitar Center v Los Angeles. Při představení zahráli například písně od skupiny Trapeze („Medusa“) či Deep Purple („Mistreated“). V tomto okamžiku se dvojice rozhodla, že spolu založí skupinu. Myšlenku, že sestavu doplní Jason Bonham (působil ve skupinách UFO, Foreigner a dalších) a klávesista Derek Sherinian (ten dříve vystupoval s Planet X, Dream Theater a dalšími), Bonamassovi navrhl Shirley. Ještě předtím však Hughes a Bonamassa zvažovali, zda místo klávesisty nepřijmout druhého kytaristu.\n\nKvartet spolu poprvé vystoupil během přídavku při Bonamassově koncertu v kalifornském městě Riverside dne 17. března 2010. Zahráli zde novou píseň „One Last Soul“ a „Burn“ od Deep Purple. V té době se však skupina ještě nejmenovala Black Country Communion; až do května toho roku zůstala bezejmenná. Původně se měla jmenovat jednodušeji, a sice Black Country, ale to si členové rozmysleli poté, co jim právníci zastupující stejnojmennou skupinu pohrozili žalobou. Hughes později řekl, že druhá kapela pocházela z Baltimoru v Marylandu a požadovala 500 000 dolarů za práva na užívání tohoto názvu.\n\nSvé první album kapela nahrála v losangeleském studiu Shangri-La Studios na počátku roku 2010 a jeho vydání bylo ohlášeno na září toho roku, kdy mělo vyjít u vydavatelství Mascot Music v Evropě a J&R Adventures v Severní Americe. Hughes styl hudby na albu přirovnal ke skupinám Deep Purple a Black Sabbath, v nichž dříve působil, stejně jako k Led Zeppelin. Studiová verze skladby „One Last Soul“, která byla první veřejně představenou písní skupiny, byla poprvé představena na anglické rozhlasové stanici Planet Rock dne 2. srpna 2010. Stejnou píseň skupina 10. srpna toho roku uvolnila k bezplatnému stažení z internetu ze svých oficiálních webových stránek. Krátce před vydáním alba samotného odvysílala stanice Planet Rock hodinový dokument obsahující rozhovory se členy skupiny a několik písní z alba.\n\nDebutové album \"Black Country\" oficiálně vyšlo v Evropě 20. září 2010 a o den později v Severní Americe. V den evropského vydání alba skupina odehrála svůj první oficiální koncert v John Henry Rehearsal Studios v Londýně před přibližně 75 až 100 diváky. Vystoupení bylo živě odvysíláno na Planet Rock a 24. září pak v repríze. Albu se ve Spojeném království dostalo velkého komerčního úspěchu a umístilo se na třinácté příčce hitparády UK Albums Chart a na prvním místě v UK Rock Chart. Ve Spojených státech amerických se na žebříčku Billboard 200 vyšplhalo nejvýše na 54. příčku. Album získalo pozitivní recenze také od kritiků. Obdrželo například čtyři hvězdičky od webu Allmusic, stejně jako od časopisu \"Mojo\". Na podporu debutového alba skupina neodehrála žádné turné; na konci roku vystoupila pouze na dvou koncertech konaných ve Wolverhampton Civic Hall, respektive Shepherds Bush Empire. Koncem roku 2010 označili skupinu posluchači rozhlasové stanice Planet Rock za skupinu roku. V hlasování tak tato nová skupina pokořila i zavedené soubory typu Iron Maiden a Muse. Rovněž Black Country Communion získala ocenění v kategorii nejlepších nových skupin, kde za nimi zůstali například The Union či The Gaslight Anthem.\n\nO svém druhém albu začali členové skupiny mluvit již počátkem října 2010, necelý měsíc po vydání debutu, kdy Bonham prohlásil, že v lednu 2011 skupina začne na druhém albu pracovat. Nedlouho poté stejné prohlášení uvedl i Hughes, který později (v prosinci 2010) uvedl, že již má napsaných devět písní pro nadcházející album. Během nahrávání alba v lednu 2011 kapela oznámila, že jej vydá v červnu toho roku a ve stejné době se také vůbec poprvé vydá na velké turné. Název alba, který zní jednoduše \"2\", jeho datum vydání, seznam skladeb spolu s obalem představila skupina v březnu 2011.\nPrvní zveřejněnou písní z alba byla v květnu 2011 „The Outsider“, kterou si opět mohli fanoušci bezplatně stáhnout z oficiálních webových stránek skupiny. Následovala píseň „Man in the Middle“, ke které byl natočen také vůbec první videoklip této skupiny představený 6. června 2011. Album vyšlo 13. června v Evropě a o den později v Severní Americe. Během prvního týdne se jej jen ve Spojených státech amerických prodalo více než osm tisíc kusů, což byl lepší výsledek než u debutu, kterého se během stejné doby prodalo něco málo přes sedm tisíc. Naopak v hitparádě Billboard 200 se umístilo až na 71. příčce. V UK Albums Chart obsadilo 23. pozici, ale v UK Rock Albums Chart se opět vyšplhalo až na první místo.\n\nV rámci propagace alba skupina během června a července odehrála turné po evropských státech, a to ve Španělsku, Německu, Nizozemsku a Spojeném království. Jako předkapela se při turné představila skupina Michael Schenker Group. Vedle evropských vystoupení koncertovala Black Country Communion ještě na sedmi vystoupeních v šesti státech USA. Během srpna 2011 skupina přislíbila vydání dokumentárního snímku nazvaného \"Live Over Europe\" zachycujícího její evropské koncerty. Po dvou měsících svůj slib splnila a 24. října záznam vydala na DVD následovaný 15. listopadu na Blu-ray. V listopadu 2011 označil skupinu časopis \"Classic Rock\" za průlomovou skupinu roku. Po zbytek roku 2011 až do počátku roku 2012 Hughes občasně vystupoval na různých akcích s vlastní skupinou a začal také pracovat na svém dalším sólovém albu. Bonamassa rovněž pokračoval v koncertování se svou skupinou a nahrál album \"Driving Towards the Daylight\". Sherinian během tohoto období vydal vlastní album \"Oceana\" a odehrál též vlastní turné a Bonham vystupoval s kapelou Led Zeppelin Experience.\n\nV lednu 2012 skupina oznámila, že se chystá v červnu do studia k nahrání nástupce alba \"2\", které plánuje vydat později v tomto roce. První uveřejněná skladba z alba nesla název „Confessor“ a stejně jako u předchozích alb byla i tato dostupná přes oficiální internetové stránky skupiny, kde si ji mohli zájemci od 19. září 2012 volně stáhnout. Třetí album skupina nazvala \"Afterglow\" a vyšlo dne 29. října 2012 v Evropě, a jak již bylo zvykem u předchozích alb, o den později i v Severní Americe. Přestože skupina neplánovala žádné turné na podporu alba, přesto přislíbila alespoň jeden koncert ve Wolverhampton Civic Hall na 5. ledna 2013. Později však oznámila, že koncert kvůli „nepředvídaným okolnostem“ ruší. To mimo jiné přispělo k obavám o budoucnost kapely. Shirley se den po zrušení koncertu fanouškům skupiny omluvil.\nGlenn Hughes v srpnu 2012 zapochyboval o budoucnosti skupiny po vydání alba \"Afterglow\", které podle něj „mohlo být“ posledním albem skupiny. Rovněž obvinil Bonamassu, že má málo času na Black Country Communion, neboť stále vystupuje se svou vlastní skupinou. Dne 13. března 2013 Joe Bonamassa avizoval svůj odchod ze skupiny. O deset dní později, dne 23. března 2013, Glenn Hughes oficiálně potvrdil rozpad skupiny kvůli tomu, že Bonamassa skupině nedovolil pokračovat pod svým dosavadním názvem. Rovněž řekl, že pravděpodobně v budoucnu bude ve spolupráci s Bonhamem a Sherinianem pokračovat, ale v jinak pojmenovaném uskupení. V srpnu toho roku Sherinian nastoupil do doprovodné skupiny Joea Bonamassy. V roce 2014 Hughes a Bonham s kytaristou Andrewem Wattem založili skupinu California Breed. Bonham zanedlouho z této skupiny odešel, nakrátko jej sice nahradil Joey Castillo, ale v lednu 2015 kapela oznámila svůj rozpad.\n\nV dubnu 2016 bylo oznámeno, že skupina bude následujícího roku obnovena. V září 2017 kapela vydala své čtvrté album s názvem \"BCC IV\". Jeho producentem byl opět Kevin Shirley.\n\nStyl skupiny Black Country Communion byl často označován za směs různých druhů zvuku a vlivů. Zvláštní význam měla přisuzovánu kombinace bluesrocku (pocházející především od Bonamassy a jeho vzorů) a klasického rocku (pocházející od Hughesovy předchozí práce s Deep Purple a Black Sabbath a práce Bonhamova otce s Led Zeppelin). V recenzích na druhé album skupiny kritici, například Eduardo Rivadavia a Paul Cole, často přirovnávali zvuk kapely ke skupině Led Zeppelin. Baskytarista a zpěvák Glenn Hughes o své skupině prohlásil, že jde o „rock and roll v pravém slova smyslu“.\n\n\n\n"}
{"id": "639441", "url": "https://cs.wikipedia.org/wiki?curid=639441", "title": "Ledová společnost", "text": "Ledová společnost\n\nLedová společnost (francouzsky \"La Compagnie des Glaces\") je dnes již více než devadesátidílná postapokalyptická sci-fi sága francouzského spisovatele Georgese-Jeana Arnauda.\n\nVelmi záhy se první díly staly bestsellerem a v roce 1982 G. J. Arnaud získal cenu \"Science-Fiction Française\" (pro díla napsaná ve francouzštině). V roce 1988 pak autor za \"Ledovou společnost\" obdržel literární cenu \"Apollo\". I když jde o velmi početnou ságu, s jednotlivými díly neztrácí na kvalitě a udržuje si patřičný standard a napětí. Pro svůj obrovský záběr a komplexnost se dá srovnat se slavnými sériemi jakými jsou např. \"Nadace\" od Isaaca Asimova či \"Duna\" Franka Herberta.\n\nGeorges-Jean Arnaud využívá svých znalostí a zkušeností z tvorby románů rozličných žánrů, knihy mají kvalitní příběh a logickou linii. Na rozdíl od sci-fi románů jiných autorů (např. Arthur C. Clarke, Stanisław Lem, aj.) zde není tolik kladen důraz na precizní popis prostředí, nýbrž na děj, který má spád.\n\nSága je rozdělena do tří sérií:\n\nCelá první řada \"Ledové společnosti\" (1980–1992) začala znovu vycházet na konci devadesátých let a vyšla v celkem 16 souborných svazcích. Každý obsahoval vždy čtyři originální díly. Obálky těchto sborníků vytvořil Philippe Jozelon.\n\nNa poslední svazek č. 16 zbývaly pouze dva díly – č. 61 a 62. Georges-Jean Arnaud po osmi letech (v roce 2000) napsal speciálně pro toto vydání nový román, který spadá do první řady a samostatně nikdy nevyšel (v bibliografii níže je označený jako 61.b). Vydavatelství chtělo uchovat stejný formát těchto svazků a tak přidalo do vydání č.16 ještě encyklopedii \"Encieclopédie des Glaces\", kterou vytvořil Noe Gaillard.\n\nFanoušci si žádali další díly, autor je vyslyšel a začal v letech 1996–2001 psát \"Kroniku ledové společnosti\", v níž se vracel k neuzavřeným událostem z první řady. V roce 2001, neboť zájem byl stále obrovský, začal psát romány druhé řady – \"Ledová společnost: Nová epocha\".\n\nNa internetu lze nalézt i mapy světa, na nichž jsou zakresleny jednotlivá města a hranice společností. Francouzské vydavatelství Dargaud začalo vydávat komiks ze světa \"Ledové společnosti\". Realizace se ujal Philippe Bonifay a studio Jotim.\n\nJednotlivé díly ságy jsou členěny takto:\n\n+ \"Encieclopédie des Glaces\" [angl. \"Ice Encyclopedia\"] (by Noé Gaillard) (Omnibus 16, 2000)\n\n\n\nExistuje několik počítačových her vycházejících z prostředí populárních „ledovek“:\n\nV roce 2006 se \"Ledová společnost\" dočkala televizní adaptace, v koprodukci Francie, Kanady a Belgie vznikl stejnojmenný seriál o 26 dílech.\n\nDo češtiny bylo zatím přeloženo 31 dílů první série \"Ledové společnosti\", které vyšly knižně v nakladatelství Najáda. Dále vyšlo několik fandovských překladů.\n\nObšírná sága vykresluje příběh civilizace, která se musela na Zemi přizpůsobit Nové době ledové. Celá lidská populace žije pod kopulemi měst na kolejích spojených rozsáhlou železniční sítí. Zde se odehrává boj o přežití a nadvládu, projevují se mocenské ambice mnoha – často tajných – frakcí.\n\nMezi různé organizace patří například:\n\nŽelezniční sítě jsou spravovány mocnými společnostmi, které tak de facto ovládají svět a mezi sebou vedou války. Přepravují suroviny, jídlo, určují přednosti na tratích pro jednotlivé soukromé vlaky, vyrábí a dopravují na frontu zbraně a válečný materiál atd.\n\nJednotlivé společnosti:\n\nVětšina tratí je elektrifikována, standardem jsou tudíž elektrické lokomotivy. Parní lokomotivy, které se dostanou i na odlehlá místa, jsou luxusem a kromě členů Bezpečnosti, kterým jsou přiděleny si je mohou dovolit pouze nejbohatší občané.\n\nVšechny vlaky jsou vybaveny elektronickým zařízením – krabičkou různé barvy. Slouží ke komunikaci a určuje statut majitele, automaticky přizpůsobuje přednost na trati. Jakýkoliv zásah do tohoto zařízení je trestný.\n\nVědec glaciolog Lien Rag se snaží vypátrat původ a tajemství ledových společností. Jak později vyplyne z děje, Novou dobu ledovou zapříčinila exploze Měsíce (kde byl skladován jaderný odpad), jehož hojné pozůstatky a prach obíhají kolem Země a blokují sluneční záření. Civilizace zkolabovala a než povstala nová – Ledová společnost, uběhla dvě staletí barbarství.\n\nJednou z největších záhad je existence klanů „Zrzavých lidí“ žijících na ledovci. Tito lidé snášejí krutou zimu bez větších obtíží a nepodléhají žádné nadvládě, jejich původ je obestřen tajemstvím. Jsou silní a statní. Občané společnosti jimi opovrhují, považují je za zvířata, i když se najdou ženy, kterým imponuje mužnost samců a neodolají pokušení.\n\nLien Rag stejně jako ostatní občané společnosti Zrzavým lidem zpočátku nedůvěřuje, posléze se přidá na jejich stranu a hájí jejich zájmy a práva.\n\n\n"}
{"id": "639442", "url": "https://cs.wikipedia.org/wiki?curid=639442", "title": "Oxid cínatý", "text": "Oxid cínatý\n\nOxid cínatý (SnO) je společně s oxidem cíničitým jedním ze dvou oxidů cínu, cín je v něm přítomen v oxidačním čísle II. Vzniká mimo jiné žíháním cínu:\n2 Sn + O → 2 SnO (touto reakcí Antoine Lavoisier dokázal platnost zákona o zachování hmotnosti).\n"}
{"id": "639445", "url": "https://cs.wikipedia.org/wiki?curid=639445", "title": "Stano Palúch", "text": "Stano Palúch\n\nStano Palúch (* 1977) je slovenský hudebník - houslista a hudební aranžér, \nkterý se věnuje hudbě mnoha žánrů (vážná resp. komorní hudba, jazz a swing, folk, pop-music, \nbluegrass, lidová hudba). \n\nHru na housle vystudoval nejprve na konzervatoři v Žilině, poté studoval u Bohdana Warchala na bratislavské\nVŠMU.\n\n\n\n"}
{"id": "639447", "url": "https://cs.wikipedia.org/wiki?curid=639447", "title": "Black Country (album)", "text": "Black Country (album)\n\nBlack Country je debutové album britsko-americké rockové superskupiny Black Country Communion. Album bylo vydáno v Evropě 20. září 2010 a ve Spojených státech o den později.\n\n\n"}
{"id": "639451", "url": "https://cs.wikipedia.org/wiki?curid=639451", "title": "Zelené impérium", "text": "Zelené impérium\n\nZelené impérium (německy Wurzelimperium, anglicky Molehill Empire) je strategická webová hra z prostředí zahrady, vytvořená německou společností Upjers.com. Hráč má velmi jednoduchý úkol: zasadit a sklidit rostliny, které po každé nové úrovni nabývají. Každý produkt roste různou rychlostí, ale může vynést více kusů. Hráči mohou produkty také nakupovat ve městě. Ve hře se dále objevují různé postavy, např. Dárkovička, Al Gartone apod.\n\nStejně jako v jiných browserových hrách i v Zeleném impériu se objevují některé předměty, které lze koupit pouze za speciální měnu (mince), které musíte koupit za skutečné peníze nebo můžete mince koupit od ostatních hráčů za virtuální měnu (Zt).\n\nZelené impérium je jedna ze 14 her přeložených do češtiny od společnosti Upjers.com (další hry: Kapi Hospital, My Free Farm, My Free Zoo, Upologus, Secret Relict, My Fantastic Park, 11 Legends, Kapifarm, Garbage Garage, My Little Farmies, Undermaster, Uptasia, My Sunny Resort, Wauies a My Free Circus). Hra Zelené impérium dosáhla v Česku zatím čtyř serverů.\n\nV Zeleném Impérium je celkem 61 druhů rostlin. Jsou to například mrkev, brambora, jablko, bazalka, orchidej, káva, pomeranč... Ve hře je celkem 37 levelů (úrovní). Levely se odvíjejí od počtu bodů. Nejnižší (level 1) je Salátový odstřeďoválek (od 0 do 299 bodů), nejvyšší je (level 37) Rdesnový král (od 2.400.000.000 bodů).\nVe hře je virtuální měna – Zelené tolary (zkratka Zt). Můžete za ně ve hře koupit spoustu věcí. Zelené tolary můžete získat několika způsoby:\nOd začátku hry máte k dispozici pouze 1 zahradu, která je ovšem z větší části zarostlá plevelem. Po odstranění plevele máte k dispozici celou zahradu, tj. 204 políček. Od levelu 8 (Lovec krtků) máte možnost si koupit za 90 000 Zt 2. zahradu. Pokud máte prémiový účet, můžete si od tohoto levelu koupit i 3. zahradu, také za 90 000 Zt. Plněním questů (úkolů) můžete získat 4. a 5. zahradu.\n\nOd levelu 7 (Zeleninový agent) se vám otevře rekreační zahrada. V rekreační zahradě můžete při speciálních akcích získat body.\n\nOd levelu 8 se vám otevře bylinková zahrada. V bylinkové zahradě můžete za pěstování bylinek získat body.\n\nOd levelu 12 (Růžový kavalír) si můžete za plnění kaktusových questů odemknout skleník. Ve skleníku můžete pěstovat 4 druhy kaktusů. Kaktusy můžete vyměnit za různé bonusy, většinou v podobě urychlení růstu nebo výnosu rostlin.\n\nOd levelu 19 (Krokuspokus) můžete odemknout vodní zahradu. Odemknutí vodní zahrady stojí 750 000 Zt. Vodní zahrada je přibližně z poloviny zarostlá plevelem. Plněním questů ve vodní zahradě můžete postupně plevel odstranit.\n\nOd levelu 6 (Loupač brambor) si můžete založit spolek (gildu) nebo do nějaké gildy vstoupit. Založení gildy stojí mince. V gildě můžete plnit gildovní questy, za které se vám vylepšuje váš gildovní zámeček. Máte možnost pěstovat speciální rostliny na div světa. Po dokončení divu světa dostanete ocenění.\n"}
{"id": "639452", "url": "https://cs.wikipedia.org/wiki?curid=639452", "title": "Seznam řek v Ománu", "text": "Seznam řek v Ománu\n\nSeznam řek a vádí v Ománu řazených podle povodí.\n\n\n\n\n"}
{"id": "639467", "url": "https://cs.wikipedia.org/wiki?curid=639467", "title": "Fontána Čtyř ročních období", "text": "Fontána Čtyř ročních období\n\nFontána Čtyř ročních období (francouzsky \"fontaine des Quatre Saisons\") je barokní fontána v Paříži v 7. obvodu. Nachází se v ulici \"Rue de Grenelle\" mezi domy č. 57 a 59.\n\nFontána byla postavena v letech 1739-1745 na pozemku darovaném klášterem. Měla nejen zásobovat vodou místní čtvrť, ale rovněž sloužit jako památník na počest krále Ludvíka XV. Náklady na stavbu financoval samotný její architekt Edmé Bouchardon. Kašna byla napájena vodou z Rungis, od roku 1787 čerpadlem v Gros-Cailloux, ale průtok byl příliš slabý a na konci 19. století byl přívod vody zrušen. Stavba byla zařazena do seznamu historických památek v roce 1862. V roce 1978 byla kašna restaurována a průtok vody obnoven.\n\nAsi 10 metrů vysoká fontána má svůj název odvozený od basreliéfů a soch čtyř ročních období, které ji zdobí. Připomíná průčelí paláce s iónskými sloupy a frontonem uprostřed. Monumentální provedení na první pohled překrývá původní účel stavby. Voda vytéká čtyřmi bronzovými maskarony ve tvaru hlavy mořského netvora, které jsou nenápadně umístěny v dolní části jen nízko nad zemí. Obdobné uzpůsobení má i maskaron na Martově fontáně.\n\nCentrální sousoší představuje stojící alegorii města Paříže obklopené po stranách ležícími postavami Marny a Seiny. Nad nimi je pamětní deska s latinským nápisem k oslavě Ludvíka XV., který obklopují sloupy.\n\nNa každé straně od portiku jsou dvě niky a mezi nimi znak města Paříže. V nikách jsou sochy představují roční období. Pod nikami jsou basreliéfy, ve kterých putti konají sezónní polní práce. Zleva doprava jsou seřazeny alegorické sochy Jaro, Léto, Podzim a Zima.\n\n"}
{"id": "639468", "url": "https://cs.wikipedia.org/wiki?curid=639468", "title": "Konduktus", "text": "Konduktus\n\nKonduktus ( \"conductus\" = \"vedoucí\", \"průdvočí\" apod.) byl specifický druh vícehlasé latinské písně.\n\nHlavní melodie (nápěv) byla umístěna do spodního hlasu, nebyla však převzata z chorálu, nýbrž vytvořena autorem. V krátkých konduktech se všechny hlasy (obvykle 2– 3) pohybovaly ve stejném modálním rytmu. Byly však komponovány také náročné a rozsáhlé kondukty, v nichž se vedle homorytmických úseků uplatňovaly tzv. \"kaudy\" s diferencovaným rytmem jednotlivých hlasů.\n\nZ hudebníků, kteří se podíleli na tvorbě těchto forem, jsou známi jen dva významní představitelé:\n\n\nSkladby byly vytvářeny postupnou kompozicí hlasů – nejprve byl rozvržen tenor, pak skládáno duplum, nakonec triplum, příp. quadruplum. Ve dvojhlasu měly být mezi tenorem a duplem konsonance (prima, kvarta, kvinta, oktáva) na počátku a na konci fráze, v trojhlase mělo triplum konsonovat (v uvedených místech) s jedním ze dvou dříve vytvořených hlasů.\n\nInterprety této hudby byli nejlepší zpěváci – „sólisté“; sborové obsazení se vyskytovalo jen výjimečně (konduktus). Existují doklady využití nástrojů, které zdvojovaly nebo nahrazovaly hlasy.\n\n"}
{"id": "639471", "url": "https://cs.wikipedia.org/wiki?curid=639471", "title": "Palatinská fontána", "text": "Palatinská fontána\n\nPalatinská fontána (francouzsky \"fontaine Palatine\") je fontána v Paříži.\n\nKašna se nachází v 6. obvodu v ulici \"Rue Garancière\" u domu č. 12.\n\nFontánu nechala postavit na své náklady Anna Bavorská (1648-1723) titulární hraběnka rýnské Falce (lat. \"Palatinatum\", fr. \"Palatine\") v roce 1715. Po jejím titulu nese fontána své jméno.\n\nAutorství stavby bylo přičítáno architektovi Jeanu Beausirovi (1651-1743), ale ten provedl jen technické výkresy. Po demolici princeznina paláce, o který se kašna opírala, byla postavena nová budova v roce 1913 a kašna byla obnovena do své původní podoby. Od 12. ledna 1962 je chráněná jako historická památka.\n\nJednoduchá fontána je umístěna v nice ve tvaru dveří. Nad portálem je pamětní deska s dedikačním nápisem v latině. Voda vytéká z bronzového maskaronu ve tvaru lví hlavy a padá do otvoru v zemi zakrytého mřížkou.\n\n"}
{"id": "639473", "url": "https://cs.wikipedia.org/wiki?curid=639473", "title": "Nachal Alon", "text": "Nachal Alon\n\nNachal Alon (: נחל אלון) je krátké vádí v severním Izraeli, v pohoří Karmel.\n\nZačíná v nadmořské výšce okolo 500 metrů nad mořem, na hřebenu pohoří Karmel, mezi horami Har Alon a Rom Karmel, na severozápadním okraji města Isfija. Odtud vádí směřuje k jihozápadu zalesněným údolím, přičemž ze západu míjí hřeben hory Har Ela. Pak ústí zprava do vádí Nachal Oren. To odvádí jeho vody do Středozemního moře.\n\nOkolí vádí je turisticky využíváno. V prosinci 2010 byla oblast při Nachal Alon postižena lesním požárem, který zničil velkou část zdejších lesů.\n\n"}
{"id": "639479", "url": "https://cs.wikipedia.org/wiki?curid=639479", "title": "Hardwarový klíč", "text": "Hardwarový klíč\n\nHardwarový klíč (též dongl, z anglického \"dongle\") je v informatice označení pro hardwarové zařízení připojující se k počítači (na USB port, dříve na paralelní port). Hardwarový klíč přidává počítači novou funkci, která jinak není v počítačích dostupná, čímž umožňuje softwarově zjistit jeho přítomnost a patřičným způsobem reagovat v počítačovém programu (typicky umožnit jeho spuštění a tím i používání). Hardwarový klíč se používá pro omezení možnosti nelegálního používání software, tj. softwarového pirátství.\n\nKlíč je používán převážně k ověření platnosti licence používané aplikace, aby se zabránilo jejímu nelegálnímu užití. Při spuštění aplikace se ověří připojení klíče k počítači. V případě, že klíč nebude nalezen, aplikace se může ukončit, nebo uzamkne vybrané vlastnosti například pro export dat.\n\nObdobným způsobem funguje i ochrana při ochraně uživatelských účtů. Při přihlašování uživatele k účtu je mimo zadaných přihlašovacích údajů ověřena platnost připojeného klíče. Tímto je omezena možnost zneužití získaných údajů třetí osobou. Často je tento způsob ochrany použit u internetového bankovnictví.\n\nPro připojení externího klíče je používán některý port počítače (dnes typicky USB, dříve též sériový nebo paralelní port). Jako klíč je možné využít jiné zařízení, které je připojeno k počítači (například určitý kód uložený v BIOSu počítače či notebooku se používá na umožnění instalace Microsoft Windows, antivirového programu nebo jiného software dodávaného s novým počítačem).\n\nHardwarový klíč do paralelního portu funguje obdobně, jako klíč do USB rozhraní. Tyto klíče ale bývají průchozí, aby použití klíče neznemožnilo použití dalších zařízení, např. tiskárny.\nV případě, že je současně používáno více aplikací vyžadující připojení vlastního klíče, je možné klíče řetězit právě proto, že jsou průchozí. Řetězení klíčů je v případě použití paralelního portu často nezbytné, protože paralelní port býval na počítači pouze jeden.\n\nObálkový klíč dešifruje data zaslaná do klíče. Dešifrovat je možné i samotný kód programu (strojový kód). Tento typ klíče je považován za jeden z nejefektivnějších hardwarových prostředků na ochranu software.\n\nV některých paměťových zařízeních jsou data šifrována na úrovni hardware, čímž jsou chráněna pro případ odcizení. Uživatel nastaví číselný kód, který funguje jako klíč pro šifrování přenášených dat mezi pamětí a počítačem. Data jsou v externí paměti ukládána v šifrované podobě a v případě zadání špatného klíče nebo mechanického obejití šifrovacího mechanizmu jsou bezcenná.\n\nOchrana se používá nejen u USB flash disků, ale i jako součást firmware u pevných disků (disky jsou pak například označovány jako enterprise, tj. určené pro velké firmy). V případě pevných disků je nutné, aby BIOS počítače podporoval zavedení potřebného kódu, jinak není po spuštění počítače disk čitelný a není z něj možné nabootovat operační systém.\n\n"}
{"id": "639483", "url": "https://cs.wikipedia.org/wiki?curid=639483", "title": "Nachal Megadim", "text": "Nachal Megadim\n\nNachal Megadim (: נחל מגדים) je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce necelých 300 metrů nad mořem, na západním okraji pohoří Karmel, na severním úbočí hory Har Oren. Odtud vádí směřuje k západu zalesněnou krajinou, přičemž poté prudce klesá z Karmelu do pobřežní nížiny, do které vstupuje mezi obcemi Kfar Cvi Sitrin a Megadim. Za ní se stáčí k severu a vede podél pobřežní linie. Míjí pahorek Tel Kara'a a zprava přijímá vádí Nachal Mitla. Jen pár desítek metrů poté uhýbá k západu a ústí do Středozemního moře, přičemž předtím ještě podchází těleso železniční tratě a dálnice číslo 2.\n\nOkolí horního toku vádí je turisticky využíváno. V prosinci 2010 byla oblast při horním toku Nachal Megadim postižena lesním požárem, který zničil velkou část zdejších lesů.\n\n"}
{"id": "639488", "url": "https://cs.wikipedia.org/wiki?curid=639488", "title": "Lomnice (zámek)", "text": "Lomnice (zámek)\n\nZámek v Lomnici je hrad přestavěný na zámek ve stejnojmenném městysi v okrese Brno-venkov. Zámecký areál je chráněn jako kulturní památka České republiky.\n\nNa místě dnešního zámku stál od první poloviny 13. století raně gotický hrad, o kterém se prameny zmiňují již v roce 1281, ve vztahu s jeho majitelem Vznatou z Lomnice, příslušníkem rodu pánů z Lomnice. Původní lomnický hrad představovala pravidelná budova dnešního druhého nádvoří, ke které byly v průběhu času přidány další části celého komplexu.\n\nVe 14. století bylo ke gotické části přistavěno nepravidelné předhradí, které v současnosti představuje první nádvoří zámku. Ve stejném století bylo taktéž přistavěno příčné křídlo, ve kterém byla ve druhé polovině 15. století zřízena pozdně gotická kaple, která je nazývána malým gotickým klenotem Moravy. V kapli se dochovala spousta gotických prvků, mezi nimiž je nejvýznamnější síťová žebrová klenba, arkýř a původní nástropní malby. V kapli je dále k vidění dřevěný barokní klekátkový oltář ze 17. století, mobiliář z 19. století a vitrážové okno v arkýři, které je doplněné rozetami a pochází z 19. století. V období baroka byla kaple zasvěcena svatému Františku Serafínskému.\n\nBěhem období vlády Žerotínů byly přidány k zámku renesanční prvky, představované především přízemní arkádou. Vláda Žerotínů netrvala dlouho a zámek se na základě pobělohorských konfiskací dostává do majetku rakouského rodu Breunerů a Mansfeldů, od kterých lomnické panství roku 1662 zakoupil moravský zemský hejtman hrabě Gabriel Serényi.\n\nS příchodem Serényiů začíná pro Lomnici zlatá éra. Jeho syn František Gabriel Serényi začal s barokní přestavbou zámku a celého lomnického náměstí. Tyto změny se týkaly zejména interiérů a během jeho vlády byl také postaven rytířský sál podle plánů brněnského stavebního mistra Jana Křtitele Erny. Neklidné období raného baroka vedlo majitele k opevnění celého zámeckého areálu.\n\nNejvětšího rozšíření dosáhl zámek po roce 1700, kdy byl majitelem lomnického panství Antonín Amat Serényi, který mimo jiné nechal postavit morový sloup na náměstí. Interiér zámku získal podobu luxusního renesančního sídla, naproti tomu zahrada dostala barokní sestřih. Vstup do zámku byl časem ozdoben renesančním portálem, který sem byl přenesen z brněnského paláce Serényiů.\n\nPosledními úpravami prošel zámek v 19. století, kdy fasáda získala neomanýristickou a neogotickou podobu. Z tohoto období pochází také neogotický vyhlídkový altán, který se nachází v zámeckém parku.\n\nZámek byl po druhé světové válce na základě Benešových dekretů rodině Serényiů vyvlastněn. Během období komunistického režimu byl interiér zámku rozkraden a kvůli nedostatečnému zájmu o tuto památku celá budova značně zchátrala. Od 70. let 20. století byl zámek sídlem Středního odborného učiliště a Střední odborné školy SČMSD, která ukončila činnost v roce 2018. Tehdy byl areál po dlouhém restitučním sporu vrácen potomkům rodu Serényiů, rodu Thienen-Adlerflycht, který začal provádět rozsáhlé rekonstrukční práce celého zámeckého areálu.\n\nNárodní památkový ústav řadí chátrající zámeckou hrnčírnu mezi nejohroženější nemovité památky. Sem byla řazena i oranžérie, která ale v letech 2011 a 2012 prošla památkovou obnovou.\n\n\n"}
{"id": "639489", "url": "https://cs.wikipedia.org/wiki?curid=639489", "title": "Střední období mínojské kultury", "text": "Střední období mínojské kultury\n\nZa tzv. střední období mínojské kultury je považována kultura obyvatel ostrova Kréta od počátku 2.tisíciletí př.Kr. do roku 1750 př.Kr.\n\nV tomto období se začaly budovat první paláce, a to při severním pobřeží v Knóssu a v Mallii a na jihu ve Faistu. Palác sloužil nejen jako sídlo vládce a jeho administrativy, ale byl také centrem hospodářským. Řídily se odtud obchodní styky. Zásoby zemědělských plodin a z nich vyrobených produktů, především vína, olivových olejů a obilí, byly uskladňovány ve skladištích paláce. Veškerá řemeslná výroba byla centralizována do paláce a jeho blízkého okolí. \nV období střední mínojské kultury se paláce nacházely i na Předním východě. Ty krétské se od nich odlišují tím, že neměly žádné opevnění.\n\nVeškeré palácové hospodaření bylo řádně evidováno obrázkovým (piktografickým) písmem, které se na Krétě začíná objevovat již na počátku 3. tisíciletí př. n. l. a používáno bylo až do poloviny 17. století př. n. l. Můžeme se s ním setkat na pečetidlech, hliněných tabulkách a střepech. Písemných památek je však nedostatečné množství, tudíž se nepodařilo písmo rozluštit.\n\nPatrně od roku 1900 pr.Kr. začali písaři písmo zjednodušovat. Nový typ je označován za lineární písmo A. To mělo slabičný charakter. Vzhledem k nedostatku písemných památek se podařilo rozluštit pouze několik znaků.\n\nOkolo roku 1750 př.Kr. došlo na ostrově k neznámé katastrofě, nejčastěji považované za zemětřesení, která paláce zničila. Brzy poté došlo k jejich opravám, přebudováním a rozšířením. Rok 1750 př.Kr. je často považován za konec středního období mínojské kultury.\n\nPalác v Knóssu, jakožto největší mínojský palác, byl ohromným komplexem sestávajícím z mnoha budov. Na ploše 20 000 čtverečních metrů zde žilo přes 30 000 lidí. Knóssos se stal centrem mínojské civilizace, střediskem obchodu, náboženství a politiky. Uvnitř se nacházelo několik královských apartmá, každé opatřené svou vlastní koupelnou. Celý palác měl funkční kanalizační a vodovodní systém tvořený hliněnými trubkami. Zdi paláce zdobily fresky.\n\n"}
{"id": "639490", "url": "https://cs.wikipedia.org/wiki?curid=639490", "title": "Nachal Mitla", "text": "Nachal Mitla\n\nNachal Mitla (: נחל מתלה) je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce přes 300 metrů nad mořem, na západním okraji pohoří Karmel, na okraji vesnice Bejt Oren. Odtud vádí směřuje k západu zalesněnou krajinou, míjí z jihu hřbet Reches Mitla, zprava přijímá vádí Nachal Sfunim a mezitím prudce klesá z Karmelu do pobřežní nížiny, do které vstupuje severně od vesnice Megadim. Za ní zprava ústí do vádí Nachal Megadim, které pak po pár desítkách metrů uhýbá k západu a ústí do Středozemního moře, přičemž předtím ještě podchází těleso železniční tratě a dálnice číslo 2.\n\nOkolí horního toku vádí je turisticky využíváno. V prosinci 2010 byla oblast při horním toku Nachal Mitla postižena lesním požárem, který zničil velkou část zdejších lesů.\n\n"}
{"id": "639493", "url": "https://cs.wikipedia.org/wiki?curid=639493", "title": "Žižkova lípa", "text": "Žižkova lípa\n\nNázev Žižkova lípa nese řada významných a památných stromů spjatých (ať již podle pověsti nebo historických záznamů) s činností Jana Žižky. Pod některými údajně tábořili husité, jiné byly vysazeny na Žižkovu počest:\n\n\n\n"}
{"id": "639495", "url": "https://cs.wikipedia.org/wiki?curid=639495", "title": "Zlatokřídlec lipový", "text": "Zlatokřídlec lipový\n\nZlatokřídlec lipový (\"Tiliacea citrago\") je noční motýl z čeledi můrovitých, který dosahuje rozpětí křídel 28 až 34 mm. Obývá západopalearktickou oblast, což odpovídá téměř celé Evropě vyjma Iberského poloostrova, jižní Itálie, Řecka a větší části Skandinávie.\n\n"}
{"id": "639498", "url": "https://cs.wikipedia.org/wiki?curid=639498", "title": "Nachal Galim", "text": "Nachal Galim\n\nNachal Galim (: נחל גלים, : \"Vádí al-Ajn\") je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce přes 400 metrů nad mořem, v hřebenové partii pohoří Karmel, jižně od hory Har Tlali a areálu Haifské univerzity, při lokální silnici 672. Odtud vádí směřuje k západu a severozápadu zalesněnou krajinou, přičemž se prudce zařezává do terénu a vytváří mohutný kaňon. Zleva přijímá vodní toky Nachal Kelach a Nachal Durim. Z jihu míjí okraj zastavěného území města Haifa (čtvrť Hod ha-Karmel), od které sem přitéká zprava boční vádí Nachal Neder. Pak se kaňon rozevírá a vádí vstupuje do pobřežní nížiny v prostoru města Tirat Karmel, na jehož okraji ještě přijímá zleva vádí Nachal Oranit. Prochází centrem města, pak po jeho jihozápadním okraji a ústí do Středozemního moře, přičemž předtím ještě podchází těleso železniční tratě a dálnice číslo 2.\n\nOkolí horního toku vádí je turisticky využíváno. V prosinci 2010 byla oblast při horním toku Nachal Galim postižena lesním požárem, který zničil velkou část zdejších lesů.\n\n"}
{"id": "639503", "url": "https://cs.wikipedia.org/wiki?curid=639503", "title": "Nachal Kelach", "text": "Nachal Kelach\n\nNachal Kelach (: נחל כלח) je vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, v hřebenové partii pohoří Karmel, severně od hory Har Alon, nedaleko křižovatky lokální silnice 721 a 672 severovýchodně od vesnice Bejt Oren. Nedaleko odtud se nachází i areál věznice Damon. Odtud vádí směřuje k severozápadu zalesněnou krajinou, přičemž se prudce zařezává do terénu a vytváří mohutný kaňon. Ve svazích lemujících tok se nacházejí jeskyně \"Ma'arat Kelach\" (מערת כלח) a \"Ma'arat Damon\" (מערת דמון). Na dně kaňonu je pak pramen \"Ejn Kelach\" (עין כלח). Vádí pak zleva ústí do vádí Nachal Galim, které jeho vody odvádí do Středozemního moře.\n\nOkolí vádí je turisticky využíváno. V prosinci 2010 byla oblast při horním toku Nachal Kelach postižena lesním požárem, který zničil velkou část zdejších lesů.\n\n"}
{"id": "639509", "url": "https://cs.wikipedia.org/wiki?curid=639509", "title": "Nachal Durim", "text": "Nachal Durim\n\nNachal Durim (: נחל דורים) je vádí v severním Izraeli, v pohoří Karmel.\n\nZačíná v nadmořské výšce přes 300 metrů nad mořem, v hřebenové partii pohoří Karmel, severně od hory Har Alon, severně od lokální silnice 721 a severovýchodně od vesnice Bejt Oren. Nedaleko odtud se nachází areál věznice Damon. Odtud vádí směřuje k severozápadu a severu zalesněnou krajinou, přičemž se prudce zařezává do terénu a vytváří mohutný kaňon. Pak zleva ústí do vádí Nachal Galim, které jeho vody odvádí do Středozemního moře.\n\nOkolí vádí je turisticky využíváno. V prosinci 2010 byla oblast při horním toku Nachal Durim postižena lesním požárem, který zničil velkou část zdejších lesů.\n\n"}
{"id": "639512", "url": "https://cs.wikipedia.org/wiki?curid=639512", "title": "Þorfinnur Karlsefni", "text": "Þorfinnur Karlsefni\n\nÞorfinnur karlsefni Þórðarson (někdy též \"Thorfinn Karlsefni\", 980 Island – 1007) byl islandský mořeplavec a obchodník, pocházející z Grónska. V letech 1003 až 1007 vyplul z Grónska na třech lodích kolonizovat Vinland. Posádka tvořila 160 osob, mezi nimiž byli Freydís Eriksdóttir a Þorvaldur Eiríksson, nevlastní sestra a bratr Leifra Eiríkssona. Na cestu se s ním vypravila i jeho manželka \"Guðríður Þorbjarnardóttir\". Dopluli k území dnešního Newfoundlandu, kde založili osadu. Pro neustálé útoky místních obyvatel, které nazývali \"Skrälingové\", patrně se jednalo o Eskymáky a Indiány, se museli vrátit do Grónska. Při vykopávkách v 60. letech 20. století byly na severu Newfoundlandu v zátoce L'Anse aux Meadows objeveny zbytky vikingské osady patrně založené jím a Leifrem Eiríkssonem.\n\n\n"}
{"id": "639518", "url": "https://cs.wikipedia.org/wiki?curid=639518", "title": "Nachal Neder", "text": "Nachal Neder\n\nNachal Neder (: נחל נדר, : \"Vádí al-Kusab\") je vádí v severním Izraeli, v pohoří Karmel.\n\nZačíná v nadmořské výšce přes 300 metrů nad mořem, na západních svazích hory Har Tlali, poblíž areálu Haifské univerzity, na jižním okraji města Haifa, respektive jeho čtvrti Hod ha-Karmel, kde se nachází pramen \"Ejn Neder\" (עין נדר). Odtud vádí směřuje k jihozápadu zalesněnou krajinou, přičemž se prudce zařezává do terénu a vytváří mohutný kaňon, který potom zprava ústí do vádí Nachal Galim, jež jeho vody odvádí do Středozemního moře.\n\nPro četné sladkovodní prameny je vádí někdy nazýváno též Nachal Šlošat Ma'ajanot (נחל שלושת המעיינות, \"Vádí tří pramenů\"). Ne všechny jsou ale vydatné a celoroční. Každopádně odtud byla již pravděpodobně v dobách starověkého Říma čerpána voda, později bylo odtud vodou zásobováno arabské město at-Tíra, které do roku 1948 stálo na místě nynějšího města Tirat Karmel. Zachovaly se tu rozsáhlé původní lesní porosty, které ani v dobách osmanské vlády nepodlehly deforestaci. Počátkem 21. století se v souvislosti s tlakem na rozšiřování zástavby Haify objevily plány na stavební využití části pozemků v okolí vádí, proti čemuž se zformovalo petiční hnutí.\n\nOkolí vádí je turisticky využíváno. V prosinci 2010 byla oblast při horním toku Nachal Neder postižena lesním požárem, který zničil velkou část zdejších lesů.\n\n"}
{"id": "639523", "url": "https://cs.wikipedia.org/wiki?curid=639523", "title": "Žižkova lípa (Nejepín)", "text": "Žižkova lípa (Nejepín)\n\nŽižkova lípa byl velmi mohutný památný strom, který stával na panském dvoře ve vsi Nejepín u Chotěboře (okres Havlíčkův Brod). Údajně pod ním odpočíval Jan Žižka při jedné ze svých výprav. Lípu uvádí již Jan Evangelista Chadt-Ševětínský v časopise Český lid (XVII/1908), v roce 1902 měla obvod kmene 725 cm. Lípa byla zmíněna ještě roku 1935 v brožurce \"Průvodce po Chotěboři a okolí\", kterou vlastním nákladem vydal odbor Klubu československých turistů v Chotěboři.\n\nDalší informace nejsou dostupné, strom již neexistuje, zanikl pravděpodobně kolem poloviny 20. století.\n"}
{"id": "639525", "url": "https://cs.wikipedia.org/wiki?curid=639525", "title": "Eklampsie", "text": "Eklampsie\n\nEklampsie (z řeckého – původně znamenající \"ozáření\", přeneseně \"náhlou změnu\") neboli božec je život ohrožující komplikace v těhotenství, pro kterou jsou charakteristické tonicko-klonické křeče. Obvykle nastává u ženy, u které již nastala preeklampsie, ale není to nutnou podmínkou a může k ní dojít i bez předchozích varovných symptomů, naopak jen některá preeklampsie přejde v eklampsii.\n\nEklampsie vyžaduje okamžitý zásah, který spočívá v potlačení křečí, snižování zvýšeného krevního tlaku a rychlém provedení (nebo dokončení) porodu.\n\nPotlačení křečí se řeší síranem hořečnatým nebo jiným vhodným antikonvulzivem, Pro snížení krevního tlaku je používán hydralazin nebo labetalol.\n\nK porodu je přikročeno i v situaci, kdy je ještě plod nezralý, protože stav eklampsie představuje akutní ohrožení pro plod i pro těhotnou ženu. Pokud rodička už není v pokročilé fázi porodu, provádí se porod obvykle císařským řezem.\n\nEklampsie je častější u prvorodiček a u těhotných s cévními problémy (vysoký krevní tlak, cukrovka, nefróza). Riziko také zvyšuje větší placenta (tedy například i vícečetné těhotenství, případně zásněť hroznová).\n\n\n"}
{"id": "639526", "url": "https://cs.wikipedia.org/wiki?curid=639526", "title": "Sonja Peresová", "text": "Sonja Peresová\n\nSonja Peresová (: סוניה פרס, rodným jménem Sonja Gelmanová, סוניה גלמן; žila 1923 – 20. ledna 2011) byla manželka někdejšího izraelského prezidenta Šimona Perese a první dáma Státu Izrael. \n\nNarodila se v Polsku (dnešní Ukrajina) a v roce 1927 podnikla s rodinou aliju do britské mandátní Palestiny. Se svým budoucím manželem se seznámila v mošavu Ben Šemen, kde tehdy Peres žil. Na toto období vzpomínal její manžel následovně:\nPo studiu na střední škole se během druhé světové války přihlásila roku 1942 do Britské armády. Jako armádní zdravotní sestra pak byla umístěna v nemocnici v Egyptě a o rok později, po absolvování řidičského kurzu, byla převelena do Evropy, kde sloužila jako řidič nákladních aut v rámci Auxiliary Territorial Service.\n\nV květnu 1945 se vdala za Šimona Perese a společně patřili mezi zakladatele kibucu Alumot. Narodily se jim tři děti: dcera Cvia Valdanová, lingvistka a profesorka na Bejt Berl Teachers Training College, a dva synové: Joni (1952), ředitel veterinárního střediska, veterinární nemocnice a kampusu zemědělské školy Kfar ha-Jarok, a Nehemjáš, předseda jednoho z největších izraelských kapitálových fondů \"Pitango Venture Capital\".\n\nPo celou dobu politické kariéry svého manžela zůstala v ústraní. S výjimkou let 1984 až 1986, kdy byl její manžel poprvé premiérem, žila vždy v jejich telavivském bytě. Byla proti jeho prezidentské kandidatuře a po zvolení se pro nemoc nezúčastnila ani slavnostní inaugurace. Od roku 2007, kdy byl Peres zvolen prezidentem, žili odděleně, neboť Peresová i pro svůj zdravotní stav zvolila život v bytě v Tel Avivu.\n\nZemřela 20. ledna 2011 ve věku 87 let v Tel Avivu. Příčinou úmrtí je pravděpodobně srdeční zástava. Pohřeb se konal 21. ledna na hřbitově v mošavu Ben Šemen.\n\nMinistr obrany Ehud Barak o ní prohlásil: „Sonja Peresová byla výjimečná žena a člověk. Byla symbolem skromnosti, jednoduchosti a lásky k lidem kolem sebe. Velmi pečlivě si střežila své soukromí a vyhýbala se pozornosti spojené s veřejným životem. Vždy pomáhala potřebným; každý, kdo ji znal, si jí vážil. Ať je její památka požehnána.“\n\n"}
{"id": "639531", "url": "https://cs.wikipedia.org/wiki?curid=639531", "title": "Fontána Saint-Michel", "text": "Fontána Saint-Michel\n\nFontána Saint-Michel (neboli \"svatého Michaela\") je fontána v Paříži.\n\nKašna se nachází v 6. obvodu na křižovatce Boulevardu Saint-Michel a náměstí \"Place Saint-André-des-Arts\", které navazuje na \"Place Saint-Michel\".\n\nKašna byla součástí přestavby města pod vedením prefekta Haussmanna za vlády Napoleona III. Proražením bulváru Saint-Michel vzniklo u mostu Saint-Michel náměstí, které měla kašna ozdobit. Původně zde měla stát mohutná socha Napoleona I., ale na naléhání městské komise byla upřednostněna fontána. Stavba začala v červnu 1858 a byla slavnostně otevřena 15. srpna 1860. Od 16. března 1926 je chráněná jako historická památka.\n\nFontánu navrhl architekt Gabriel-Jean-Antoine Davioud. Kašna byla umístěna na nepříliš dobře osvětlené místo, což měla vylepšit polychromie. Použitá kompozice portiku se čtyřmi sloupy a frontonem byla inspirována Medicejskou fontánou v Lucemburské zahradě. Námět i název fontány vychází z kaple sv. Michaela, která kdysi stávala na protějším ostrově Cité, a proto představuje archanděla Michaela v boji s drakem.\n\nFontána je 26 metrů vysoká a 15 metrů široká a zabírá celou stranu fasády domu. Autorem sochy svatého Michaela je sochař Francisque Duret. Dva draky chrlící vodu níže vytvořil Henri-Alfred Jacquemart. Korintské sloupy jsou zdobeny čtyřmi bronzovými sochami představující ctnosti: Moudrost (autor Jean-Auguste Barre), Schopnost (Eugène Guillaume), Spravedlnost (Louis Valentin Robert) a Střídmost (Charles Gumery).\n\n"}
{"id": "639533", "url": "https://cs.wikipedia.org/wiki?curid=639533", "title": "Würzburské velkovévodství", "text": "Würzburské velkovévodství\n\nWürzburské velkovévodství (německy \"Großherzogtum Würzburg\") bylo německé velkovévodství rozkládající se kolem města Würzburg na počátku 19. století.\n\nV důsledku smlouvy z Lunéville bylo v roce 1803 světské panství würzburského biskupa sekularizováno a věnováno Bavorskému království. Tentýž rok byl Ferdinand III. Toskánský kompenzován za ztrátu Toskánska nově zřízeným Kurfiřtstvím salcburským, které ale již roku 1805 získalo Rakouské císařství. Ferdinand III. tedy náhradou získal vévodství würzburské a Bavorsko náhradou obdrželo Tyrolsko.\n\nFerdinandův stát byl krátce znám jako Kurfiřtství würzburské, ale vzhledem k rozpuštění Svaté říše římské roku 1806 bylo povýšeno na velkovévodství a vstoupilo do Rýnského spolku. Roku 1810 byl k velkovévodství připojen Schweinfurt.\n\nPo bitvě u Lipska roku 1813 Ferdinand zrušil spojenectví s Napoleonem a roku 1814 bylo velkovévodství zrušeno a začleněno do Bavorska. Nicméně Vídeňský kongres vrátil Ferdinandovi Toskánsko a katolická diecéze Würzburg byla obnovena roku 1831 již bez světské moci.\n\n"}
{"id": "639534", "url": "https://cs.wikipedia.org/wiki?curid=639534", "title": "Fontána Saint-Sulpice", "text": "Fontána Saint-Sulpice\n\nFontána Saint-Sulpice je novorenesanční fontána v Paříži. Nazývá se někdy též fontána Svatých kazatelů (\"fontaine des Orateurs sacrés\") nebo fontána Čtyř kardinálů (\"fontaine des Quatre-Points-Cardinaux\"), neboť ji zdobí sochy čtyř biskupů z období vlády Ludvíka XIV., ovšem žádný z nich nebyl jmenován kardinálem.\n\nKašna se nachází v 6. obvodu na náměstí \"Place Saint-Sulpice\" před kostelem sv. Sulpicia.\n\nKašnu v letech 1844-1847 postavil architekt Louis Visconti uprostřed náměstí. Na kraji náměstí byla již v roce 1807 zřízena Mírová fontána, která byla v roce 1824 při přestavbě náměstí přemístěna jinam. Od roku 1926 je fontána chráněná jako historická památka.\n\nFontána má rozměry 10×10 m a výšku 12 m. Základnu tvoří tři bazény uspořádané do kaskády. Uprostřed nich stojí stavba o čtvercové základně. Na každé straně je nika obklopená pilastry. Ve výklencích jsou sochy sedících biskupů v nadživotní velikosti. Jejich znaky jsou vytesány ve štítu na nikou.\n\nHorní nádrž je doplněna čtyřmi vázami, ze kterých tryská voda. V rozích prostředního bazénu jsou lvi, kteří tlapami přidržují znak města Paříže.\n\nSochy čtyř biskupů doby Ludvíka XIV:\n\n"}
{"id": "639536", "url": "https://cs.wikipedia.org/wiki?curid=639536", "title": "Mírová fontána", "text": "Mírová fontána\n\nMírová fontána (francouzsky \"Fontaine de la Paix\"), též nazývaná fontána Míru a umění (\"fontaine de la Paix et des Arts\") je novoklasicistní fontána v Paříži.\n\nKašna se nachází v 6. obvodu poblíž náměstí \"Place Saint-Sulpice\" v \"Allée du Séminaire\", která vede podél východní strany ulice \"Rue Bonaparte\".\n\nTato kašna je jednou z patnácti fontán, které byly uvedeny do provozu po dokončení kanálu Ourcq. Napoleon Bonaparte přikázal postavit tuto kašnu jako připomínku mírové smlouvy z Amiens na náměstí \"Place du Châtelet\", ale v roce 1807 rozhodl o jejím postavení na \"Place Saint-Sulpice\". Zůstala zde do roku 1824, kdy byla přesunuta, neboť náměstí bylo stavebně upraveno a později zde byla zřízena fontána Saint-Sulpice. V roce 1935 byla Mírová fontána znovu přestěhována na své současné místo.\n\nOd 6. února 1926 je chráněná jako historická památka.\n\nAutorem fontány je architekt Destournelles, výzdobu provedl sochař Jean-Joseph Espercieux (1757-1840).\n\nFontánu tvoří kvádr zakončený frontonem a stojící uprostřed čtvercového bazénu. Čtyři strany jsou zdobeny alegorickými basreliéfy, které představují Vědu, Umění a Mír, Zemědělství, Obchod. Na dvou protilehlých stranách jsou nádrže ve tvaru lastur, do kterých proudí voda. Z lastur odtéká voda do hlavního bazénu.\n\n"}
{"id": "639538", "url": "https://cs.wikipedia.org/wiki?curid=639538", "title": "Robert Wilson Shufeldt", "text": "Robert Wilson Shufeldt\n\nRobert Wilson Shufeldt (1. prosince 1850 New York City – 21. ledna 1934 Washington D. C.) byl americký ornitolog, lékař, fotograf a armádní důstojník. Věnoval se portrétní fotografii a fotografii aktu.\n\nShufeldt byl synem admirála a amatérského ornitologa Roberta Wilsona Shufeldta seniora (1822-1895) a jeho manželky Sarah H. Abercrombie Shufeldtové. Na konci 50. let 19. století se rodina přestěhovala do Stamfordu v Connecticutu a během občanské války pak na Kubu. Jako mladý muž rozvinul zájem o ornitologii a entomologii a vybudoval sbírku hmyzu. Od roku 1870 do 1873 navštěvoval Cornell University, o tři roky později pak získal titul Doktor medicíny (M.D.) na Columbijské vysoké škole (nyní Univerzita George Washingtona). \n\nZačátkem 80. let sloužil na různých pozicích instituce Army Medical Museum jako vojenský lékař. V roce 1904 byl povýšen na majora.\n\nV roce 1908 Shufeld vydal 600stránkovou bohatě ilustrovanou knihu aktů \"Studies of the Human Form for Artists, Sculptors and Scientists\". Práci věnoval gynekologovi Carlu Heinrichu Stratzovi; oba autoři ve svých dílech často přebírali fotografie toho druhého.\n\n"}
{"id": "639540", "url": "https://cs.wikipedia.org/wiki?curid=639540", "title": "Ernest J. Bellocq", "text": "Ernest J. Bellocq\n\nJohn Ernest Joseph Bellocq (1873 New Orleans, Louisiana, USA – září 1949 tamtéž) byl americký profesionální fotograf působící na počátku 20. století v New Orleans. Věnoval se portrétní fotografii a fotografii aktu. Bellocq je známý svými fotografiemi prostitutek ze Storyville v takzvaném Red-light district v New Orleans. Jeho série se stala inspirací pro řadu románů, básní a filmů.\n\nBellocq se narodil do bohaté francouzské rodiny ve francouzské čtvrti New Orleans. Stal se známý místně nejdříve jako amatérský fotograf, později se uchytil jako profesionál, živil se hlavně pořizováním fotografických záznamů památek, lodí a strojů pro místní společnosti. Nicméně také pořizoval fotografie ze skryté strany místního života, zejména opiová doupata v čínské čtvrti a prostitutky ze Storyville.\n\nVe druhé části svého života žil sám a získal si pověst svou výstředností a nepřátelstvím.\n\nBellocq zemřel v roce 1949, a byl pohřben v na hřbitově v Saint Louis v New Orleans.\n\nPo jeho smrti byla zničena většina z jeho negativů a tisků. Nicméně později však byly objeveny negativy ze Storyville. Po mnoha letech je zakoupil mladý fotograf Lee Friedlander. V roce 1970 byla Friedlanderem uspořádána posmrtná výstava tisků na zlatem tónovaném papíru z Bellocqových skleněných desek 8\" x 10\", výstavu pomáhal uspořádat kurátor John Szarkowski v Muzeu moderního umění v Manhattanu. Výběr fotografií byl také zveřejněna souběžně v knize \"Storyville Portraits\". Tyto fotografie byly okamžitě uznávané pro svou jedinečnou břitkost a krásu. Rozsáhlejší sbírka Friedlanderových printů nazvaná \"Bellocq: Photographs from Storyville\" byla vydána s úvodem Susan Sontagové v roce 1996.\n\nV nedávné době se opět objevil na světlo světa značný počet tisků z Bellocqova studia. Jsou to typické profesionální fotografie té doby - jako portréty, kopie uměleckých děl Louisianského národního muzea a místní pohlednice, ale dochovalo se pouze velmi málo portrétů ze Storyville tištěných vlastní rukou Ernesta Bellocqa. Některé fotografie posmrtně z negativů nazvětšoval fotograf Dan Leyrer.\n\nNa památku tohoto umělce je pojmenována galerie fotografie E. J. Bellocq Gallery of Photography Louisianské technické univerzity.\n\nVšechny fotografie jsou portréty žen. Některé jsou nahé, některé oblečené, jiné se aranžují do různých póz nebo hrají tajemný příběh. Mnoho negativů bylo těžce poškozeno, zčásti záměrně, což však vzbuzuje spekulace. Mnoho tváří bylo vyškrábáno, ale zda to dělal Bellocq, nebo jezuitský kněz, který zdědil po smrti jeho dílo, nebo někdo jiný - není známo. Bellocq je však nejpravděpodobnější kandidát, protože poškození byla prováděna ještě když byla emulze ještě mokrá. Na několika fotografiích ženy nosily masky.\n\nOd té doby se objevily některé zvětšeniny, které udělal Bellocq. Jedná se však o mnohem konvenčnější kompoziční provedení, než provedl z plného negativu Friedlander.\n\n"}
{"id": "639546", "url": "https://cs.wikipedia.org/wiki?curid=639546", "title": "Zlatý potok (přítok Losenice)", "text": "Zlatý potok (přítok Losenice)\n\nZlatý potok je největší pravostranný přítok řeky Losenice. Protéká územím na pomezí klatovského a prachatického okresu v okrajové části Šumavy. Délka jeho toku činí 7,0 km. Plocha povodí má rozlohu 15,4 km².\n\nZlatý potok pramení na svazích hory Královský kámen severovýchodně od vesnice Řetenice v okrese Prachatice. Zpočátku teče směrem na jihozápad přes Řetenice, kde překročí hranici CHKO Šumava. Za vesnicí se stáčí na západ a opouští území Jihočeského kraje. Západní směr drží až do soutoku s Losenicí po necelých 7 kilometrech od pramene. Zlatý potok teče převážně hlubokým údolím, většina tohoto údolí je chráněna přírodní rezervací Amálino údolí. Necelý kilometr před ústím se zprava, od Kašperských Hor, přiipojuje Kašperský potok.\n\nNa Zlatém potoce a v jeho blízkém okolí jsou dobře patrné pozůstatky dřívějšího rýžování a dolování zlata, které zde probíhalo od středověku (štoly a další). Těžba zlata byla v oblasti ukončena na počátku 20. století. \nExistují snahy o její obnovení, problémem by však bylo narušení území s vysokou ekologickou hodnotou, těžba je tak dosud odmítána.\n\nÚdolí potoka bylo součástí zlaté stezky, v současnosti podél potoka vedou naučné stezky Cestou zlatokopů a Stezka strážců hranice. \n\n\n"}
{"id": "639552", "url": "https://cs.wikipedia.org/wiki?curid=639552", "title": "Stefka Jordanovová", "text": "Stefka Jordanovová\n\nStefka Jordanovová (bulharsky: \"Стефка Йорданова\"; 9. ledna 1947, Burgas – 16. ledna 2011, tamtéž) byla bulharská atletka, běžkyně.\n\nV roce 1971 na halovém ME v Sofii vybojovala bronzovou medaili ve štafetě na 4×400 metrů. V individuálním závodě na 400 metrů nepostoupila z rozběhu. V roce 1973 se stala v nizozemském Rotterdamu halovou mistryní Evropy v běhu na 800 metrů. Trať tehdy zaběhla v novém halovém světovém rekordu, jehož hodnota byla 2:02,65.\n\n"}
{"id": "639553", "url": "https://cs.wikipedia.org/wiki?curid=639553", "title": "Csound", "text": "Csound\n\nCsound je programovací jazyk pro práci se zvukem, dostupný pro většinu hlavních operačních systémů. Jedná se o svobodný software, dostupný pod licencí LGPL. \n\nCsound vychází z jazyků MUSIC-N, jejichž původním autorem byl Max Mathews z Bell Labs. Modernizované verze Music 360 a Music 11 vytvořil na MIT Barry Vercoe, který též na základě jazyka Music 11 vytvořil v roce 1985 první verzi jazyka Csound. Název Csound odráží skutečnost, že je na rozdíl od svých předchůdců napsaný v programovacím jazyku C. Další vývoj vedl od 90.let John Fitch na universitě v Bath. K projektu přispěli i vývojáři jako Istvan Varga, Gabriel Maldonado (který vytvořil část systému CsoundAV, která obsahuje rozšíření pro zpracování obrazu a grafiky), Robin Whittle, Richard Karpen, Michael Gogins, Matt Ingalls, Steven Yi, Richard Boulanger, a Victor Lazzarini.\n\nV současnosti je aktuální verze 5, jejíž první zdokumentovaná verze 5.01 je ze dne 18. března 2006. \n\nS jazykem Csound úzce souvisí jazyk SAOL pro MPEG-4 Structured Audio, který též vychází z jazyků MUSIC-N.\n\nCsound používá na vstupu dva speciálně formátované textové soubory. Soubor typu \"orchestra\" (.orc) popisuje strukturu nástrojů a soubor typu \"score\" (.sco) popisuje noty a další parametry podle časové osy. Csound zpracovává instrukce v těchto souborech a vytváří výstupní zvukový soubor nebo audio stream v reálném čase.\n\nSoubory typu \"orchestra\" a \"score\" mohou být sjednoceny do jednoho strukturovaného souboru pomocí značek značkovacího jazyka (CSD soubor s příponou .csd). \n\nJednoduchá ukázka sjednoceného Csound souboru, který vytvoří WAV soubor obsahující sinusový tón o délce 1 sekundy se vzorkovací frekvencí 96 kHz:\n\nPodobně jako v jiných programovacích jazycích může psaní dlouhých programů v Csound usnadnit použití vývojového prostředí pro editaci, náhled, testování a debugování. Oficiálně podporovaným je multiplatformní editor s názvem QuteCsound, který má mnoho funkcí jako například automatické vkládání kódu, integrované prohlížení dokumentace, ovládací prvky pro grafickou úpravu parametrů v reálném čase a tlačítka pro spuštění kódu.\n\nVerze 5.01 byla vydána 18. března roku 2006, tzn. 20 let prvním vydání Csoundu. Aktuální verze 5.12 byla vydána v roce 2010. Software je k dispozici ke stažení jako binární nebo zdrojový kód pro platformy Microsoft Windows, Linux a Mac OS X z SourceForge Csound projektu. V porovnání s původní verzí softwaru se jedná o velice propracovanou a rozšířenou verzi se softwarovou knihovnu a rozhraním API. Kromě základního C API existují i rozhraní pro jazyky Python, Java, Lisp, Tcl, C++, Haskell, atd.\n\nPo mnohaletém vývoji má Csound aktuálně přes 1200 modulů (unit generátorů). Jedna z nejsilnějších vlastností systému je jeho kompletní modularita a možnost uživatelské rozšířitelnosti. Je tedy možné psát vlastní uživatelské kódy jako rozšíření originálního jazyka bez nutnosti změny jeho zdrojového kódu. Další rozšíření dovoluje využití pluginů LADSPA, DSSI, a VST.\n\nCsound5 byl zvolen jako zvukový a hudební vývojový systém pro OLPC projekt na platformě XO-1 Laptop.\n\n\nNíže uvedené odkazy jsou v anglickém jazyce.\n"}
{"id": "639554", "url": "https://cs.wikipedia.org/wiki?curid=639554", "title": "Komerční fotografie", "text": "Komerční fotografie\n\nKomerční fotografie by se zřejmě dala nejlépe definovat jako fotografie, u níž je její umělecká hodnota stojí na nižším místě než fakt, že za ní její autor dostane honorář – zadavatel platí buď za negativ, kopie, u digitální fotografie výsledek v elektronické nebo tištěné podobě a nebo si najme fotografa jako takového. Do této definice spadají i běžně velko i maloobchodně prodávané fotografické kopie.\n\nKomerční fotografie zahrnuje též obory jako:\n\nTrh pro fotografické služby demonstruje aforismus „obrázek řekne víc než tisíc slov“, jež má zajímavý základ v historii fotografie. Časopisy a noviny, společnosti budující webové stránky, reklamní agentury a jiné skupiny jsou subjektem mající zájem a kupujícím komerční fotografii.\n\nMnoho lidí, kromě seberealizace, fotografuje pro peníze. Organizace potřebující komerční fotografie a disponující k tomu určeným rozpočtem mají několik možností: mohou najmout fotografa přímo, zorganizovat veřejnou zakázku nebo koupit si práva na použití již existujících fotografií. Ty organizují fotobanky, etablované a velké archivy jako Getty Images či Corbis, menší agentury jako Fotolia, nebo on-line fotografické „trhy“ jako Cutcaster. Tyto organizace běžně nabízejí své fotografie na dobu neurčitou, ale je možno si připlatit (poměrně vyšší částku) za exkluzivitu – v takovém případě nebude vybraná fotografie po určité období nabízena jiným zákazníkům.\n"}
{"id": "639555", "url": "https://cs.wikipedia.org/wiki?curid=639555", "title": "Reklamní fotografie", "text": "Reklamní fotografie\n\nReklamní fotografie je fotografickým žánrem, podoborem komerční fotografie, která se soustředí na fotografii komerčních produktů nebo služeb. Účelem reklamní fotografie je propagovat daný produkt (službu), zaujmout potenciálního zákazníka a přispět ke zvýšení prodeje produktu (využívání dané služby).\n\nReklamní fotografie nemusí nutně zobrazovat produkt nebo službu přímo – může sloužit k podpoře značky tohoto produktu – například k vytvoření (příjemného a pozitivního) prostředí, do kterého produkt nebo služba přirozeně zapadá a ze kterého její využití samozřejmě a podvědomě vyplývá (nebo naopak negativní a problémové situace, která vznikla bez tohoto produktu či služby).\n\nVýsledek je u každé reklamní fotografie (kromě těch s nejnižšími rozpočty) organizován reklamní agenturou, jejím nebo speciálním kreativním oddělením, podle požadavků zadavatelské firmy, např. korporátní identity apod.\n\nTypický výstup reklamní fotografie se nazývá packshot (nebo pack shot) – fotografie, kde daný produkt, většinou včetně obalu a značení, je hlavním předmětem snímku a vše ostatní je mu podřízeno. Někdy se termínem packshot označuje i product placement.\n\n\n\n\nPo zhroucení trhu se Nickolas Muray odvrátil od celebrit a divadelních portrétů a stal se průkopníkem komerční fotografie, známým svými klasickými barevnými reklamními snímky. Je považován za mistra tříbarevného uhlotisku.\n\nZnámí komerční fotografové byli nebo jsou: \n\nV devadesátých letech 20. století pracovali v New Yorku na reklamní kampani pro různé luxusní značky fotografové Karsten Thormaehlen, Peter Lindbergh, Jim Rakete a Fabrizio Ferri.\n\nKontroverzní snímky se objevily například v reklamních kampaních firmy Benetton fotografa Oliviera Toscaniho, který zobrazil umírajícího člověka na AIDS nebo zakrvácenou košili mrtvých amerických vojáků. Podle výzkumů firmy Benetton se ukázalo, že tento způsob vedl k utrpení image firmy.\n\nVýběr deseti významných současných módních a reklamních fotografů: Patrick Demarchelier, Peter Lindbergh, Denis Piel, Paolo Roversi, Mario Testin, Nick Knight, Max Vadukul, David LaChapelle, Terry Richardson a Sean Ellise.\n\n\n\n\n\n\n"}
{"id": "639564", "url": "https://cs.wikipedia.org/wiki?curid=639564", "title": "Crab (jednotka)", "text": "Crab (jednotka)\n\nCrab je astrofotometrická jednotka pro měření intenzity rentgenových zdrojů ve vesmíru. Jméno je odvozeno od Krabí mlhoviny (anglicky Crab Nebula) a 1 Crab je jednoduše definován jako intenzita Krabí mlhoviny na odpovídající energii.\n\nKrabí mlhovina je velmi intenzivní rentgenový zdroj. Její použití jako etalonu zjednodušuje proces kalibrace přístroje pro detekci rentgenového záření v kosmu. Protože intenzita vyzařování Krabí mlhoviny je různá na různých energiích, převod jednotky Crab na ostatní jednotky závisí na energii rentgenových fotonů. V oblasti energií 2 až 10 keV platí, že 1 Crab = 2,4×10 erg cm s = 15 keV cm s = 2,4×10 W m.\n\nČasto se místo jednotky Crab používá menší jednotka mCrab = miliCrab = 1/1000 Crab.\n\n"}
{"id": "639576", "url": "https://cs.wikipedia.org/wiki?curid=639576", "title": "Klicman", "text": "Klicman\n\nPříjmení Klicman nosí více osobností:\n\n"}
{"id": "639577", "url": "https://cs.wikipedia.org/wiki?curid=639577", "title": "Jako cool v plotě", "text": "Jako cool v plotě\n\nJako cool v plotě je soubor vybraných básniček od písničkáře a říkankáře Karla Plíhala. Jedná se o krátké, většinou čtyřřádkové zveršované vtipné básničky s různou tematikou, narážející na každodenní problémy a život obyčejných lidí. Obsahuje ale také vtipná poučení a popis mnohdy až absurdních životních situací.\n\n\n"}
{"id": "639584", "url": "https://cs.wikipedia.org/wiki?curid=639584", "title": "Pýcha a předsudek (film, 2005)", "text": "Pýcha a předsudek (film, 2005)\n\nPýcha a předsudek je britsko-francouzský film natočený režisérem Joem Wrightem v roce 2006 podle stejnojmenného románu \"Pýcha a předsudek\" Jane Austenové. Příběh popisuje dění v rodině Bennetových poté, co do nedalekého panství přijíždí bohatý muž se svým neméně movitým přítelem. Obzvlášť, když všechny Bennetovy dcery mají věk na vdávání.\n\nCelý příběh zachycuje osud manželů Bennetových a jejich pěti dcer. Paní Benettová žije v domnění, že ženy mohou být šťastně jedině tehdy, pokud se dobře vdají. S tímto přesvědčení se snaží provdat všechny své dcery. Příležitost se jí naskytá, když do vedlejšího panství přijíždí zámožný a svobodný pan Bingley se svým věrným přítelem panem Darcym a zúčastňují se místního plesu. Hned při prvním setkání si nejstarší Jane získává srdce mladého boháče. I přesto, že její mladší sestra Elisabeth se s názory své matky příliš neztotožňuje, touží po seznámení s panem Darcym, který ji ovšem arogantně odmítne.\n\nPřestože Jane se s panem Bingley často setkává, jejich vztah zůstává stejný jako na začátku. Tento mladý muž se svým přítelem, ale po krátké době náhle odjíždí. Elisabeth je nucena matkou ke sňatku se vzdáleným bratrancem panem Collinsem, což se jí ani trochu nezamlouvá a po souhlasu otce ho odmítá. Zdrcená Jane odjíždí k tetě a strýci do Londýna, zatímco Elisabeth jede na venkov navštívit svou přítelkyni Charlottou Lucasovou, která se za pana Collinse provdala. Tam se objevuje i pan Darcy. Mladý gentleman přiznává své city k ní a zároveň osvětluje náhlý odjezd svého přítele pana Bingleyho - kvůli nevhodnosti Bennetovy rodiny mu to sám doporučil. Elisabeth pana Darcyho odmítne. Dostane od něj dopis, kde jí vysvětluje své činy, z nichž ho Elisabeth obvinila.\n\nPo návratu domů se setkává s Jane, i tetou a strýcem, kteří Jane dovezli domů a zvou jí s sebou na prázdniny. Zároveň odjíždí s důstojníky i její mladší sestra Lydie, manželka plukovníka ji bere s sebou do Brightonu jako společnici.\n\nNa cestách Elisabeth navštíví zámek pana Darcyho, neočekávaně se tam s ním setkává. On pozve ji i tetu a strýce na návštěvu a svým chováním si je získává. Seznámí Elisabeth se svou sestrou Georgianou. Elisabeth dostane dopis od otce, kde jí sděluje, že Lydia utekla s jedním z důstojníků, panem Wickhamem. Sdělí to i panu Darcymu a všichni se urychleně vrací domů.\n\nLydia se provdá za pana Wickhama, za finanční pomoci pana Darcyho, o čemž se nemá zmiňovat, ale neuhlídá se a Elisabeth to sdělí. Ta pochopí, jak je Darcy ušlechtilý.\n\nPan Bingley opět přijíždí na své panství a požádá Jane o ruku. Elisabeth navštíví lady Catherine de Bourgh, teta pana Darcyho a chce od ní slib, že se s panem Darcym nezasnoubí. Elisabeth ji odbyde. K ránu se setkává s panem Darcym, který po návštěvě své tety začal doufat, že Elisabeth změnila svůj názor, opětovně Elisabeth žádá o ruku. Ta souhlasí.\n\nNakonec musí Darcy požádat o ruku Elisabeth ještě pana Bennetta, který je překvapen - všichni se domnívali, že Elisabeth pana Darcyho nemá ráda. Elisabeth otci vše vysvětlí a ten svoluje ke sňatku.\nFilm byl natočen kompletně ve Velké Británii, kde měli kameramani možnost poskytnou záběry z domu ven a naopak. Film se natáčel v panském sídle Groombridge ze 17. století, které se na 11 týdnů stalo domem Bennetových.\n\nFilm vydělal 38,4 milionů dolarů v Severní Americe a 82,7milionů dolarů v ostatních oblastech, celkově tak vydělal přes 121 milionů dolarů po celém světě. Rozpočet filmu činil 28 milionů dolarů. Ve Velké Británii a v Irsku měl premiéru 16. září 2005 a za první týden získal nejvyšší návštěvnost a vyděl 4,6 milionů dolarů. V Severní Americe byl uveden 11. listopadu 2005, poté byl uveden do více kin v prosinci. Za první víkend vydělal 185 tisíc dolarů. Snímek byl promítán během září 2005 a květnem 2006 v devětapadesáti zemích. Je to 72. nejvýdělečnější film roku 2005 ve Spojených státech amerických a 41. mezinárodně.\n\nFilm získal pozitivní recenze od kritiků. Na recenzní stránce Rotten Tomatoes získal 85 procent s průměrným ratingem 9 bodů z deseti. Na serveru Metacritic snímek získal z 37 recenzí 82 bodů ze sta. Na Česko-Slovenské filmové databázi je snímek oceněn 82 procenty.\n\n"}
{"id": "639586", "url": "https://cs.wikipedia.org/wiki?curid=639586", "title": "Blue Valentine (film)", "text": "Blue Valentine (film)\n\nBlue Valentine je americké romantické drama. Světovou premiéru mělo 27. prosince 2010, na 26. Sundance Film Festivalu. Režíroval ho Derek Cianfrance. Hlavními hvězdami filmu jsou Michelle Williams a Ryan Gosling.\n\nFilm vypráví o mladém manželském páru, Deanovi a Cindy, jejichž vztah se ocitl ve slepé uličce. Pohybuje se ve dvou časových rovinách - v čase jejich námluv, a v době kdy chtějí zrušit jejich manželství, několik let později. \n\nDean Pereira je mladík, pracující pro stěhovací společnost v New Yorku, který nikdy nedokončil střední školu. Cindy Hellerová je studentka lékařské fakulty, žijící se svými rodiči a pečující o babičku v Pensylvánii. Tito dva se náhodou potkají a hluboce se do sebe zamilují. Velmi brzy spěchají do manželství, poté co se Cindy dozví, že je těhotná se svým bývalým přítelem Bobbym (Mike Vogel). \n\nProlínáním dvou období jejich života se Dean s Cindy snaží zjistit, kam se poděla jejich láska. Cindy vyrostla v dospělou ženu, a má pocit, že Dean nemá žádnou budoucnost a už jí nemá co nabídnout. V naději, že vzkřísí jejich vztah, vezme Dean Cindy do levného motelu, kde se ale jen dále hádají. Cindy musí jet brzo ráno zpět do nemocnice, kde se Dean poté ukáže, a je velice rozzuřený a zdá se, že rozvod je nevyhnutelný. Dean odejde a nechá Cindy v nemocnici s dcerou. \nRežisér filmu byl 20. prosince 2010 oceněn na 22. Ceně Chicagských filmových kritiků cenou \"\"Most promising filmmaker\"\", kde byli také nominováni oba hlavní protagonisté filmu, Michelle Williams a Ryan Gosling, v kategoriích nejlepší herečka a nejlepší herec. Tito herci byli rovněž nominováni v týchž kategoriích za film také na 68. ročníku Zlatých glóbů a Michelle Williams i na 83. ročníku cen Americké akademie filmových umění a věd Oscar.\n\n\n"}
{"id": "639588", "url": "https://cs.wikipedia.org/wiki?curid=639588", "title": "Děkujeme, odcházíme", "text": "Děkujeme, odcházíme\n\nDěkujeme, odcházíme byla akce některých českých nemocničních lékařů organizovaná Lékařským odborovým klubem, jejímž cílem mělo být zlepšení pracovních podmínek, zejména platového ohodnocení a povinného dalšího vzdělávání lékařů. Hlavním nátlakovým prostředkem, namířeným zejména proti ministerstvu zdravotnictví, bylo dobrovolné podání výpovědí, které měly vstoupit v platnost k 1. březnu 2011. Hlavním vyjednavačem ze strany zúčastněných lékařů byl předseda odborového klubu Martin Engel, z druhé strany komunikuje ministr zdravotnictví Leoš Heger.\n\nNázev protestu je parafrází na hnutí Děkujeme, odejděte! z roku 1999. Akce byla zahájena na jaře roku 2010 a směřována původně k přechodné vládě Jana Fischera. Nesetkala se ovšem s větší odezvou. V květnu 2010 proběhly parlamentní volby, po nichž byla ustavena vláda Petra Nečase. V té zasedl jako ministr zdravotnictví lékař Leoš Heger.\n\nPodle organizátorů protestu počet odcházejících lékařů k 26. lednu 2011 byl 3837 osob. Periodikum Parlamentní listy ovšem aktuální oficiální čísla iniciativy k 3. únoru 2011 vlastním výzkumem zpochybnilo s tím, že řada výpovědí byla stažena a aktuální číslo je pouze 3516. Navíc kritizovalo, že se jedná o údaj zavádějící, neboť některé odchody se týkají pouze dosavadních částečných úvazků.\n\nKromě odcházejících se řada dalších lékařů přidává k podpoře podáváním výpovědí dohody o pracovní činnosti, díky kterým je dle zástupců lékařů vůbec možný provoz většiny oddělení..\n\nIniciativa shrnula své požadavky do 13 důvodů k exodu:\n\nV lednu 2011 se ještě objevil požadavek, aby všichni lékaři, kteří podali výpověď, měli možnost nastoupit zpět, což podle Hegera nebylo možno zajistit, neboť někde docházelo k restrukturalizaci nebo již nemocnice měly dojednanou náhradu za odcházející lékaře. Od tohoto požadavku však LOK již počátkem února odstoupil.\n\nAkci podporuje řada lékařských kapacit, špičkových odborníků i většina odborných společností. Akci vyjádřila podporu i řada lékařů tím, že vypovídají dohody o pracovní činnosti, kterými jsou obcházeny maximální limity práce přesčas.\n\nPodle průzkumu agentury STEM/MARK provedené na konci ledna roku 2011 s akcí nesouhlasí 56 % veřejnosti, 28 % nemá žádný názor a podporuje ji 17 %. Počátkem ledna 2011 oslovil internetový deník Česká pozice 141 vrcholných představitelů blíže nespecifikovaných firem s anketní otázkou, zda by měl stát vyhovět požadavkům lékařů na zvýšení platů. 69,5 % respondentů odpovědělo záporně, pouze 30,5 % respondentů odpovědělo kladně.\n\nProti iniciativě vystoupil prezident Václav Klaus. Nesouhlas vyslovila i prezidenta České asociace sester a ředitelka Všeobecné fakultní nemocnice Dana Jurásková, tím si však vysloužila silnou kritiku, protože tak učinila jménem zdravotních sester, byť mnohé z nich iniciativu D-O podporují.\n\nZ iniciativy známých osobností medicíny i kultury vznikla petice SOS zdravotnictví, která v zásadě podporuje hnutí Děkujeme, odcházíme a která vyzývá vládu u urychlenému jednání se zástupci lékařů. V textu petice se mimo jiné uvádí: \"\"Jsme přesvědčeni o tom, že odpovídající finanční ohodnocení nejen lékařů, ale všech zdravotníků nevyžaduje navýšení výdajů ze státního rozpočtu. Postačujícím prostředkem k řešení současné neuspokojivé situace je snížení cen léků, zdravotnického materiálu a techniky na průměrnou evropskou úroveň spolu s důsledným uplatňováním racionální lékové politiky.\"\" Ke dni 1.2.2011 bylo pod peticí 29 300 podpisů a petice byla předána v symbolickém čase 11:59 (za minutu dvanáct) Úřadu vlády ČR. Ke 12.4.2011 se pod petici podepsalo téměř než 34,9 tisíce občanů.\n\nV reakci na petici SOS zdravotnictví vytvořil 31.1.2011 časopis Reflex petici odpůrců lékařského postupu Protest proti kapitulantství před nepřijatelným nátlakem lékařských odborů, ve kterém se mimo jiné píše \"\"Jsme pobouřeni skutečností, že platové požadavky může prosadit jedině ta skupina zaměstnanců, která má z povahy své profese značnou moc brát si nezúčastněné spoluobčany za rukojmí a vydírá celou společnost tím, že je schopna ohrozit zdravotní péči hromadným a organizovaným odchodem.\"\" K datu 12.4.2011 bylo pod touto peticí téměř 36,9 tisíce podpisů. Tvářemi kampaně jsou herec Petr Nárožný, kněz Zbigniew Czendlik a bývalý politik Miroslav Macek.\n3.2.2011 se k této petici připojil i deník Blesk, vydávaný stejně jako Reflex vydavatelstvím Ringier Axel Springer.\n\nDiskuse příznivců i odpůrců iniciativy je z obou stran vyhrocená. Lékaři jsou označováni za vyděrače, teroristy nebo třeba rudý póvl v bílých pláštích. Na oficiální diskusní stránce \"Děkujeme, odcházíme\" na sociální síti, se podle Ondřeje Vaňka objevují vulgarity vůči ministrovi Hegerovi a je vyjadřována radost nad každou zprávou o možném zhroucení péče v každé další nemocnici, protože to zvyšuje důraz na kladené požadavky. Je však vyjadřováno i odhodlání neustoupit již z principu, protože lékaři se prozatím dočkali pouze výsměchu. Podle politologa Zdeňka Zbořila je však polarizace internetových diskuzí v ČR obvyklým schématem i u méně citlivých témat. Exministr Tomáš Julínek je přesvědčen, že za tuto polarizaci jsou odpovědní David Rath a Milanem Kubkem vedená Česká lékařská komora.\n\nMinisterstvo zdravotnictví a kraje v reakci na iniciativu D-O prezentují krizové plány, které mají za úkol zvládnout případné snížení počtu nemocničních lékařů, které hrozí po 1.3.2011.\n\n26.11.2010 Leoš Heger uvedl, že se po dobu nejméně několika měsíců podaří udržet provoz odpovídající provozu prázdninovému s dostupností akutních i subakutních výkonů pro většinu pacientů.\nV rozhovoru s Václavem Preglem publikovaném 15.1.2011 na tomto stanovisku v zásadě trval, připustil pouze výjimku v kraji Vysočina, kde by mohly být ochromeny všechny nemocnice.\n\n29.12.2010 Leoš Heger uvedl, že by v případě, že by v důsledku odchodu lékařů nebylo možno zajistit akutní péči, navrhl hejtmanům vyhlášení stavu nebezpečí, během kterého by bylo v pravomoci hejtmanů přikázat lékařům návrat na pracoviště.\n\nJaromír Gajdáček, ředitel Zdravotní pojišťovny ministerstva vnitra, se podle článku publikovaného 26.11.2010 domníval, že v České republice by i po odchodu lékařů zůstala dostatečná kapacita lůžek, takže péče by byla zajištěna pouze za cenu převozu nemocných.\n\nZ porady Bezpečnostní rady státu konané 8.2.2011 vzešel plán, že v případě, že by lékaři do 1.3.2011 nestáhli své výpovědi, dojde ke koordinovanému zapojení zejména armády a Integrovaného záchranného systému. Poslanci sociální demokracie upozornili na to, že armáda disponuje stovkami expertů, ovšem pouze 230 z nich jsou lékaři, z nichž většina nemá specializaci v některých nejvíce ohrožených oborech (gynekologie, neonatologie, chirurgie). \n\nMinistr obrany Vondra upřesnil, že armáda již provozuje tři vojenské nemocnice, ve kterých se i nyní léčí civilisté. Vedle 230 atestovaných lékařů je v armádě ještě 120 lékařů v přípravě na atestaci, kteří však nemohou pracovat samostatně. Kromě vojenských lékařů mají vojenské nemocnice i 450 civilních lékařů, z nichž ani jeden nepodal v rámci Děkujeme, odcházíme výpověď. Civilní lékaři z Vojenské nemocnice Brno však již deklarovali, že akci Děkujeme, odcházíme přesto podporují a odmítají nahrazovat práci těch lékařů, kteří výpověď podali a riskovat tak chyby pramenící z nezvládnutého množství práce.\n\nŠéf poslaneckého klubu TOP 09 Petr Gazdík 10. února prohlásil, že by v případě potřeby nabídli pomoc těch poslanců, kteří mají lékařské vzdělání. V poslaneckém klubu TOP 09 je 10 lékařů, z nichž někteří stále vykonávají i svou lékařskou praxi.\n\nPodle advokáta Jana Černého se odcházející lékaři dopouštějí trestného činu ublížení na zdraví (§ 146 trestního zákoníku) a jejich výpovědi naplňují i skutkovou podstatu trestného činu vydírání (§ 175 trestního zákoníku). Podobný názor sdílí i advokát Kolja Kubíček. Naopak Tomáš Sokol s tímto stanoviskem rozhodně nesouhlasí a D-O pokládá za zcela legitimní formu protestu. Advokát Martin Elger poukazuje na to, že lékaři pouze uplatňují své právo dané Listinou základních práv a svobod a zákoníkem práce, proto není možné, aby jejich počínání naplňovalo skutkovou podstatu trestného činu.\n\n3. února 2011 podal Petr Kotaška na Lékařský odborový klub a na iniciátory akce Děkujeme, odcházíme trestní oznámení na místní oddělení Dejvice. Lékaře v něm viní z: \"\"..organizování a podněcování nepokojů a obecného ohrožení, za ohrožení zákonem daného zajištění základní zdravotní péče, za jednání s náznakem vydírání ku neprospěchu jiných skupin lidí, za zneužití humánních principů lidské a demokratické společnosti, za vzetí pacientů jako obranných štítů vůči protivníkovi - tedy vládě a společnosti, a nakonec za znevážení neboli porušení Hippokratovy přísahy.\"\"\n\n8. února 2011 podal advokát Kolja Kubíček trestní oznámení na Martina Engela z důvodů podezření spáchání trestného činu vydírání s odůvodněním, že: \"\"Jednání Martina Engela a spolupachatelů je extrémně vážným porušením zákonem chráněných zájmů na integritě a svobodě dotčených osob a navíc zvlášť zavrženíhodným jednáním, neboť za účelem vymožení finančního plnění je vyhrožováno újmou na zdraví velkého množství občanů České republiky. Použité heslo doprovázející skutkové jednání pachatele, 'náš odchod - vaše smrt', jednoznačně dokládá zmíněný zavrženíhodný úmysl.\"\"\n\nDne 11. února 2011 řekl ministr zdravotnictví Leoš Heger novinářům, že vláda by mohla v budoucnosti připravit zákon omezující hromadné výpovědi jako formy protestu v některých klíčových oborech. Vedle zdravotnictví by se mohlo jednat např. o energetiku, vodohospodářství nebo školství.\n\nIntenzivní jednání mezi oběma stranami probíhala od konce ledna. Leoš Heger s protestujícími začal oficiálně jednat 20. ledna 2011, předcházející schůzky byly neformální a náplní byly procedurální otázky. Na schůzce se však řešení nepodařilo nalézt. Ani následující schůzka 24.1. nepřinesla žádné řešení, Milan Kubek ji zhodnotil jako naprosto zbytečnou schůzku, během které opět lékaři nedostali žádný konkrétní návrh, Leoš Heger pouze požadoval po lékařích odklad odchodů o půl roku. Možnost úspor na nákladech zmínili nejdříve zástupci VZP, kteří navrhli zrušení až 10 tisíc lůžek. Později ministr zdravotnictví Heger našel v rozpočtu zdravotnictví rezervu ve výši 2 miliard Kč, kterou přislíbil rozdělit na platy jednak lékařů, jednak zdravotních sester. S tím však zástupci lékařských odborů nebyli spokojeni a odmítali akci ukončit.\n\nV únoru došlo k ukončení akce. Došlo k mírnému navýšení tabulkových platů pro lékaře a minist Heger přislíbil postupné navyšování platů. Tento svůj slib však nedodržel a tak potvrdil obavy radikálnějšího křídla lékařů, že se svůj slib ani nepokusí dodržet.\n\n"}
{"id": "639592", "url": "https://cs.wikipedia.org/wiki?curid=639592", "title": "Filip Rýdel", "text": "Filip Rýdel\n\nFilip Rýdel (* 30. března 1984, Nový Jičín, Československo) je český fotbalový záložník, momentálně působící v týmu SV Karlstetten/Neidling. Je defenzivně laděným hráčem, může nastupovat i v obraně.\n\nJe odchovancem TJ Hodslavice, odkud po pěti letech přestoupil do TJ Nový Jičín a po dalších pěti letech se stal v roce 1999 hráčem Sigmy Olomouc. V první lize debutoval 24. dubna 2005 v utkání Brno - Olomouc 0:1. Výrazněji na sebe upozornil, když se dostal do nominace na Mistrovství Evropy do 21 let v roce 2007. Jméno si udělal zejména během jara 2009 na hostování v FC Tescoma Zlín, poté přestoupil do Plzně. V sezóně 2010/11, na jejímž konci se plzeňský tým radoval ze zisku titulu, nastoupil v jeho dresu jen jednou a po 5. kole odešel na hostování do brněnské Zbrojovky. V ní odehrál během ročníku 22 zápasů a vstřelil 3 góly. V další sezóně hostoval v Českých Budějovicích, kam před ročníkem 2012/13 přestoupil. V zimě 2013/14 zamířil do celku FK Bohemians Praha. V létě 2014 odešel do SV Karlstetten/Neidling. Mužstvo se stalo jeho prvním zahraničním angažmá.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Nastoupil v utkání proti Itálii a byl to zároveň jeho jediný start za reprezentaci do 21 let.\n\n"}
{"id": "639600", "url": "https://cs.wikipedia.org/wiki?curid=639600", "title": "Nachal Oranit", "text": "Nachal Oranit\n\nNachal Oranit (: נחל אורנית) je vádí v severním Izraeli, v pohoří Karmel.\n\nZačíná v nadmořské výšce přes 200 metrů nad mořem, na výšině jihovýchodně od města Tirat Karmel. Odtud vádí směřuje k severozápadu zalesněnou krajinou a míjí jeskyni \"Ma'arat Oranit\" (מערת אורנית), ve které byly objeveny stopy starého osídlení. Pak se vádí prudce zařezává do terénu a mohutným kaňonem sestupuje k městu Tirat Karmel, na jehož východním okraji zleva ústí do vádí Nachal Galim, jež jeho vody odvádí do Středozemního moře.\n\nOkolí vádí je turisticky využíváno. V prosinci 2010 byla oblast při horním toku Nachal Oranit postižena lesním požárem, který zničil velkou část zdejších lesů.\n\n"}
{"id": "639603", "url": "https://cs.wikipedia.org/wiki?curid=639603", "title": "Nachal Ovadja", "text": "Nachal Ovadja\n\nNachal Ovadja (: נחל עובדיה, : \"Vádí Amir\") je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce přes 300 metrů nad mořem, v jižní části města Haifa, v zalesněném údolí sevřeném ze severu haifskými čtvrtěmi Ramat Almogi, Ramat Golda a Ramat Begin a z jihu čtvrtí Hod ha-Karmel. Odtud vádí směřuje k západu zalesněnou krajinou a klesá do pobřežní nížiny, na jejímž okraji vstupuje do zastavěného území města Tirat Karmel a zároveň zleva přijímá vádí Nachal Tira. Prochází pak severní částí města, ze severu míjí vesnici Kfar Galim a ústí do Středozemního moře, přičemž předtím podchází těleso železniční trati a dálnice číslo 2.\n\n"}
{"id": "639608", "url": "https://cs.wikipedia.org/wiki?curid=639608", "title": "Texaský dlouhorohý skot", "text": "Texaský dlouhorohý skot\n\nTexaský dlouhorohý skot neboli Texas longhorn je plemeno skotu původem z jihozápadu USA, zejména ze státu Texas. Jedná se o původní americké plemeno skotu, chované tradičně extenzivním způsobem, celoročně na pastvě. Je to právě toto plemeno, které bylo přeháněno kovboji. Na začátku 20. století texaský dlouhorohý skot téměř vymizel, za podpory vlády Spojených států byl ve 20. letech 20. století chov opět obnoven a v současnosti se chová asi 10 tisíc kusů tohoto skotu, především pro maso a jako genová rezerva. V roce 2009 byl formou nákupu embryí importován i do Česka.\n\nTexaský dlouhorohý skot patří k menším plemenům skotu, dosahuje hmotnosti 600 kg a výšky v kohoutku až 165 cm. Je poměrně štíhle stavěný s vysokýma nohama, na hlavě nosí nápadně dlouhé, lyrovité rohy, které mohou u býků dosáhnout rozpětí přes 180 cm a podle nichž dostal jméno. Texaský dlouhorohý skot má krátkou srst, zbarvení je většinou světle hnědé, často s bílými skvrnami, ale vyskytují se i jiné typy zbarvení. Rohy mají význam v texaské kultuře, rančeři a majitelé stád si jimi tradičně zdobí kapoty svých automobilů.\n\nTexaský dlouhorohý skot je potomkem skotu španělských osadníků, který už v 16. století zdivočel na území dnešního Texasu. První krávy sem patrně přivedl španělský conquistador Álvar Núñez Cabeza de Vaca již roku 1528 a dalších asi 500 kusů roku 1540 Francisco Vásquez de Coronado. Stáda pak žila divoce v prérii až do 19. století, kdy se v roce 1845 Texas stal součástí Spojených států. Tehdy začali američtí osadníci zvířata cíleně chovat na svých rančích a farmách, což byl počátek kovbojské kultury amerického západu. Stáda trávila většinu roku volně na pastvinách a do ohrad se zaháněla jen za účelem značkování telat. Toto krocení a značkování býčků se stalo základem pro pozdější rodeo. Velká stáda tohoto skotu kovbojové honili původně až na dobytčí trhy do měst na východě USA (St. Louis,Chicago) a později k železnici. V letech 1883–86 byla stáda texaského dlouhorohého skotu postižena katastrofálními úhyny v důsledku několika velmi tuhých zim a blizardu. Současně začali chovatelé preferovat evropská plemena skotu s vyšší užitkovostí. Proto na konci 19. století texaský dlouhorohý skot téměř vyhynul. Chov byl obnoven až ve 20. letech 20. století. Texaský dlouhorohý skot je jedním ze státních symbolů Texasu, státním zvířetem tohoto státu a oficiálním symbolem texaského města Fort Worth u Dallasu, které bylo v minulosti centrem obchodu s dobytkem.\n\nTexaský dlouhorohý skot se chová především pro maso, které je suché a vyznačuje se nízkým obsahem tuku. Přesto je velmi chutné a má příchuť podobnou zvěřině. Hojně se využívá v tex-mex kuchyni, především k přípravě chili con carne. Jeho užitkovost sice není vysoká, ale má některé cenné vlastnosti: skromnost, dlouhověkost a odolnost vůči nepříznivému počasí a nemocem.\n\n"}
{"id": "639609", "url": "https://cs.wikipedia.org/wiki?curid=639609", "title": "Nachal Tira", "text": "Nachal Tira\n\nNachal Tira (: נחל טירה) je krátké vádí v severním Izraeli, v pohoří Karmel.\n\nZačíná v nadmořské výšce okolo 250 metrů nad mořem, na jižním okraji města Haifa, v západní části haifské čtvrti Hod ha-Karmel. Odtud vádí směřuje k severozápadu částečně zalesněným údolím, které prudce klesá směrem k pobřežní nížině, na jejímž okraji vstupuje do zastavěného území města Tirat Karmel a zleva ústí do vádí Nachal Ovadja, které jeho vody odvádí do Středozemního moře.\n\n"}
{"id": "639611", "url": "https://cs.wikipedia.org/wiki?curid=639611", "title": "VOKD", "text": "VOKD\n\nVOKD, a.s. (název je zkratkou z někdejšího jména Výstavba ostravsko-karvinských dolů) je stavební společnost se sídlem v Ostravě, jedna z největších stavebních firem v Moravskoslezském kraji.\n\nFirma byla zřízena k 26. listopadu 1951 jako národní podnik Výstavba ostravsko-karvinských dolů, který se zabýval především důlními stavbami, hloubením jam, strojními montážemi, pozemními stavbami a výrobou stavebních hmot. V roce 1957 byl podnik začleněn do kombinátu Ostravsko-karvinské doly (OKD).\n\nHlavním cílem podniku byla rekonstrukce starých uhelných dolů a výstavba nových, která se soustředila na oblast Ostravsko-karvinského revíru. Rozhodující byla zejména výstavba nových dolů, mezi něž patřily Důl Rudý Říjen v Heřmanicích, Důl 9. květen ve Stonavě, Důl ČSM ve Stonavě, Důl Paskov, Důl Staříč a Důl Vítězný únor v Koblově.\n\nV roce 1993 rozhodlo představenstvo OKD o vložení organizační jednotky VOKD do nově zřízené akciové společnosti VOKD. Ta vznikla zápisem do obchodního rejstříku 1. ledna 1994 pod názvem \"VOKD akciová společnost\", přičemž 100% vlastníkem byla společnost OKD. Název firmy byl později upraven na \"VOKD, akciová společnost\" a posléze na současný \"VOKD, a.s.\" V říjnu 2006 byla firma VOKD prodána společnosti Geofin.\nV roce 1991, tedy ještě v rámci OKD, podnik zahájil důlně-stavební práce ve Španělsku. Po vzniku samostatné akciové společnosti VOKD v roce 2004 firma založila 100% dceřinou společnost Construcción de Minas y de Obras Subterráneas S.A., která pokračovala v důlně-stavebních činnost ve Španělsku. V roce 2003 pak byla pro navazující práce založena společnost EOSA 2002,S.A., kde má VOKD podíl 50 %.\nVOKD (oficiální stránky)\n"}
{"id": "639614", "url": "https://cs.wikipedia.org/wiki?curid=639614", "title": "Nachal Amiram", "text": "Nachal Amiram\n\nNachal Amiram (: נחל עמירם) je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce necelých 300 metrů nad mořem, v jižní části města Haifa, na zalesněných svazích na okraji haifských čtvrtí Ramat Begin a Ramat Eškol. Odtud vádí směřuje k západu zalesněnou krajinou a prudce klesá do pobřežní nížiny. Zde je vádí svedeno do umělých vodotečí, které jsou zaústěny do Středozemního moře, přičemž úzký pruh pobřežní nížiny je z větší části stavebně využit.\n\n"}
{"id": "639615", "url": "https://cs.wikipedia.org/wiki?curid=639615", "title": "João de Santarém", "text": "João de Santarém\n\nJoão de Santarém (* 15. století – 15. století) byl portugalský mořeplavec a objevitel ve službách bohatého portugalského obchodníka Fernão Gomese. V roce 1471 plul s Pêrem Escobarem podél Guineje směrem na východ. V ústí řeky Comoé a Volta zjistil, že jejich voda obsahuje spoustu zlata a proto zde zřídil obchodní osadu a území nazval Zlatým pobřežím, dnes je zde pobřeží Ghany. Portugalci zde později založili pevnost Sao Jorge da Mina. V prosinci roku 1471 objevil spolu s Pêrem Escobarem ostrovy Svatý Tomáš, Princův ostrov a Annobón. Po této výpravě v portugalských kronikách o tomto mořeplavci již nejsou zmínky.\n\n\n"}
{"id": "639619", "url": "https://cs.wikipedia.org/wiki?curid=639619", "title": "Nachal Achuza", "text": "Nachal Achuza\n\nNachal Achuza (: נחל אחוזה) je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce přes 250 metrů nad mořem, v jižní části města Haifa, na zalesněných svazích lemovaných haifskými čtvrtěmi Achuza a Ramat Eškol. Odtud vádí směřuje k západu zalesněnou krajinou a prudce klesá do pobřežní nížiny. Zde je vádí svedeno do umělých vodotečí, které jsou zaústěny do Středozemního moře, přičemž úzký pruh pobřežní nížiny je z větší části stavebně využit.\n\n"}
{"id": "639627", "url": "https://cs.wikipedia.org/wiki?curid=639627", "title": "Nachal Ezov", "text": "Nachal Ezov\n\nNachal Ezov (: נחל אזוב) je vádí v severním Izraeli, v pohoří Karmel a v pobřežní nížině.\n\nZačíná v nadmořské výšce okolo 250 metrů nad mořem, v jižní části města Haifa, na zalesněných svazích lemovaných haifskými čtvrtěmi Achuza, Šambur a Karmelija. Odtud vádí směřuje k severozápadu zalesněnou krajinou a prudce klesá do pobřežní nížiny. Zde je vádí svedeno do umělých vodotečí, které jsou zaústěny do Středozemního moře, přičemž úzký pruh pobřežní nížiny je z větší části stavebně využit. Přímo v prostoru vstupu vádí Nachal Ezov do pobřežní nížiny vyúsťují z Karmelu Karmelské tunely zprovozněné roku 2010 jako jedna z největších dopravních staveb v Izraeli.\n\n"}
{"id": "639633", "url": "https://cs.wikipedia.org/wiki?curid=639633", "title": "Mořeplavec", "text": "Mořeplavec\n\nMořeplavec je cestovatel, námořník nebo obchodník plavící se po mořích a oceánech. V současnosti toto zaměstnání vykonává stále mnoho lidí, ale označení mořeplavec se používá jen ojediněle. V minulosti byli takto označováni významní objevitelé a cestovatelé jako byl například James Cook, Kryštof Kolumbus nebo Fernão de Magalhães, ale i běžní námořníci zaměstnaní na lodích obchodních společností nebo ve službách panovníků.\n\n"}
{"id": "639639", "url": "https://cs.wikipedia.org/wiki?curid=639639", "title": "Nachal Amik", "text": "Nachal Amik\n\nNachal Amik (: נחל עמיק, : \"Vádí al-Ghanuk\") je vádí v severním Izraeli, v pohoří Karmel.\n\nZačíná v nadmořské výšce okolo 250 metrů nad mořem, v západní části města Haifa, na zalesněných svazích lemovaných haifskými čtvrtěmi Kababir a Karmel Ma'aravi. Odtud vádí směřuje k severozápadu zalesněnou krajinou a prudce klesá k pobřeží Středozemního moře. Zde prochází haifskou čtvrtí Neve David, podchází těleso dálnice číslo 4 a ústí do moře. Horní tok vádí je využíván k rekreačním a turistickým účelům.\n\n"}
{"id": "639643", "url": "https://cs.wikipedia.org/wiki?curid=639643", "title": "Don't Cry", "text": "Don't Cry\n\n„Don’t Cry“ je píseň americké rockové skupiny Guns N' Roses. Vyšla ve dvou verzích, které vyšly současně na dvou různých albech. Původní verze se nachází na \"Use Your Illusion I\" jako v pořadí čtvrtá skladba, verze s alternativním textem je třináctou skladbou na \"Use Your Illusion II\". Obě verze se navzájem liší zejména textem slok a mírné rozdíly jsou i v tempu a melodii. Skupina napsala i třetí verzi skladby, a to ve svých začátcích v roce 1986.\n\nDoprovodné vokály zpívá v „Don’t Cry“ frontman skupiny Blind Melon a přítel Axla Rose Shannon Hoon. Ten se objevil i ve videoklipu k písni. Původně měla být „Don’t Cry“ prvním singlem vydaným k připravovaným albům \"Use Your Illusion I\" a \"II\", nakonec ji však předstihla skladba „You Could Be Mine“, jejíž vydání bylo naplánováno tak, aby se shodovala s datem uvedení filmu \"Terminator 2\" na trh.\n\nAxl Rose ve videu ze série \"Making F@#$ing Videos\" řekl, že píseň je o ženě, která opouští svého přítele. Inspirací byla dívka, se kterou chodil kytarista a spoluautor písně Izzy Stradlin, ale zajímal se o ní i Rose. Když se rozešla se Stradlinem, Rose se do ní zamiloval, a když ho odmítla, začal brečet. Poté, co ho dívka začala utěšovat slovy „Don’t cry“, si sedl k papíru a napsal text.\n\nTehdejší kytarista Guns N’ Roses Ron Thal během turné k \"Chinese Democracy\" hrál instrumentální verzi „Don’t Cry“ jako své kytarové sólo.\n\nPíseň dosáhla 10. místa v Billboard Hot 100 a stala se pátou písní skupiny, které se povedlo se dostat do první desítky tohoto prestižního žebříčku singlů.\n\nVideoklip k písni líčí námluvy mezi mužem a jeho snoubenkou a jeho emocionální rozpolcenost. I když je natočen v úplně jiném stylu než předchozí klipy Guns N' Roses, bývá považován za jeden z nejlepších z produkce skupiny. Obsahuje například scénu, kdy Slash zabije svoji přítelkyni, když shodí z útesu auto ve kterém spolu jedou a poté i svoji kytaru. Axl Rose později promluvil o velkých emocionálních problémech během natáčení videoklipu kvůli problémům se svou tehdejší láskou Eryn Everly.\nKytarista Izzy Stradlin, který je považován za spoluautora písně a v nahrávce hraje intro, v době natáčení klipu zrovna opouštěl kapelu, a tak se na něm nevyskytuje. Dizzy Reed je na okamžik ve videoklipu k vidění s tričkem s nápisem „Where is Izzy???“ – Kde je Izzy?. Axl Rose se v klipu objevil na hlavě s kšiltovkou se znakem baseballového týmu St. Louis Cardinals. Je možné, že čepice odkazuje na proslulý incident, kdy na koncertu v St. Louis Rose skočil do davu fanoušků, aby sebral muži v publiku fotoaparát. V jiném místě se zpěvák objevuje v psychiatrické ordinaci s kšiltovkou kapely Nirvana u nohou. Rose byl velký fanoušek Nirvany a dokonce požádal jejího zpěváka Kurta Cobaina o dvě společná vystoupení během turné k albům \"Use Your Illusion\". Cobain ovšem Guns N’ Roses neměl příliš v lásce a obě nabídky odmítl.\n\n\n\n"}
{"id": "639649", "url": "https://cs.wikipedia.org/wiki?curid=639649", "title": "Nachal Alija", "text": "Nachal Alija\n\nNachal Alija (: נחל עליה) je krátké vádí v severním Izraeli, v pohoří Karmel.\n\nZačíná v nadmořské výšce přes 150 metrů nad mořem, v západní části města Haifa, na návrších zastavěných haifskými čtvrtěmi Karmel Carfati a Ramat Ša'ul. Odtud vádí směřuje k západu, přičemž prudce klesá směrem k pobřeží Středozemního moře. Bezprostřední okolí toku je zalesněno, ovšem lemováno souvislou zástavbou města Haifa, zejména čtvrtí Kirjat Šprincak. Na jejím západním okraji pak je vádí svedeno do umělých vodotečí, podchází těleso dálnice číslo 4 a zaústěno do moře.\n\n"}
{"id": "639651", "url": "https://cs.wikipedia.org/wiki?curid=639651", "title": "Nachal Šikmona", "text": "Nachal Šikmona\n\nNachal Šikmona (: נחל שקמונה) je krátké vádí v severním Izraeli, v pohoří Karmel.\n\nZačíná v nadmořské výšce přes 150 metrů nad mořem, v západní části města Haifa, na návrší zastavěném haifskou čtvrtí Ramat Ša'ul. Odtud vádí směřuje k západu, přičemž prudce klesá směrem k pobřeží Středozemního moře. Bezprostřední okolí toku je zalesněno, ovšem lemováno souvislou zástavbou města Haifa, zejména čtvrtěmi Kirjat Šprincak a Ejn ha-Jam. Na jejím západním okraji pak je vádí svedeno do umělých vodotečí, podchází těleso železniční trati, dálnice číslo 4 a zaústěno do moře poblíž pahorku Tel Šikmona.\n\n"}
{"id": "639654", "url": "https://cs.wikipedia.org/wiki?curid=639654", "title": "Mikasa (1900)", "text": "Mikasa (1900)\n\nMikasa (: ) byla bitevní loď typu predreadnought Japonského císařského námořnictva. Byla jednou z šesti japonských bitevních lodí (\"Fudži\", \"Jašima\", \"Šikišima\", \"Hacuse\", \"Asahi\" a \"Mikasa\"), které tvořily hlavní námořní údernou sílu Japonska v rusko-japonské válce v letech 1904-1905. Ve službě byla v letech 1902–1923, přičemž od roku 1921 sloužila jako pomocná loď. Zůstala zachována jako muzejní loď.\n\nMikasa byla vrcholný predreadnought a koncepčně vycházela z předchozí Asahi. Největší změnou proti ní bylo rozdělení trupu na více vodotěsných úseků a celkově zdokonalení konstrukce trupu.\n\nHlavní výzbroj tvořila 4 děla 305mm/40 umístěná po dvou ve věži na přídi a zádi. Dostřel děl činil oficiálně 8 námořních mil, ale byly zaznamenány případy, kdy Japonci stříleli značně nepřesně i na 10 námořních mil. Rychlost palby byla v praxi zhruba jedna rána za 50 sekund. Hmotnost granátu byla 385,5 kg. Věže byly vybaveny výtahem a nabíjecím zařízením umožňujícím nabití při libovolném náměru a odměru (na rozdíl od předchozí třídy). Sekundární výzbroj tvořilo 14 děl 152 mm/40, která byla umístěna po pěti v kasematě na každém boku a zbývající děla byla umístěna na vrchní palubě. Hmotnost granátu byla 45,5 kg. Terciární výzbroj tvořilo 20 děl 76 mm/40 a 12 děl 47 mm/40. Pro zaměřování sloužily dva 120cm dálkoměry Barr & Stroud. Kromě děl byla Mikasa ještě vyzbrojena 4 torpédomety ráže 457 mm. Zbraní v době vzniku již překonanou byl kloun.\n\nLodní pancéřování bylo částečně z Harveyovy ocele a částečně z Krupovy ocele. Hlavní ochranou byl pancéřový pás v nejtlustším místě 229 mm silný pozvolna zeslabující směrem dolů a skokově směrem k přídi a zádi až na nejtenčích 102 mm. Traverznice, které pás spojovaly s barbetami hlavních věží měly tloušťku 356 – 152 mm.\nPancéřová paluba měla 51 mm (plochá část) a 76 mm (skosy). Délka pancéřové citadely byla 78 metrů z celkové délky lodi 131 m. Kasematy byly chráněny 152 mm pancířem z vnější strany a 51 mm pancířem ze zbývajících stran.\nVěže hlavních děl chránil pancíř 254 mm (čelo) a 203 mm (zbylé části).\nVelitelská věž měla tloušťku 381 mm (stěny) a 105 mm (strop). Záložní velitelská věž měla pancíř 76 mm.\n\nPohonná soustava byla tvořena 24 kotly Belleville a dvou vertikálních trojčitých strojních agregátů s celkovým výkonem 16 000 koňských sil. S tímto se dařilo dosahovat na svou dobu slušných 18,5 uzlů. Zásoba uhlí byla standardně 700 tun a dostačovala pro dojezd 8500 námořních mil při desetiuzlové rychlosti. Odlitek kormidelního rámu dodala továrna E. ŠKODA PILSEN.\n\nPosádku lodi tvořilo 40 důstojníků a 790 poddůstojníků a námořníků. Za války i s admirálským štábem byl počet lidí na palubě 940.\n\nLoď měla tmavě šedý (z dálky až černý) nátěr a na komínech po třech identifikačních bílých pruzích.\n\nBěhem této války byla vlajkovou lodí japonské \"Rengó Kantai\" (Spojeného loďstva) a také jeho 1. flotily. Mikasa se účastnila všech významnějších střetů a byla v nich mnohokrát poškozena. V bitvě u Šang-Tungu dostala 20 zásahů a od potopení ji možná dělila pouze lekážní plachta. Do přístavu se doplazila s 32 mrtvými a 80 zraněnými. V bitvě u Cušimy dostala loď zásahů ještě více a ztráty dosáhly 113 mrtvých a raněných.\n\nI po Válce měla loď pohnuté osudy i když už méně historicky zajímavé.\n\nPo skončení rusko-japonské války kotvila 11. září 1905 \"Mikasa\" v Sasebu. V 0:20 zpozorovala hlídka na lodi kouř unikající z větráku zadního skladiště 152mm granátů a v 0:30 došlo k malé explozi, po které vypukl požár. V 1:37 došlo k velké explozi, po které se \"Mikasa\" ve 2:30 potopila. Zahynulo 251 mužů a 340 bylo raněno. První tři pokusy o vyzvednutí selhaly, ale čtvrtý pokus uspěl a loď byla 8. srpna 1906 vyzdvižena a 22. srpna umístěna do suchého doku. Opravy v doku trvaly až do 24. dubna 1908.\nJedna z verzí příčin zní, že výbuch inicializovali japonští důstojníci, kteří nebyli spokojeni s výsledkem Porsmouthské konference.\n\nKe druhé explozi – tentokrát v předním překladišti prachových náloží – došlo 3. října 1912, když loď kotvila v Kóbe. Aby se zabránilo dalším explozím, byly přední muniční sklady zaplaveny. Během exploze zahynul \"santó suihei\" ( ~ námořník 3. třídy) N. Heidžiró a dalších osm námořníků bylo zraněno. Pozdější vyšetřování došlo k závěru, že se psychicky labilní lodník (japonsky santó suihei) Heidžiró takto rozhodl spáchat sebevraždu prostřednictvím šesti prachových náloží pro 305mm kanóny ukradených ze skladiště.\n\nZa první světové války už se loď bojů neúčastnila. Místo toho se dočkala překlasifikace na bitevní loď druhé třídy a poté dokonce na bitevní loď třetí třídy. Své definitivní klasifikace se dočkala až po válce, kdy byla 1. září 1921 překlasifikována na \"kaibókan\" 1. třídy (~ pomocná loď, třída udávala pouze velikost plavidla).\n\nBěhem hlídkování v Askoldském průlivu () v rámci mezinárodní intervence proti Sovětskému Rusku u Vladivostoku najela 16. září 1921 na mělčinu. Při uvolnění jí asistovaly \"kaibókany\" 1. třídy \"Fudži\" a \"Kasuga\" a oprava ve Vladivostoku trvala od 1. do 21. října. Poté loď přeplula do Maizurských doků, ale na moře se vrátila spíše symbolicky.\n\nNa Washingtonské konferenci bylo rozhodnuto o omezení tonáže jednotlivých námořnictev, což vedlo k vyřazení velkého množství lodí z činné služby, aby se Japonsko vešlo do přidělené kvóty celkového výtlaku. Japonci si v tomto vymohli výjimku a to tu, že \"Mikasa\" může být místo vyřazení zachována jako památník. Loď byla přepravena do Jokosuky, zde v pro tento účel vyhloubeném bazénu zasypána. Veřejnosti byla loď zpřístupněna 12. listopadu 1926.\n\nNavzdory zřejmému vyřazení byla loď na konci druhé světové války bombardována spojeneckými letadly. Po válce spojenci loď odzbrojili a dokonce se jeden čas uvažovalo o jejím předání Sovětskému svazu. (Z toho nakonec sešlo z důvodu špatného stavu lodi.) 14 let po válce byla loď uzavřena a nikdo se o ní nestaral. Až v roce 1960 započala rekonstrukce (mimo jiné na popud Ch. Nimitze). Rekonstrukce nebyla jednoduchá, protože díly pro ni nebyly k dispozici. Nakonec to Japonci vyřešili použitím některých dílů z dreadnoughtu Almirante Latorre, který byl v té době v Japonsku na sešrotování. Znovuotevření památníku pro veřejnost se konalo 27. května 1961. Loď je stále přístupná veřejnosti a jedná se o poslední predreadnought na světě.\n\n"}
{"id": "639655", "url": "https://cs.wikipedia.org/wiki?curid=639655", "title": "Seznam prvních dam Izraele", "text": "Seznam prvních dam Izraele\n\nToto je chronologický seznam prvních dam Izraele.\n\nPrvní dáma představuje neoficiální označení pro manželku prezidenta republiky, která plní reprezentativní, charitativní a jiné povinnosti. Úlohu a postavení manželky izraelského prezidenta neupravuje , ani jiná právní úprava.\n\n"}
{"id": "639657", "url": "https://cs.wikipedia.org/wiki?curid=639657", "title": "Anna Brikciusová", "text": "Anna Brikciusová\n\nAnna Brikciusová (* Praha) je česká violoncellistka. Narodila se v rodině s kulturním zázemím. Hře na violoncello se začala věnovat již v dětství. Po studiích na konzervatoři v Praze u prof. Jaroslava Kulhana a prof. Viktora Moučky absolvovala ve violoncellové třídě pod vedením prof. Vladana Kočího konzultace u prof. Stanislava Apolína.\n\nAktivně se účastnila mnoha violoncellových interpretačních kurzů. Mezinárodní mistrovské kurzy francouzsko-české akademie, mistrovské kurzy v Jihlavě, violoncellové mezinárodní interpretační kurzy. Vystupovala v České republice, Bosně a Hercegovině, Německu, Švédsku a Velké Británii. Hraje na violoncello zhotovené mistrem Benjaminem Patočkou roku 1913. Spolu se svým bratrem Františkem Brikciem se stala zakládající členkou violoncellového dua \"\"Duo Brikcius\"\". Oba společně vystoupili v rámci projektu \"\"Duo Brikcius - 2 Cellos Tour\"\" jak v České republice, tak i v zahraničí (Alžírsko, Bosna a Hercegovina, Německo, Polsko, Švédsko, Turecko, Velká Británie).\n\n\n"}
{"id": "639658", "url": "https://cs.wikipedia.org/wiki?curid=639658", "title": "Ennin", "text": "Ennin\n\nEnnin ( \"圓仁 nebo 円仁\") (794, Mibu, Točigi, Japonsko - 24. února 864, Japonsko) byl japonský buddhistický mnich a cestovatel.\n\nV prefektuře Točigi v chrámu Enrjaku-dži na hoře Hiei nedaleko Kjóta se stal buddhistickým knězem ve věku 14 let.\n\nV roce 838 podnikl cestu do Číny v době Dynastie Tchang. Studoval v Šan-tungu v klášteře korejských mnichů. V roce 840 se vypravil na pouť na horu Wu-Tchaj v provincii Šan-si, kde nějaký čas pobýval v buddhistickém chrámu. Později se vypravil do Čchang-anu, kde byl zasvěcen do rituálu mandala, o kterém psal při plavbě po Velkém kanálu.\n\nZ Čchang-anu se přes Luo-jang a Kchaj-feng vrátil do Šan-tungu a poté v roce 847 lodí zpět do Japonska. Protože se v Číně vzdělával a tudíž mu čínské hospodářství, politika a náboženství nebylo cizí, jsou jeho zprávy o Číně v období Dynastie Tchang poměrně přesné a věrohodné.\n\n\n"}
{"id": "639659", "url": "https://cs.wikipedia.org/wiki?curid=639659", "title": "Nachal Tan", "text": "Nachal Tan\n\nNachal Tan (: נחל תן) je krátké vádí v severním Izraeli, v pohoří Karmel.\n\nZačíná v nadmořské výšce přes 200 metrů nad mořem, v severní části města Haifa, v údolí lemovaném návršími zastavěnými haifskými čtvrtěmi Ramat Hadar a Vardija. Odtud vádí směřuje k severovýchodu, přičemž prudce klesá. Zleva přijímá vádí Nachal Even a pak zleva ústí do vádí Nachal Giborim, které jeho vody odvádí do Středozemního moře. Bezprostřední okolí toku je zalesněno, ovšem lemováno souvislou zástavbou města Haifa.\n\n"}
{"id": "639664", "url": "https://cs.wikipedia.org/wiki?curid=639664", "title": "Nachal Vardija", "text": "Nachal Vardija\n\nNachal Vardija (: נחל ורדיה) je krátké vádí v severním Izraeli, v pohoří Karmel.\n\nZačíná v nadmořské výšce přes 250 metrů nad mořem, v severní části města Haifa, v údolí lemovaném návršími zastavěnými haifskými čtvrtěmi Šambur, Romema a Vardija. Odtud vádí směřuje k východu, přičemž prudce klesá. Nachází se tu prameny \"Ajanot Vardija\" (עינות ורדיה). Bezprostřední okolí toku je zalesněno, ovšem lemováno souvislou zástavbou města Haifa. Zleva ústí do vádí Nachal Giborim, které jeho vody odvádí do Středozemního moře.\n\n"}
{"id": "639669", "url": "https://cs.wikipedia.org/wiki?curid=639669", "title": "Nachal Even", "text": "Nachal Even\n\nNachal Even (: נחל אבן) je krátké vádí v severním Izraeli, v pohoří Karmel.\n\nZačíná v nadmořské výšce přes 250 metrů nad mořem, v severní části města Haifa, v údolí lemovaném návršími zastavěnými haifskými čtvrtěmi Merkaz ha-Karmel, Ramat Hadar a Vardija. Odtud vádí směřuje k jihovýchodu, přičemž se prudce zařezává do okolního terénu. Pak ústí zleva do vádí Nachal Tan. Bezprostřední okolí toku je zalesněno, ovšem lemováno souvislou zástavbou města Haifa.\n\n"}
{"id": "639672", "url": "https://cs.wikipedia.org/wiki?curid=639672", "title": "Palmová fontána", "text": "Palmová fontána\n\nPalmová fontána (francouzsky \"fontaine du Palmier\"), též nazývaná fontána Châtelet (\"fontaine du Châtelet\") nebo Vítězná fontána (\"fontaine de la Victoire\") je novoklasicistní fontána v Paříži.\n\nKašna se nachází v 1. obvodu na náměstí \"Place du Châtelet\" mezi Théâtre du Châtelet a Théâtre de la Ville.\n\nPostavení fontány nařídil v roce 1806 Napoleon Bonaparte, aby připomínala jeho vítězství a zásobovala obyvatelstvo zdarma pitnou vodou. Projekt vedl inženýr François-Jean Bralle. Stavba byla dokončena v roce 1808.\n\nOd 5. února 1925 je fontána chráněná jako historická památka.\n\nFontána byla inspirována Napoleonovým tažením do Egypta. Má tvar sloupu zdobeného v horní části palmovými listy, podle kterých získala své jméno. Na sloupu jsou vytesány názvy vítězných bitev Napoleona v Itálii a Egyptě. Vrcholek sloupu zdobí pozlacená bronzová socha Vítězství třímající v rukách vítězné vavříny. Jejím autorem je sochař Louis-Simon Boizot. Tato socha je kopie, originál se nachází na nádvoří Musée Carnavalet. Základnu sloupu obklopují čtyři alegorické sochy představující Bdělost, Spravedlnost, Schopnost a Moudrost od stejného autora. Spodní nádrž okolo sloupu navrhl architekt Gabriel-Jean-Antoine Davioud a byla k fontáně přidána až v roce 1858. Je obklopena sochami Sfing chrlícími vodu, které vytvořil Henri-Alfred Jacquemart.\n\n"}
{"id": "639673", "url": "https://cs.wikipedia.org/wiki?curid=639673", "title": "Žižkův dub (Chotěboř)", "text": "Žižkův dub (Chotěboř)\n\nŽižkův dub u Chotěboře byl významný památný strom, který zmiňoval již Jan Evangelista Chadt-Ševětínský roku 1908. V roce 1912 jej použil jako ústřední objekt povídky \"Zrádce národa\" i Jaroslav Hašek.\n\n\nCesta z Chotěboře na sever se dělí na Libice, Novou Ves a Maleč. V těchto místech roste řada statných dubů. Jejich počet se blíží 120 ks. 60 stromů s obvodem kmene 3–4 m, 40 ks 4–5 m, 15 ks 5–6 m a 5 dubů s obvodem více jak 6 m. Z tohoto počtu je jen 11 stromů vyhlášených jako \"památný strom\" (stav v roce 2016) a ze zákona chráněno. Tyto stromy zbyly ze železnohorských doubrav. Mezi nimi, konkrétně u cesty na Libice, stával i památný Žižkův dub. Dnes již neexistuje, vichřice dne 18. 8. 1979 strom rozlomila vedví a dne 31. 7. 1981 byl definitivně odstraněn.\n\nU stromu údajně odpočíval Jan Žižka, když táhl roku 1424 k Přibyslavi. Příběh stromu má ale pokračování a souvisí s hostincem Panský dům v Chotěboři. Tam se podle pamětní desky právě roku 1424 Žižka zastavil na pivo a na tom samém místě sepsal roku 1912 povídku \"Zrádce národa\" i Jaroslav Hašek:\n\nZdejší rodák, rolník Jan Pavlíček, se před vlasteneckou poutí roku 1848 zastavil právě v této hospodě, kde si dal hrách s podmáslím, který ještě zapil místním pivem. Hned za Chotěboří pan Pavlíček pocítil, že na tuto kombinaci není jeho zažívání stavěné, seskočil z vozu a jediné místo v okolí, kam by se mohl skrýt před zraky svých sourodáků, byl statný dub u cesty. Nevšiml si včas, že místem jeho úlevy byl památný dub Jana Žižky – všimli si toho ale ostatní, a jako vlastizrádce ho vykázali ze svých řad.\n\n\n"}
{"id": "639676", "url": "https://cs.wikipedia.org/wiki?curid=639676", "title": "FM Logistic", "text": "FM Logistic\n\nFM Logistic S.A., dříve FAURE & MACHET S.A., je francouzská rodinná společnost poskytující služby skladování, co-packingu, dopravy a řízení dodavatelského řetězce. Zaměstnává 12 000 lidí a je přítomna ve 12 zemích světa.\n\n\n\n"}
{"id": "639677", "url": "https://cs.wikipedia.org/wiki?curid=639677", "title": "Nachal Sapir", "text": "Nachal Sapir\n\nNachal Sapir (: נחל ספיר, : \"Vádí al-Chatid\") je vádí v severním Izraeli, v regionu Vádí Ara.\n\nZačíná v nadmořské výšce přes 400 metrů nad mořem, na jižním okraji města Umm al-Fachm, poblíž vesnice Mej Ami a hranice mezi Izraelem a Západním břehem Jordánu. Vádí pak směřuje k severozápadu skrz město Umm al-Fachm, přičemž se prudce zařezává do okolního terénu. Okolí toku je převážně odlesněné a okolní svahy jsou pokryté zástavbou. Na severozápadním okraji města se vádí stáčí k jihozápadu a poblíž dálnice číslo 65 ústí zleva do vádí Nachal Iron (známého jako \"Vádí Ara\"), které jeho vody odvádí do Středozemního moře.\n\n"}
{"id": "639681", "url": "https://cs.wikipedia.org/wiki?curid=639681", "title": "Nachal Seraja", "text": "Nachal Seraja\n\nNachal Seraja (: נחל שריה, : \"Vádí al-Kusab\") je vádí v severním Izraeli, v regionu Vádí Ara.\n\nZačíná v nadmořské výšce okolo 400 metrů nad mořem, na jižním okraji vesnice Mej Ami, poblíž hranice mezi Izraelem a Západním břehem Jordánu. Jde o mělké údolí obklopené převážně zalesněnými svahy. Vádí pak směřuje k západu, respektive severozápadu, přičemž se postupně zařezává do okolního terénu a vytváří mohutný kaňon. Jihozápadně od vádí stojí na návrší vesnice al-Arian, přímo v údolí pak stojí živelně vzniklá osada al-Mu'alaka. Zde vádí zprava přijímá toky Nachal Dalit a vádí al-Mu'alaka. Stáčí se pak k jihozápadu a vede údolím, kde se lesnaté úseky střídají s rozptýlenou zástavbou, která pak houstne s tím, jak se vádí blíží k městu Ar'ara, na jehož severovýchodním okraji, poblíž dálnice číslo 65 ústí zleva do vádí Nachal Iron (známého jako \"Vádí Ara\"), které jeho vody odvádí do Středozemního moře.\n\n"}
{"id": "639685", "url": "https://cs.wikipedia.org/wiki?curid=639685", "title": "Nachal Dalit", "text": "Nachal Dalit\n\nNachal Dalit (: נחל דלית) je krátké vádí v severním Izraeli, v regionu Vádí Ara.\n\nZačíná v nadmořské výšce necelých 350 metrů nad mořem, západně od vesnice Mej Ami, poblíž pramene \"Ejn Dalit\" (עין דלית). Vádí pak směřuje k západu, přičemž se zařezává do okolního terénu. Ústí pak zprava do vádí Nachal Seraja poblíž živelně vzniklé osady al-Mu'alaka.\n\n"}
{"id": "639687", "url": "https://cs.wikipedia.org/wiki?curid=639687", "title": "Seznam císařství", "text": "Seznam císařství\n\nToto je seznam císařství podle jednotlivých kontinentů. V minulosti existovala na těchto kontinentech tato císařství:\n\n\n\n\n"}
{"id": "639691", "url": "https://cs.wikipedia.org/wiki?curid=639691", "title": "Vádí al-Mu'alaka", "text": "Vádí al-Mu'alaka\n\nVádí al-Mu'alaka (: ואדי אל מועלקה) je krátké vádí v severním Izraeli, v regionu Vádí Ara.\n\nZačíná v nadmořské výšce přes 300 metrů nad mořem, na západním okraji města Umm al-Fachm, severozápadně od vesnice Mej Ami. Napříč údolím zde vede lokální silnice 6535. Vádí pak směřuje k jihozápadu, přičemž se zařezává do okolního terénu. Ústí potom zprava do vádí Nachal Seraja v prostoru živelně vzniklé osady al-Mu'alaka.\n\n"}
{"id": "639697", "url": "https://cs.wikipedia.org/wiki?curid=639697", "title": "Viana", "text": "Viana\n\nViana je město v provincii Navarra, nacházející se v severním Španělsku. Má okolo čtyř tisíc obyvatel. Je zde pohřben Cesare Borgia, syn Rodriga Borgii (Alexandra VI.). Narodil se zde Francisco Gonzalez de Ibarra, působící jako misionář v jižní Kalifornii v letech 1820 až 1840.\n\nMěsto bylo založeno roku 1219 a v roce 1630 obdrželo městská práva. Původ názvu je odvozen z keltského kořene \"beann\", což znamená „návrší“ a vztahuje se k nedalekému kopci Alto de los Bojes. Městem prochází Svatojakubská cesta, návštěvníky láká i množství dochovaných historických staveb, především kostel zasvěcený Panně Marii, založený ve 13. století. Hlavním odvětvím ekonomiky je vinařství (město patří k oblasti Rioja), většina lidí v produktivním věku dojíždí za prací do Logroña.\n\nVětšina obyvatel hovoří kastilsky, zhruba desetina uvádí, že se domluví také baskicky. Ve Vianě žijí i malé komunity přistěhovalců, převážně z Maroka a Rumunska.\n\n\n"}
{"id": "639699", "url": "https://cs.wikipedia.org/wiki?curid=639699", "title": "Fontána Francouzského institutu", "text": "Fontána Francouzského institutu\n\nFontána Francouzského institutu (francouzsky \"Fontaine de l'Institut\") je bývalá fontána v Paříži, která se nacházela na prostranství před Francouzským institutem.\n\nFontána byla postavena na základě výnosu císaře Napoleon I. ze dne 2. května 1806, který přikázal zřídit v Paříži patnáct kašen. Stavbou této fontány byl pověřen architekt Antoine Vaudoyer (1756-1846). Kašna byla otevřena v roce 1811. Byla ovlivněna Napoleonovým tažením do Egypta, takže fontánu tvořily čtyři bronzové lvice chrlící vodu. Jedná se o repliky soch, které zdobily chrám Nektaneba I. v Sakkáře v Egyptě. Kopie těchto lvic zdobí již fontánu dell'Aqua Felice v Římě postavenou v roce 1585. Dnes jsou dvě sochy ze 4. století před naším letopočtem uloženy v Louvru a dvě ve Vatikánských muzeích.\n\nZrušení fontány prosadila v roce 1865 Francouzská akademie, jejíž členové si stěžovali, že je hluk vody ruší. Fontána tedy byla bez vody a sochy sloužily pouze jako výzdoba na náměstí. Nakonec byly odstraněny v roce 1950 a zakoupilo je město Boulogne-Billancourt, kam byly převezeny. Sochy byly rozděleny. Jedna dvojice byla umístěna v ulici \"Rue de l'Ancienne-Mairie\" a druhá do ulice \"Rue du 25-août-1944\". Dnes jsou všechny čtyři lvice opět pohromadě na náměstí \"Square des frères Farman\", kde opět plní svou funkci fontány.\n\n"}
{"id": "639701", "url": "https://cs.wikipedia.org/wiki?curid=639701", "title": "Antão de Miranda", "text": "Antão de Miranda\n\nAntão de Miranda (16. století) byl portugalský mořeplavec a objevitel. V roce 1524 vyplul kolem mysu Dobré naděje do Zadní Indie. Obeplul Malajský poloostrov, kde zakotvil na území Terengganu. Odtud se po souši vydali na pochod do hlavního města tehdejšího Siamu Ajutthaja. Byl prvním Portugalcem, který prozkoumal vnitrozemí Siamu.\n\n"}
{"id": "639702", "url": "https://cs.wikipedia.org/wiki?curid=639702", "title": "Gagarinův pohár", "text": "Gagarinův pohár\n\nGagarinův pohár je sportovní trofej udělovaná vítězi play-off Kontinentální hokejové ligy. Pohár váží 18 kg (40 liber), je tedy těžší než Stanley Cup, vyroben je ze stříbra a je pozlacený.\n\nPohár je pojmenován po Juriji Gagarinovi, protože poslední zápas v první sezóně, kdy jím byl vítěz soutěže dekorován, se hrál 12. dubna, tedy v den, kdy Gagarin v roce 1961 vzlétl do vesmíru. Podle komisaře ligy Alexandra Medveděva byl pohár pojmenován po Gagarinovi, protože si lidé mohou spojit jeho jméno s dosažením velkých úspěchů. Sám Gagarin hrál hokej, ačkoli samozřejmě ne na úrovni srovnatelné s KHL. Uvažovalo se i o pojmenování ocenění po sovětském hokejovém trenéru Anatoliji Tarasovovi označovaném za „otce ruského hokeje“. Přednost však dostal Gagarin a po Tarasovovi je pojmenována jedna ze čtyř divizí.\n"}
{"id": "639703", "url": "https://cs.wikipedia.org/wiki?curid=639703", "title": "Dystrofin", "text": "Dystrofin\n\nDystrofin je protein přítomný v malém množství v normální kosterní a srdeční svalové tkáni, ale chybějící u nemocných s Duchenneovou muskulární dystrofií a dalšími genetickými onemocněními (jako je Beckerova muskulární dystrofie nebo dilatační kardiomyopatie).\n\nGen pro dystrofin sídlí u člověka na chromozomu X a jeho dědičnost tedy podléhá vazbě na pohlaví. Je zajímavý tím, že tento gen je největším lidským genem vůbec – má od začátku ke konci 2,4 milionu párů bází. Jeho transkripce trvá odhadem 16 hodin. Obsahuje 79 exonů, které jsou v procesu zrání RNA pospojovány do jediného funkčního mRNA produktu, jenž je následně překládán v protein.\n\nDystrofin se vyskytuje na vnitřní straně cytoplazmatické membrány svalových buněk (myocytů). Váže se na další proteiny přítomné v této oblasti, jako je dystroglykan, syntrofin a zejména aktinová mikrofilamenta. Zřejmě zprostředkovává vazbu mezi vnitrobuněčným a mimobuněčným prostředím tím, že vytváří spojení mezi aktinovým cytoskeletem a proteiny extracelulární matrix a umožňuje jejich komunikaci.\n\nMutace (konkrétně delece) v genu pro dystrofin způsobuje snížení množství dystrofinu v tkáni a poškozuje schopnost svalu provádět z blíže nespecifikovaných důvodů svalový stah. Projevem této poruchy je obvykle určitá forma dystrofie, postupující a obvykle fatální svalové slabosti. Satelitní buňky totiž nejsou schopné zabránit poškozování svalu (nestíhají regenerovat) a dochází k jeho náhradě pojivovou tkání.\n"}
{"id": "639710", "url": "https://cs.wikipedia.org/wiki?curid=639710", "title": "Kontinentální pohár (KHL)", "text": "Kontinentální pohár (KHL)\n\nTento pohár je udělován vítězi základní části kontinentální hokejové ligy, neboli týmu který má po skončení sezóny nejvíce bodů.\n"}
{"id": "639712", "url": "https://cs.wikipedia.org/wiki?curid=639712", "title": "Seznam zelenohorsko-gorzowských biskupů a administrátorů", "text": "Seznam zelenohorsko-gorzowských biskupů a administrátorů\n\nToto je seznam administrátorů gorzowských (1945-1972), biskupů gorzowských (1972-1992) a biskupů zelenohorsko-gorzowských (od 1992)\n\n"}
{"id": "639713", "url": "https://cs.wikipedia.org/wiki?curid=639713", "title": "Pohár Západní konference (KHL)", "text": "Pohár Západní konference (KHL)\n\nTento pohár je udělován týmu, který se dostal do finále play-off ze západní konference Kontinentální hokejové ligy.\n"}
{"id": "639714", "url": "https://cs.wikipedia.org/wiki?curid=639714", "title": "Pohár Východní konference (KHL)", "text": "Pohár Východní konference (KHL)\n\nTento pohár je udělován týmu, který se dostal do finále play-off z východní konference Kontinentální hokejové ligy.\n"}
{"id": "639716", "url": "https://cs.wikipedia.org/wiki?curid=639716", "title": "Žižkovy duby (Chotěboř)", "text": "Žižkovy duby (Chotěboř)\n\nŽižkovy duby je nazývána skupina památných stromů - dubů letních - rostoucích severně od Chotěboře. Ty převzaly svůj název po původním Žižkově dubu, který mezi nimi stál do roku 1979, kdy byl poničen vichřicí a 31.7.1981 definitivně odstraněn.\n\n\nStromy rostou u rybníčka mezi silnicí Chotěboř - Libice, v poli mezi silnicí Chotěboř-Bezlejov a Chotěboř-Nová Ves a u bývalého rybníčka Koláč. 7 z 11 dubů spadá pod CHKO Železné hory. Duby číslo 9, 10 a 11 jsou v horším zdravotním stavu, trpí tracheomykózou.\n\n\n\n"}
{"id": "639718", "url": "https://cs.wikipedia.org/wiki?curid=639718", "title": "Nadace knížete z Lichtenštejna", "text": "Nadace knížete z Lichtenštejna\n\nNadace knížete z Lichtenštejna (něm. Stiftung Fürst Liechtenstein) je soukromá nadace knížete z Lichtenštejna. Tato nadace spravuje téměř veškerý majetek knížecího domu a jednu z největších soukromých sbírek umění na světě, LGT Group, muzeum a různé nemovitosti ve Vídni, zemědělské a lesnické závody v Rakousku, vinný sklep ve Vaduzu, jakož i podíly v mnoha ekonomických subjektech po celém světě.\n\nPřesná čísla ohledně hodnoty nadace nebyla nikdy zveřejněna, nicméně podle odhadů by mohla hodnota dosahovat řádu miliard švýcarských franků.\n\n"}
{"id": "639719", "url": "https://cs.wikipedia.org/wiki?curid=639719", "title": "Georges de La Tour", "text": "Georges de La Tour\n\nGeorges de La Tour [\"žorž de la túr\"] (13. března 1593 Vic-sur-Seuille - 30. ledna 1652 Lunéville) byl francouzský barokní malíř, po staletích zapomenutí znovu objevený až počátkem 20. století. Maloval náboženské i žánrové obrazy s charakteristickou náladou a dramatickým osvětlením.\n\nNarodil se v malé vesnici v Lotrinsku, asi 25 km severovýchodně od Nancy, jako druhé ze sedmi dětí pekaře. O jeho životě není mnoho známo. Malířství se učil snad v blízkém Nancy, ale v jeho obrazech je znát spíš vliv barokního naturalismu Caravaggiova, s nímž se mohl setkat nejspíše prostřednictvím tzv. Utrechtské školy (Hendrick Terbrugghen) roku 1616, kdy Utrecht navštívil. 1617 se oženil s Dianou le Nerf a roku 1620 si zařídil ateliér v jejím rodišti Lunéville, kde měl značný úspěch a stal se zámožným měšťanem. Po vypálení města roku 1638 odešel do Paříže a stal se dvorním malířem francouzského krále Ludvíka XIII. Po návratu do Lunéville pracoval pro zdejší měšťany i pro lotrinského vévodu. Později se zúčastnil františkánského hnutí a maloval převážně náboženská témata. Zemřel při morové epidemii s dalšími členy své rodiny roku 1652. Jeho syn Étienne (*1621) byl také malíř.\n\nZačal malovat už jako malý chlapec, jeho raná díla vykazují zřetelný vliv caravaggiovské školy a mají často žánrová témata: žebráci, hudebníci, hráči a kartářky, ale i světci, ovšem vždy také jako chudí lidé. Zralá díla hlavně náboženského obsahu se vyznačují jednoduchostí a prostotou, výjevy jsou velmi často noční s efektním osvětlením svíčky. Protože brzy po smrti upadl v zapomenutí, byla jeho díla často připisována jiným malířům, například Guido Renimu, Zurbaránovi nebo Velazquezovi. Teprve roku 1915 určil německý historik umění H. Voss několik známých obrazů jako díla La Tourova a na souborné výstavě roku 1934 už jich bylo 13. Dnes je známo asi 40 La Tourových obrazů, které jsou v těch nejznámějších galeriích po celém světě.\n\n\n"}
{"id": "639721", "url": "https://cs.wikipedia.org/wiki?curid=639721", "title": "Žralok šotek", "text": "Žralok šotek\n\nŽralok šotek (\"Mitsukurina owstoni\") je jediným žijícím druhem žraloka z čeledi hlavorohovitých. Je považován za živoucí fosílii, neboť se za desítky milionů let vývoje téměř nezměnil. Žije především při pobřeží Japonska, Nového Zélandu a Jižní Afriky, nálezy z jiných oblastí jsou vzácné.\n\nŽralok šotek má na hlavě výrazný „bodec“, jehož relativní velikost s rostoucím věkem klesá. V rypci je velké množství smyslových kanálků, což mu pomáhá při vyhledávání kořisti. Jeho tělo má růžovou či světle hnědou barvu, a to kvůli jemné částečně průhledné kůži, skrz níž prosvítají cévy a krev. Mladí jedinci jsou zbarvení doběla. Čelisti jsou „vysouvací“. Oči má malé, ale funkční. Jde o žraloka žijícího v hloubkách 40–1300 metrů, mnohdy se pohybuje u dna. Dorůstá průměrně délky 3 až 4 metry. Největší jedinci můžou měřit až okolo 6 metrů. O jeho biologii a chování se ví jen minimum informací. Živí se především rybami, hlavonožci a korýši.\n\n"}
{"id": "639725", "url": "https://cs.wikipedia.org/wiki?curid=639725", "title": "Eastern Bloc (album)", "text": "Eastern Bloc (album)\n\nEastern Bloc \"(angl. Východní blok)\" je druhé studiové album skupiny Eastern Bloc, vydané v roce 1987.\n\n"}
{"id": "639729", "url": "https://cs.wikipedia.org/wiki?curid=639729", "title": "Triny", "text": "Triny\n\nTriny je česko-rómské pěvecké trio, které od roku 1999 tvoří Iveta Kováčová (mimo jiné také bývalá televizní hlasatelka), Dagmar Podkonická a Jana Procházková. Jejich hudba je žánrově poměrně obtížně zařaditelná, kromě rómské a české lidové hudby zde lze najít stopy i z oblastí moderní pop-music, dále prvky world music, blues, folku i jazzu. V roce 2011 skupina ukončila činnost.\n\n\n"}
{"id": "639734", "url": "https://cs.wikipedia.org/wiki?curid=639734", "title": "Mu-wang", "text": "Mu-wang\n\nMu-wang (, volně česky „Vážný král“) (cca 1000 let př. n. l. – cca 920 př. n. l.) byl pátým vládcem staročínské dynastie Západní Čou, který panoval téměř šedesát let. \n\nProslavil se jako cestovatel a dobyvatel výpravami do dalekých krajů v západní Číně. Tam se snažil vymýtit útočníky. Ve své vášni dobývat vedl obrovskou armádu proti Čchüan-žungům (), což byla etnická skupina žijící na západě Číny. Podle pověstí zavítal i do hor Kchun-lun. Během jeho panování byla moc Západních Čouů na svém vrcholu. Jeho cesty mu umožnily kontakt s mnoha kmeny, které ovlivňoval a buď je připojil k říši dobrovolně, nebo si je podmanil. Jeho cesty na západ byly v pozdější době literárně zpracovány v díle \"Život syna nebes Mu\" (\"Mu tchien c’čuan\") ve 4. století př. n. l..\n\n\n"}
{"id": "639737", "url": "https://cs.wikipedia.org/wiki?curid=639737", "title": "Dmychadlo", "text": "Dmychadlo\n\nDmychadlo je stroj pro stlačování (tlakem do 0,3 MPa) a dopravu plynů, nejčastěji vzduchu. Běžná provedení dmýchadel dokáží při otáčkách 1000/min dopravit až 400 m³/min. Dmychadla se používají například v metalurgii, v dolech, v chemickém průmyslu a pro vznášedla.\n\nPrůmyslová dmychadla se dělí na dmychadla s bočním kanálem a Rootsova dmychadla. Dmychadla s bočním kanálem využívají k vytváření laminární proudění kolem rotoru. Rootsova dmychadla pracují na principu rotujících ledvin, které odčerpávají vzduch z vstupu a vyfukují je na výstupu. Oba typy dmychadel lze použít jako vývěvy, nebo jako kompresory.\n\n"}
{"id": "639739", "url": "https://cs.wikipedia.org/wiki?curid=639739", "title": "Hra s nulovým součtem", "text": "Hra s nulovým součtem\n\nHra s nulovým součtem je termín používaný v teorii her. Patří do skupiny her popisující antagonistické konflikty – co jeden hráč získá, druhý ztrácí, takže spolupráce v těchto konfliktech nemá smysl. Jakoukoliv hru s konstantním součtem lze transformovat na ekvivalentní hru s nulovým součtem, protože přičtením konstanty ke všem hodnotám výplatní funkce nedojde ke změně jejího řešení.\n\nJednoduchým názorným příkladem zde může být například hra – kámen, nůžky, papír. Pokud bychom hráli o 1 Kč, tak ten kdo vyhraje, získá 1 Kč, ten kdo prohraje −1 Kč. 1 + (−1) = 0, proto hra s nulovým součtem.\n\nZákladním modelem hry s nulovým součtem a vůbec modelem celé teorie her je hra v normálním tvaru. Ta je charakterizována 3 množinami:\n\nDůležitým předpokladem v této hře je, že jsou hráči inteligentní (chovají se racionálně), tj. chtějí maximalizovat hodnotu své výplatní funkce. Dále že mají hráči dokonalé informace, tj. znají možnosti (strategie) a výplatní funkce ostatních hráčů.\n\nJakoukoliv hru s konstantním součtem můžeme transformovat na ekvivalentní hru s nulovým součtem. Pokud budeme pro zjednodušení uvažovat hru dvou hráčů, je hra s konstantním součtem ve svém normálním tvaru definována jako\n\nformula_1\n\nkde pro libovolné strategie \"x∈X\", \"y∈Y\" a \"K\" je libovolné reálné číslo. Pro hru s nulovým součtem je \"K=0\". Pro tuto hru platí, že přičteme-li určitou konstantu ke všem hodnotám výplatní funkce, řešení zůstává stejné. Výplatní funkce pro hru s nulovým součtem pak vypadá takto:\n\nformula_2\n\nCílem každé hry v teorii her je samozřejmě nalézt návod pro optimální chování jednotlivých hráčů. Pokud tedy i nadále budeme uvažovat hru dvou hráčů, označíme si optimální strategii hráče 1 jako \"x°∈X\", ke které existuje optimální strategie hráče 2 \"y°∈Y\" . Pro výplatní funkce hráčů platí:\n\nformula_3 a formula_4\n\nPro zjednodušení výpočtu se i u her s konstantním součtem můžeme omezit na hru s nulovým součtem, označíme si výplatní funkci hráče 1 jako \"f(x, y) = f(x, y)\" a výplatní funkci hráče 2 jako \"f(x, y) = -f(x, y)\". Z tohoto zjednodušení vyplývá, že pro popis řešení hry není potřeba brát v úvahu výplatní funkci druhého hráče, neboť ta obsahuje pouze opačné hodnoty výplatní funkce prvního hráče. Výše uvedené podmínky nerovnosti lze tedy uvést zjednodušeně ve tvaru:\n\nformula_5\n\nTyto nerovnosti vyjadřují fakt, že pokud se jeden z hráčů odchýlí od své optimální strategie, zatím co druhý hráč zůstane u své optimální strategie, hráč, který se odchýlil si nemůže v žádném případě polepšit. V nejlepším případě jeho výhra zůstane stejná.\n\nTakto definované optimální strategie představují tzv. Nashovu rovnováhu (Nashovo rovnovážné řešení) a nazýváme je rovnovážnými strategiemi.\n\nPokud je prostor strategií konečný, můžeme hru s nulovým součtem vyjádřit maticí \"A = (a), i = 1, 2..., m; j = 1, 2..., n\". Řádky matice odpovídají strategiím hráče 1 a sloupce matice odpovídají strategiím hráče 2. Pokud hráč 1 zvolí i-tou strategii a hráč 2 j-tou strategii, hodnota \"a\" odpovídá výplatě hráče 1. Výplata hráče 2 je pak definována jako opačná hodnota \"a\" tedy \"-a\". Tento model se nazývá maticová hra a matici A nazýváme výplatní maticí.\n\nformula_6\n\nŘešení této hry respektive Nashovo rovnovážné řešení získáme nalezením sedlového bodu matice A (výplatní matice hráče 1). Sedlový bod odpovídá největší hodnotě ve sloupci a zároveň nejmenší hodnotě ve svém řádku (oba hráči chtějí maximalizovat svůj zisk, je třeba si uvědomit, že výplata hráče 2 odpovídá \"-a\"; pokud vybereme minimum v řádku, pro hráče 2 je to maximum). Nalezneme-li sedlový bod s hodnotou \"a\", potom i-tá strategie hráče 1 a j-tá strategie hráče 2 jsou optimální rovnovážné strategie a tuto hodnotu \"a\" nazýváme cenou hry. Takto nalezené řešení nazýváme Nashovou rovnováhou (rovnovážným řešením) v ryzích strategiích.\n\nPři hledání sedlového bodu matice (Nashovy rovnováhy) mohou nastat tyto tři případy:\n\nVýše uvedené možnosti ukazují následující příklady. Postupuje se tak, že napřed se vyberou maxima ve sloupcích a ty se označí kulatými závorkami. Poté se vyberou minima v řádcích a označí se hranatými závorkami. Prvek, který bude ohraničen jak kulatými, tak hranatými závorkami je sedlový bod matice.\n\nformula_7\nMatice má jeden sedlový prvek.\n\nformula_8\nMatice má čtyři sedlové prvky.\n\nformula_9\nMatice nemá žádný sedlový prvek.\n\nObčas je možné si hledání optimálního řešení značně zjednodušit. S výplatní maticí lze zacházet jako s kteroukoliv jinou maticí, můžeme tedy využít dominovanosti. Racionální hráč nebude volit strategii, v níž jsou všechny hodnoty prvků menší než všechny prvky z jiné dostupné strategie. V konkrétním případě hry dvou hráčů, hráč 1 nikdy nebude volit řádek matice se všemi prvky menšími, než jsou v jiném řádku a analogicky hráč 2 nebude volit sloupec, kde jsou všechny prvky větší než v jiném sloupci.\n\nKdyž nelze ve výplatní matici nalézt sedlový bod, neznamená to, že pro danou hru neexistuje Nashovo rovnovážné řešení. Znamená to pouze to, že dosavadní výklad nebyl dostatečný pro nalezení rovnovážných strategií ve všech rozhodovacích situacích. Obecné řešení maticových her si lze dobře ukázat na známe hře kámen, nůžky, papír. Jedná se opět o hru 2 hráčů, kde každý z nich má na výběr ze tří strategií. Buď zvolí kámen, nůžky nebo papír. Pokud oba zvolí stejnou strategii, dojde k remíze a hra by se opakovala do té doby, než by došlo k výhře (prohře) jednoho z hráčů. V následujícím příkladě však budeme uvažovat pouze 1 kolo hry a pokud dojde k remíze, hra skončí remízou.\n\nVýplatní matice hráče 1 vypadá takto:\nformula_10\n\nJak je vidět ve výplatní matici není žádný sedlový bod, přesto tuto hru hrajeme a známe své odpovídající rovnovážné strategie, které náhodně vybíráme, každou s pravděpodobností 1/3.\nPro oba hráče je tak rovnovážnou strategií vektor (1/3, 1/3, 1/3). Tyto strategie nazýváme smíšenými (pravděpodobnostními) strategiemi. Ryzí strategie jsou tedy zvláštním případem (podmnožinou) smíšených strategií, kdy jedna z pravděpodobností je rovná jedné a ostatní pravděpodobnosti jsou rovny nule. I pro smíšené strategie platí, že odchýlí-li se hráč od své optimální strategie, nemůže si polepšit. Nejlépe skončí se stejným výsledkem. Pokud tedy nějaká hra nemá řešení v ryzích strategiích, použije se tzv. smíšeného rozšíření maticové hry. Ve smíšeném rozšíření budou nyní prostory strategií odpovídat vektoru pravděpodobností, s kterým hráč zvolí určitou strategii.\n\nformula_11\n\nformula_12\n\nHodnota výplatní funkce pak udává očekávanou střední hodnotu výhry. Opět zde platí, že v případě hry s nulovým (resp. konstantním) součtem stačí sledovat výplatní funkci prvního hráče.\n\nformula_13\n\nPro maticové hry platí tzv. základní věta maticových her:\n\nTa tvrdí, že pro každou matici \"A\" existují vektory \"x°\" a \"y°\" (° = rovnovážné strategie), pro které platí tato nerovnice:\n\nformula_14\n\nTato nerovnice je upravená definice Nashovy rovnováhy ve smíšených strategiích. Dá-li se hra vyjádřit maticovou hrou o rozměru m×2 nebo n×2, lze k nalezení rovnováhy použít grafickou metodu. V obecném případě se dá řešení získat vypočítáním úlohy lineárního programování simplexovou metodou. Tento postup si lze rozdělit do dvou částí. V prvním kroku je nutné ověřit, zdali výplatní matice neobsahuje záporné prvky. Pokud ano, je nutné ji převést na strategicky ekvivalentní matici s pouze kladnými prvky. Toho lze docílit přičtením konstanty C ke všem prvkům matice. Cena hry je potom rovna \"v + c\". V druhém kroku je již možné přistoupit k řešení úlohy lineárního programování. Na výběr jsou samozřejmě 2 možnosti výpočtu – minimalizovat nebo maximalizovat. (Obecně se z výpočetního hlediska doporučuje spíše maximalizace.)\n\nMinimalizovat\n\nformula_15\n\nza podmínek\n\nformula_16\n\nformula_17\n\nformula_17\n\nformula_17\n\nformula_20\n\nformula_21\n\nnebo\n\nMaximalizovat\n\nformula_22\n\nza podmínek\n\nformula_23\n\nformula_17\n\nformula_17\n\nformula_17\n\nformula_27\n\nformula_28\n\nAť už je tedy úloha řešena minimalizací nebo maximalizací, v simplexové tabulce se nachází řešení obou úloh, tj. určí se rovnovážné strategie \"x°\" a \"y°\" a z hodnoty účelové funkce cena hry v. Jelikož jsou všechny prvky \"a\" kladné, obě úlohy mají přípustné řešení a tedy i řešení optimální.\n\nPro důkaz základní věty maticových her, byla v předchozí kapitole použita metoda hledání rovnovážných strategií pomocí řešení úlohy lineárního programování. Co se týče výpočetní efektivnosti, nemá tato metoda konkurenci. Je to dáno i tím, že v dnešní době existuje pro řešení těchto úloh mnoho počítačových aplikací, které prošly dlouholetým vývojem až k relativní dokonalosti. V předchozí kapitole byla pro nalezení řešení vyzdvihnuta především simplexová metoda, řešení je ovšem možné nalézt pomocí jakékoli metody lineárního programování. V literatuře o maticových hrách se dají nalézt ještě další metody, které nejsou závislé na postupech lineárního programování a pomocí nichž lze rovnovážné strategie také nalézt\n\nTuto metodu lze použít pouze v případě, že hráč 1 má pouze 2 ryzí strategie a je možné ji řešit pomocí grafického znázornění soustavy lineárních funkcí a nalezení maxima z těchto funkcí odvozené.\n\nUvažujme tedy hru s maticí typu (2,n)\nformula_29\n\nProtože má hráč na výběr pouze ze 2 strategií, může být smíšená strategie popsána jediným parametrem x∈ <0,1>. Tento parametr udává pravděpodobnost volby první strategie. Pravděpodobnost volby druhé strategie pak odpovídá \"1-x\". Střední hodnoty výhry hráče 1 jsou při ryzích strategiích hráče 2 následující:\n\nformula_30\n\nV grafickém znázornění jsou to přímky definované na intervalu <0,1>. Sestrojením grafu a nalezením maxima zjistíme hodnotu \"x\" i cenu hry. Rovnovážné strategie hráče 1 jsou pak \"[x, 1-x]\". Pro nalezení rovnovážných strategií hráče 2 se využije věty o komplementaritě z teorie duality v lineárním programování. Při hledání hodnoty \"x\" z grafu mohou nastat některé komplikace. Především maximu se může nacházet v bodě \"x=0\" nebo\" x=1\". Pak má hráč 1 ryzí rovnovážné strategie a hráč 2 rovněž. Nebo se může stát, že hodnota \"x\" není určena jednoznačně, to znamená že existují alternativní rovnovážné strategie.\n\nPopsaná grafická metoda lze upravit i pro matice typu (m, 2) a za cenu jistých komplikací i pro matice typu (3, n) a (m, 3)\n\nG.W.Brown navrhl metodu pro vyhledávání rovnovážných strategiích v maticových hrách, která vychází z přirozeného principu postupného učení z konfliktních situací. Tuto metodu nazval metodou fiktivní hry. Používat tuto metodu při hledání rovnovážného řešení v běžné maticové hře nemá žádný význam, protože existují mnohem efektivnější metody, s kterými je nalezení řešení podstatně jednodušší. Princip této metody je však možné uplatnit i v modelech jiných rozhodovacích situací, pro které nejsou žádné metody k nalezení optimálního řešení k dispozici. Díky této metodě lze nalézt alespoň přibližné odhady optimálních strategií. Důkaz konvergence metody fiktivní hry (uveden v knize) k rovnovážným strategiím maticových her je jeden z nejsložitějších, který se v teorii maticových her vůbec vyskytuje.\n\nPro jednoduché objasnění principu fiktivní hry si lze představit maticovou hru, kde 2 hráči hrají opakovaně partie matice A, přičemž si své rovnovážné strategie neumějí vypočítat. Aby se hráč správně rozhodl, bude sledovat volbu strategie hráče 2 a přitom bude svoji strategii přizpůsobovat tak, aby maximalizoval svoji výhru. Vedou-li si oba hráči záznam o tom, které strategie kolikrát použili, můžou získat odhad svých smíšených rovnovážných strategií tak, že vydělí počty použitých strategií počtem odehraných fiktivních partií.Stupeň přiblížení ke správným hodnotám je možné odhadnout z intervalového odhadu ceny hry, který lze získat při realizaci výpočetního schématu.\n\nJedná se o metodu, kterou navrhli G. W. Brown a J. von Neumann. Řešit maticovou hru soustavou diferenciálních rovnic je opět trochu zbytečné, když lze tyto úlohy řešit prostředky lineární algebry. Tato metoda má však pozoruhodné rysy, proto stojí za zmínku. Jedná se o matematickou formulaci intuitivního postupu jak najít optimální strategie postupným zlepšováním libovolné výchozí strategie.\n\nPrincip této metody se opírá o následující větu:\n\nKe každé maticové hře s obecnou maticí B existuje hra s maticí A, která je asymetrická, přičemž obě hry jsou ekvivalentní v tom smyslu, že rovnovážné smíšené strategie jedné hry lze získat z rovnovážných strategií druhé hry provedením několika elementárních aplikací.\n\nPři skutečném použití této metody pro výpočet rovnovážných strategií je nutné soustavu diferenciálních rovnic řešit numerickými metodami a výsledný algoritmus je velmi podobný metodě fiktivní hry. Více o této metodě viz\n\n\n"}
{"id": "639750", "url": "https://cs.wikipedia.org/wiki?curid=639750", "title": "Alias (album)", "text": "Alias (album)\n\nAlias je album českého kytaristy a baskytaristy Ivana Krále, Ivana Hlase, Davida Kollera a Karla Šůchy.\nVšechnu hudbu napsal Ivan Král, všechny texty Ivan Hlas, mimo skladby č. 10, ten napsal Karel Šůcha.\n\n\n"}
{"id": "639752", "url": "https://cs.wikipedia.org/wiki?curid=639752", "title": "Oxid inditý", "text": "Oxid inditý\n\nOxid inditý (InO) je oxidem india, které v něm má oxidační číslo III.\n"}
{"id": "639753", "url": "https://cs.wikipedia.org/wiki?curid=639753", "title": "Janovská lípa", "text": "Janovská lípa\n\nJanovská lípa je pravděpodobně nejmohutnějším památným stromem okresu Bruntál. I přes svůj vysoký věk a rozměry byla jako památný strom dlouho opomíjena. To se změnilo až její nominací do ankety Strom roku.\n\n\nLípa roste při úpatí svahu nedaleko domu č. 120.\n\nRozměrný kmen obsahuje otevřenou a dosud (2010) nezastřešenou dutinu. Kmen i koruna jsou původní. V minulosti byla dutina vyčištěna a větve zpevněny stahovacími popruhy.\n\nPřed odsunem roku 1945 vzpomínala Janovská rodačka na příběh, který zažila její matka jako roční dítě. Za prusko-rakouské války v roce 1866 obsadili v létě město Prusové. Mladá matka s roční dcerou si tehdy sice stihla sbalit věci, ale už nestačila utéct. V zoufalství se schovala v dutině staré lípy, protože měla strach z vojáků, o kterých slyšela, že rabují a plení. Vojáci se ale nakonec ukázali být velmi slušní a dokonce pomáhali místním se sklizní.\n\n\n\n"}
{"id": "639761", "url": "https://cs.wikipedia.org/wiki?curid=639761", "title": "Moskevská církevní provincie Matky Boží", "text": "Moskevská církevní provincie Matky Boží\n\nMoskevská církevní provincie Matky Boží je církevní provincie římskokatolické církve na území Ruska.\n\nNa území Ruska se větší počet římských katolíků objevil až s ruskou západní expanzí v 18. století, zejména na úkor převážně katolického Polska. Tato území patřila k Hnězdenské církevní provincii, jejíž sídlo se po dělení Polska ocitlo na území Pruska, a ke Lvovské církevní provincii, jejíž sídlo bylo na území Rakouska. Carevna Kateřina II. Veliká usilovala o vynětí ruského území z pravomoci těchto církevních metropolí, a proto nechala vytvořit roku 1783 nejprve novou arcidiecézi se sídle v Mohylevě (nyní Bělorusko). Roku 1798 byla pro Rusko zřízena samostatná Mohylevská církevní provincie; jejím sídlem byl zprvu skutečně Mohylev, od roku 1873 však metropolita sídlil v Petrohradě. Této provincii podléhalo celé dnešní ruské území fakticky až do roku 1926 a teoreticky až do roku 1991.\n\nNa území Sovětského svazu byla římskokatolická církev pronásledována a její církevní organizace byla rozvrácena. Roku 1926 byla - bez ohledu na dosavadní diecézní členění - utvořena soustava apoštolských administratur, ale i ta brzy přestala fakticky fungovat. Uspořádání církevních poměrů bylo možné až od 90. let 20. století. Roku 1991 byla obnovena diecézní organizace na Ukrajině a v Bělorusku, kde byly obnoveny církevní provincie Lvovská a (Minsko-)Mohylevská, území Ruska z nich však bylo definitivně vyňato. Byly místo toho vytvořeny dvě (od roku 1999 čtyři) apoštolské administratury podléhající přímo Svatému stolci.\n\nApoštolskou konstitucí papeže Jana Pavla II. \"Russiae intra fines\" ze dne 11. února 2002 byla vytvořena Moskevská církevní provincie Matky Boží (\"Provincia ecclesiastica Moscoviensis Matris Dei\") zahrnující téměř veškeré území Ruska.\n\nÚzemí Kaliningradské oblasti patřilo po pokřtění Prusů až do reformace (1563) k Rižské církevní provincii a poté k varmijské diecézi, která byla nejprve podřízena přímo Svatému stolci, v letech 1930-1972 patřila k Vratislavské církevní provincii a v letech 1972-1992 k Varšavské církevní provincii. Již roku 1991 však byla Kaliningradská oblast formálně přičleněna k ruské církevní organizaci (apoštolská administratura Evropské Rusko). Jediným územím Ruska, které v současnosti nespadá pod Moskevskou církevní provincii Matky Boží, je apoštolská prefektura Južno-Sachalinsk.\n\nÚzemí provincie se člení na tyto diecéze (všechny vznikly roku 2002):\n\nV čele Moskevské církevní provincie Matky Boží stojí arcibiskup-metropolita moskevský, v současnosti (od roku 2007) je to Paolo Pezzi.\n\n\n"}
{"id": "639772", "url": "https://cs.wikipedia.org/wiki?curid=639772", "title": "Poutní cesta Mimoň", "text": "Poutní cesta Mimoň\n\nPoutní cesta Mimoň je městská naučná stezka po církevních památkách města Mimoň. Byla vybudována v roce 2007, obsahuje devět očíslovaných zastavení na okruhu dlouhém 2 km. Na každém zastavení je tabulka s informacemi a fotografií.\n\nCelý okruh vznikl v roce 2007 z projektu \"Rozvoj cestovního ruchu v pohraničí\", na který město Mimoň získalo dotaci z fondů Evropské unie. Další památky na okruhu (např. altán na Kalvárii) byly upraveny z obdobného fondu \"Záchrana drobných památek místního významu\".\n\nNa každém z míst je informační tabule o popisem včetně historie a fotografií památky. Okruh začíná u Božího hrobu v Lužické ulici. Objekty jsou většinou zrenovovány. Řada jich je zapsána v celostátním seznamu kulturních památek.\n\nV Mimoni bylo vybudováno několik naučných stezek a všechny se prolínají s některou z památek Poutní cesty Mimoní. Novou je Poutní cesta Českolipskem, které vede od Žitavy přes Mimoň, Zákupy do Horní Police. Již v roce 1866 byla zřízena naučná stezka Po stopách války roku 1866, která zahrnovala v Mimoni Boží hrob, další známé stezky po kraji byly určeny zbožným poutníkům. V prostoru náměstí se mimoňská poutní stezka dotýkala zde začínající Naučné stezky Ralsko. Ta byla vedena po dálkové červené trase KČT od České Lípy přes Ralsko dál na Stráž pod Ralskem.\n\n\n\n"}
{"id": "639775", "url": "https://cs.wikipedia.org/wiki?curid=639775", "title": "Nerůst", "text": "Nerůst\n\nNerůst je politické, ekonomické a sociální hnutí vycházející z environmentalismu, antikonzumerismu a antikapitalismu. Polemizuje s jedním z ústředních cílů mainstreamové ekonomie maximalizovat hospodářský růst. Aktivisté a myslitelé zastávající myšlenku nerůstu jsou přesvědčeni, že za většinou ekologických a sociálních problémů stojí nadprodukce a příliš velká spotřeba. Důležité přitom je, že klíčem k „nerůstové“ společnosti není osobní mučednictví a pokles kvality života. Zastánci nerůstu chtějí maximalizovat štěstí a kvalitu života skrze umenšení spotřeby – tedy společnou prací a menší spotřebou spolu s větším zaměřením na umění, hudbu, rodinu, kulturu a společenství.\n\nNa úrovni jednotlivce má být nerůstu dosaženo dobrovolnou skromností. Naopak globální řešení prosazovaná příznivci nerůstu zahrnují regionalizaci ekonomiky, s cílem odstranit závislost lidstva na fosilních palivech a umenšit jeho ekologickou stopu. Nerůst oponuje udržitelnému rozvoji, neboť udržitelný rozvoj si klade za cíl řešení ekologických otázek, činí tak ale s cílem podpořit ekonomický růst, který (jak teoretici nerůstu tvrdí) nedokázal zlepšit životy lidí a nevyhnutelně vede k hlubším škodám na životním prostředí. Tím se nerůst staví do ostrého rozporu se současným kapitalismem, v minulosti ovšem kritizoval i socialismus a jiné formy průmyslové společnosti.\n\nNerůst je hnutí známé především environmentálně smýšlejícím jedincům, a přesto se stále více dostává do povědomí ostatním ve společnosti. Toto hnutí usiluje o tzv. udržitelný nerůst – snížení materiálového a energetického výdeje ekonomickými systémy. Silný důraz je zároveň kladen i na sociální spravedlnost a rovnost. Nejsilnější je toto hnutí ve Francii, Španělsku a Itálii. Má širší cíle než například Transition town – oproti nim více zdůrazňují distribuční spravedlnost a solidaritu, usilují o politické změny. Nerůst taktéž zdůrazňuje problém rostoucího materiálového a energetického průtoku systémem a s ním spojené environmentální problémy, kdežto Města přechodu zdůrazňují spíše energetické aspekty současné krize. \n\nZa jednoho z inspirátorů současného hnutí Nerůst je považován Nicholas Georgescu-Roegen. Jedná se o ekonoma rumunského původu, který je autorem knihy The Entropy Law and the Economic Process (1971). V této knize aplikuje druhý termodynamický zákon na ekonomické myšlení. Ústřední myšlenkou jeho díla je entropie, což je míra neuspořádanosti. Tvrdí, že je nezbytné smýšlet o ekonomice jako o procesu, který směřuje ke stále větší míře entropie. O rozšíření těchto myšlenek se však nejvíce zasloužil Herman Daly, který byl jeho studentem.\n\nJednou z otázek ke hnutí Nerůst směřuje na užívání technologií. Lze vidět několik názorových linií – jsou autoři vystupující proti užívání technologií, autoři podporující užívání technologií a autoři, kteří uznávají pouze některé typy technologií. Do první skupiny patří tzv. klasičtí autoři Nerůstu. Ti vidí v užívání technologií nepřítele, který pracuje proti cíli Nerůstu, a to z toho důvodu, že zvyšují výrobní kapacitu materiálů a energie, a potažmo tedy i ekonomický růst. A také proto, že vnímají technologie jako složku, která ničí kvalitu lidského života. Navíc je zde i riziko závislosti na technologických přístrojích. Technologie tak podporují dehumanizaci a s používáním fosilních paliv taktéž ničí životní prostředí. Nerovný přístup k technologiím taktéž dělí společnost na „vítěze a poražené“ a prohlubuje problémy v sociálních vztazích. Mezi tyto kritiky technologií patří například Jacques Ellul.\n\nJsou i autoři, kteří se domnívají, že technologie jsou pro Nerůst nezbytné. Pro optimální rozvoj nerůstové společnosti jsou určité typy technologií potřebné k tomu, aby bylo možné užívat eco-friendly zdroje a zbavit se tak fosilních paliv a užívání energie. Jedná se o technologie šetrné k životnímu prostředí a jsou užívány v duchu Nerůstu. Existují po boku tradičních znalostí, lokálního způsobu obživy a podpory lokální produkce ve snaze o decentralizaci. Autorem této myšlenky je například Garcia. Technologie by měly odpovídat požadavkům konviviality, proveditelnosti, životaschopnosti. Těmito technologiemi mohou být solární stanice, větrné turbíny.\n\n\n"}
{"id": "639776", "url": "https://cs.wikipedia.org/wiki?curid=639776", "title": "Pes baskervillský", "text": "Pes baskervillský\n\nPes baskervillský ( \"The Hound of the Baskervilles\") je román z cyklu románů a povídek o slavném detektivovi Sherlocku Holmesovi, který napsal anglický, potažmo skotský, spisovatel Arthur Conan Doyle. Tento román vyšel na pokračování v magazínu \"Strand\", který se proslavil právě vydáváním povídek a románů detektiva z \"Baker Street 221B\", v letech 1901 – 1902 a přitom to byl první román po delší pauze, kdy spisovatel oznámil, že Holmesovy příběhy již psát nebude, neboť ho vyčerpávaly a odváděly od pro něj skutečně podstatné tvorby. Přesto je považován za jeden z nejlepších Holmesových příběhů.\n\nPříběh se otevírá, když Holmese a jeho přítele Dr. Watsona navštíví v jejich bytě v Londýně Dr. James Mortimer, který přináší příběh záhadné smrti svého pacienta sira Charlese Baskervilla. Mortimer žije v Dartmooru, což je známá oblast blat a vřesovišť v Devonu v jihozápadní Anglii. Sir Charles Baskerville se obával rodinné kletby, která prý od časů anglické občanské války stíhá členy rodu Baskervillů. Neboť prý darebný Hugo Baskerville unesl v té době dceru místního farmáře a uvěznil ji ve svém zámku, odkud mu ale utekla. Společně se svými kumpány ji pronásleduje přes pustinu blat, ale je zabit obrovským černým psem, který od té doby pronásleduje rod Baskervillů.\n\nSir Charles je nalezen mrtev za podivných okolností a Mortimer, kterému se vše toto nezdá, se vypraví za Holmesem, aby případ objasnil. Navíc je oznámeno, že po siru Charlesovi převezme panství jeho vzdálený synovec z Ameriky, Henry Baskerville. Po jeho příjezdu se Watson společně s ním a Dr. Mortimerem vypraví do Devonu, aby se mohl Henry ujmout svého majetku. Postupně se zde objevují boční linie příběhu, kdy vyjde najevo, že uprchlý vrah Selden je bratrem služebné v zámku a jiná další tajemství. Holmes, o kterém si všichni myslí, že je v Londýně, je však v Devonu a řeší případ tam. Postupně vyjde najevo, že skutečným vrahem sira Charlese byl opravdu pes, žádná kletba, ale pes z masa a kostí, kterého poslal Stapleton, který se chtěl zmocnit majetku rodu Baskervillů a musel sira Charlese odstranit. Nakonec je však jeho plán na zabití sira Henryho překažen a sám Stapleton hyne v Grimpenských bažinách. Holmes případ vyřeší, sir Henry se ožení s manželkou Stapletona, kterou vydával za svoji sestru, a která se jej snažila od jeho plánů odradit a zastavit jeho krvavé tažení za majetkem a příběh končí do jisté míry šťastně.\n\n"}
{"id": "639783", "url": "https://cs.wikipedia.org/wiki?curid=639783", "title": "Nachal Chabalbal", "text": "Nachal Chabalbal\n\nNachal Chabalbal (: נחל חבלבל) je krátké vádí v severním Izraeli, v pobřežní nížině, nedaleko úpatí pohoří Karmel.\n\nZačíná v nadmořské výšce okolo 10 metrů nad mořem, v pobřežní nížině západně od vesnice Geva Karmel. Odtud vádí směřuje k severozápadu a po pár stech metrech ústí zleva do vádí Nachal Me'arot, které jeho vody odvádí do Středozemního moře.\n\n"}
{"id": "639785", "url": "https://cs.wikipedia.org/wiki?curid=639785", "title": "Tel Šariš", "text": "Tel Šariš\n\nTel Šariš (: תל שריש) je pahorek v severním Izraeli.\n\nLeží v pobřežní nížině cca 28 kilometrů jihojihozápadně od centra Haify, cca 1 kilometr severně od vesnice Ma'agan Micha'el a 1 kilometr od pobřeží Středozemního moře. Má podobu nevýrazného návrší, které vystupuje z jinak zcela ploché krajiny. Na severní a západní straně jej lemují areály umělých vodních nádrží. Několik set metrů severně od tohoto pahorku se nachází podobný pahorek Tel Avdan.\n\n"}
{"id": "639788", "url": "https://cs.wikipedia.org/wiki?curid=639788", "title": "F-Station", "text": "F-Station\n\nF-Station (ve francouzském originále \"La Compagnie des Glaces\") je první příběh francouzského spisovatele Georgese-Jeana Arnauda ze světa Ledové společnosti vydaný v roce 1980.\n\nJde o postapokalyptický sci-fi román zasazený do prostředí Nové doby ledové. Autor má bohaté zkušenosti z tvorby prozaických děl mnoha žánrů – špionážních, detektivních, a do jisté míry je uplatňuje i v této knize (respektive celé sérii).\nJe znát, že G. J. Arnaud psal i erotickou literaturu, kniha obsahuje několik lechtivých pasáží, které však nejsou vulgární.\n\nČesky vydalo knihu nakladatelství Najáda Praha v roce 1992.\n\n\nVědec glaciolog Lien Rag provádí měření vrstvy zalednění a se svým týmem odjíždí do odlehlého sektoru. Přestože jde o nepoužívanou trať, která ani není v mapě, kolem jejich soupravy projede několik vlakových kolon. Vzápětí je Lien podroben výslechu a obviněn ze smyšlených zločinů. Stává se obětí vysoké hry…\n\nGlaciolog Lien Rag se svým týmem pracuje pro Společnost, mapuje ledovou pokrývkou a zaznamenává její nárůst. Žádá o přidělení parní lokomotivy, která by se mu hodila ke své práci, ale ví, že prakticky nemá šanci ji získat.\nDo \"Grand Star Station (GS Station)\" – velkého města \"Transevropské společnosti\" – přijíždí guvernér 17. provincie. Liena Raga pozve jeho dcera Floa Sadon na banket. Její otec si přeje glaciologický průzkum v sektoru \"Bia\". Floa bere Liena na vyjížďku do kolonie vyděděnců, lidí, kteří se dobrovolně izolují od Společnosti a raději trpí nedostatkem, zato si uchovávají jistou svobodu. Lienu Ragovi připadne bláznivé dobrovolně se zříkat tepla a pohodlí. Zde se také poprvé setkává se Zrzavým mužem. Jako většina spoluobčanů k nim cítí určitý odpor a zároveň strach. Ví se o nich jen málo, neboť Zrzaví lidé se straní. Je překvapen, že muž dokáže mluvit. Pochopí, že zde probíhá nelegální výměnný obchod. Kožešiny za potraviny a další zboží.\nCestou do kolonie míjí dlouhé kolony vlaků – je to stotisícové město \"F-Station\", které je celé někam deportováno.\n\nPo návratu do \"GS Station\" mu přijde zpráva, je mu přidělena parní lokomotiva LB 117. Zařídil to guvernér. Lien se seznamuje s Yeuze, mladou ženou, která ho zaujme svou přirozenou krásou.\nSe svým týmem vyráží s vrtnou soupravou taženou novou parní lokomotivou do odlehlého sektoru \"Bia\" na území bývalého Polska. Položí vedlejší kolej a pustí se do měření. Zničehonic se venku objeví vlci a obklíčí vlakovou soupravu. Vyjde najevo, že vlky tam někdo záměrně drží, nemohou odtud odejít. Mezitím jim někdo odmontoval vedlejší kolej a výhybku. Po nepoužívané zchátralé koleji začnou jezdit záhadné vlaky, dlouhé konvoje. Celé je to velice podivné. Situaci hlásí úřadu Bezpečnosti v nejbližším městě \"Kross Station\".\nJakmile položí novou kolej (navzdory přítomnosti vlků), Lien Rag s několika lidmi odjíždí s lokomotivou do \"Kross Station\", kam jsou předvoláni. Lienův zástupce Farell, seismolog Yan a strojvedoucí Lamo zůstávají na místě.\nBezpečnost si stroj přesměruje jinam, přepadová jednotka vnikne do lokomotivy a zatkne je. Lien Rag je obviněn z nelegálního obchodu s palivem. Proti Lienovi je vykonstruováno obvinění, začíná chápat, že se stal obětí nějaké vysoké hry. Major Vicra jej mučením nutí, aby udal Flou Sadon. Lien Rag odolá, stále věří, že ona a její otec jsou jedinými lidmi, kteří mu mohou pomoci.\n\nZa několik dní je propuštěn a odjíždí do \"River Station\", hlavního města 17. provincie. Zde se setkává s Floou. Bere jej do rekreačního klubu pro zámožné. Tady mu prozradí víc. Jsou v tom akcie Společnosti, akcionáři se stávají nepohodlnými, jak se postupně vynořují tendence změnit systém v diktaturu.\nFloa trvá na spěšném návratu do sektoru Bia. Lien je proti, ale dcera guvernéra se chce dozvědět víc o oněch tajemných vlacích. Na místě nachází zbytek glaciologova týmu v odpojených vagonech, došlo jim palivo. Bezpečnost je zde nechala umrznout. Jedou opatrně dál, když narazí na velkou skupinu Zrzavých lidí. Jeden muž ze skupiny jim ukazuje, aby šli za ním. Lien Rag váhá, ale nakonec jde. Muž ho vede ke zřícenému mostu. Ragovi se nakytne hrůzný pohled do propasti, dole jsou trosky stovek několikapatrových vagónů. Podle řetízků, které mají ženy Zrzavých lidí na krku pozná, že jde o vlaky města \"F-Station\". Bezpečnost se tak zbavila nepohodlných lidí. \nZrzaví lidé sbírají věci z rozbitých vagónů, pro které najdou využití. Muž po Ragovi chce, aby dezaktivoval kotel lokomotivy, který stále pracuje. Problém je v tom, že k ohřevu vody se používá radioaktivní odpad. Lien se brání, ale nemá na vybranou...\nMezi Zrzavými lidmi se pohybuje Otec Petr – člověk z \"Církve Neokatolíků\". Popírá zjevnou tragédii tvrzením, že se stala již dávno. Neokatolíci vlastní důležitý balík akcií Společnosti.\n\nZrzaví lidé, kteří blokovali koleje ráno zmizeli. Cesta domů do \"River Station\" je volná. Floa chce, aby s ní Lien žil.\nUplyne měsíc a chystá se sňatek. Lien využívá bohaté knihovny guvernéra ke shromažďování informací o Zrzavých lidech. Na jednom z mnoha večírků narazí na etnologa a současného zoologa Harla Merna. Ten o Zrzavých lidech ví mnohem více. Domluví si s Lienem Ragem společný oběd.\nDalší den se Lien dozví, že doktor Mern byl odvolán z města do \"Grand Star Station\". Mern však stihne glaciologovi zavolat a sdělit mu název encyklopedie, z níž má čerpat a odrazit se k dalšímu pátrání.\n\nFloa jej vytáhne do kabaretu, kde Lien po čase opět setká s Yeuze. Uvědomí si, že mu chyběla, cítí, že ji miluje. Yeuze chce vědět, co se stalo s Farellem. Lien jí vše řekne. V archivech narazí na jméno města Fionie, nynějšího \"F-Station\". Chce pokračovat v pátrání, Yeuze mu slíbí pomoc a řekne něco o Společnosti. Ta vlastní chovné stanice vlků, hodí se jí, aby si pustina udržela svůj nebezpečný charakter. Co kdyby se někomu zachtělo opustit její mateřské lůno a najít si novou svobodnou existenci?\nLien ví, že musí opustit ochranu Floy a jejího otce. S lokocarem odjíždí do sektoru \"Bia\", ale všechny stopy po tragédii jsou pečlivě zahlazeny. Zbývá jediná naděje. Najít zbytek \"F-Station\". Vydává se na sever.\nCestou má problém obstarat si palivo, jednotlivé stanice mu ho odmítají doplnit. Určitě je za tím Bezpečnost. Podaří se mu nějaké sehnat na černém trhu v \"Ots Station\". Tady také zjistí, že \"F-Station\" bylo posláno na polární síť do těsné blízkosti válečné fronty. Lien pokračuje dál směrem k polární síti, ale v \"Kola Station\" je zadržen a setkává se opět s poručíkem Skollem. Ten je dokonale obeznámen s Lienovými kroky i plány. Nabízí mu pomoc.\nGlaciolog mu příliš nedůvěřuje. Skoll podává pádný důkaz, rozepne košili a Lien spatří jeho hustě ochlupenou hruď. Skollův otec byl Zrzavý. On sám má osobní zájem rozluštit tajemství obestírající jeho národ. Ví, že Lien Rag se už dlouhou dobu pokouší o totéž.\nDál pokračují spolu. Jedou frontovou oblastí, kolem zuří boje, vybuchují granáty, hoří celé vlakové soupravy. Musejí opustit lokocar a použít psí spřežení, aby zdolali zbývající kilometry a dostali se do \"F-Station\".\nTady se po obtížném pátrání dozvídají děsivou pravdu.\nSpolečnost si chrání svůj monopol. Zajišťuje lidem zdroje a má je pod svou kontrolou. Nepotřebuje, aby se lidé pokoušeli jakýmkoli způsobem zdolat nástrahy zimy. V \"F-Station\" žil genetik jménem Vily Fuk. On je zodpovědný za onu stěží pochopitelnou odolnost Zrzavých lidí vůči tuhému mrazu. Společnost to ví a proto se snaží zlikvidovat vědecké práce Fuka a v lidech podnítit opovržení a rasismus vůči Zrzavým lidem. Proto skončila v propasti v sektoru \"Bia\" celá intelektuální čtvrť \"F-Station\", kde byly školy, knihovny a nakladatelství.\n\nSkollovi se s Lienem podaří získat jednu velmi cennou knihu. Oba vědí, že teď jsou ve velkém nebezpečí. Z města musí uprchnout před Bezpečností. Přechází sopečnou oblast, kde led taje a mohlo by zde svobodně žít mnoho lidí a po strastiplném trmácení se dostanou do \"Norv Station\".\nLien se v utajení vrací do \"River Station\" za Yeuze. Dozvídá se, že Floa jej zradila za balík akcií. Je pevně rozhodnut nevzdat se a bojovat za lepší zítřky. Chce odjet do \"GS Station\", založit podzemní hnutí a znovu vydat Fukovu knihu, která má velkou hodnotu. Jmenuje se Šikmá trať...\n\n"}
{"id": "639793", "url": "https://cs.wikipedia.org/wiki?curid=639793", "title": "Žižkův buk", "text": "Žižkův buk\n\nNázev Žižkův buk nese několik významných a památných stromů spjatých (ať již podle pověsti nebo historických záznamů) s činností Jana Žižky:\n\n"}
{"id": "639809", "url": "https://cs.wikipedia.org/wiki?curid=639809", "title": "Žižkův buk (Libáň)", "text": "Žižkův buk (Libáň)\n\nŽižkův buk u Libáně býval největším bukem v kraji. Dnes již neexistuje a na jeho místě jsou jen poslední zbytky rozpadlého kmene. Údajně zanikl kolem roku 2000 – podle místních zahynul pod hromadami hnojiva, které k němu vyvezli družstevníci.\n\nStromu byl věnován prostor v televizním pořadu Paměť stromů, dílu č.7: Žižkovy stromy.\n"}
{"id": "639811", "url": "https://cs.wikipedia.org/wiki?curid=639811", "title": "... &quot;dancing barefoot&quot;", "text": "... &quot;dancing barefoot&quot;\n\n… \"dancing barefoot\" je sólové album českého hudebníka Ivana Krále a jeho skupiny Bang Bang Band, vydané v roce 1999. Album obsahuje nově nahrané písně, které napsal pro nebo s různými hudebníky během sedmdesátých a osmdesátých let. Je tady tak například „Dancing Barefoot“, kterou napsal společně se zpěvačkou Patti Smith, nebo „Bang Bang“, jejíž spoluautorem je Iggy Pop. Album bylo nahráno na podzim 1998.\n\n"}
{"id": "639812", "url": "https://cs.wikipedia.org/wiki?curid=639812", "title": "Taxi 4", "text": "Taxi 4\n\nTaxi 4 je francouzský film režiséra Gérarda Krawczyka z roku 2007, volné pokračování filmu \"Taxi 3\" z roku 2003.\n\nDěj se odehrává během fotbalového pobláznění z mistrovství světa. Daniel i Emilián jsou otcové a jejich synové hrají fotbal. Daniel má navíc nové rychlejší Taxi (Peugeot 407). Komisař má problémy s výslechem extra nebezpečného mafiána. Při výslechu dokonce omdlí a jeho podřízení lupiče propustí. Ten se ukryje v Monte Carlu. S Danielovou pomocí se ale policii podaří nebezpečného lupiče znovu uvěznit.\n"}
{"id": "639813", "url": "https://cs.wikipedia.org/wiki?curid=639813", "title": "Taxi 3", "text": "Taxi 3\n\nTaxi 3 je francouzská komedie režiséra Gérarda Krawczyka z roku 2003, volné pokračování filmu \"Taxi, Taxi\" z roku 2000.\n\nEmiliána straší noční můry o nepolapitelném gangu Santa Clausů, a tak si ani nevšimne, že jeho přítelkyně Petra je těhotná. Daniel se pohádá s Lily, která také čeká miminko, a chce se odstěhovat z garáže. Danielovi ale neřekne, že je těhotná, jen mu nechá pozitivní test v koupelně. Oba přátelé se sejdou a debatují o zodpovědnosti, co je čeká. Přitom ale narazí na člena gangu. Pronásledují ho, ale gangsteři Emiliána unesou. Celý gang se po úspěšné loupeži přemístí do hor a Emiliána nechají v nastražené pasti v Marseillejském přístavu. Daniel ho na poslední chvíli zachrání a oba gang pronásledují. V horách se ukáže, že nová Danielova úprava Taxíku zvládne projet téměř kdekoliv. Emilián se spojí se šéfem a společně vymyslí na lupiče past. Na konci filmu Petra porodí, Daniel se s Lily usmíří a Gibera vezou na vozíku úplně zmrzlého se slovy: \"Emiliáne, Emiliáne!\"\n"}
{"id": "639814", "url": "https://cs.wikipedia.org/wiki?curid=639814", "title": "Taxi, Taxi", "text": "Taxi, Taxi\n\nTaxi, Taxi, či Taxi 2, je francouzský film režiséra Gérarda Krawczyka z roku 2000, volné pokračování filmu Taxi z roku 1998.\n\nLily se rozhodne představit Daniela rodičům. Daniel netuší, že její otec je generál a navíc se na oběd opozdí. Ale padne budoucímu tchánovi do oka. Emiliánovi se konečně podaří získat řidičský průkaz, ale jeho řidičské schopnosti nejsou o moc lepší. Do Marseille přicestuje japonský ministr obrany. Náčelník místní policie se mu snaží předvést bezpečnostní systémy, ale ministra při přehlídce unesou členové Jakuzy. Chtějí zabránit mezinárodním smlouvám a snaží se ministra zhypnotizovat, aby spáchal atentát na francouzského prezidenta. Policie díky Danielovi zjistí, že se mafiáni přemístili do Paříže. S generálovou pomocí se tam dopraví i Daniel s Emiliánem ve svém taxíku a vysvobodí ministra i Emiliánovu přítelkyni policistku Petru a mafiány ve vozech Mitsubishi Lancer EVO VI nalákají při zběsilé honičce Paříží do pasti.\n"}
{"id": "639817", "url": "https://cs.wikipedia.org/wiki?curid=639817", "title": "Pankrti", "text": "Pankrti\n\nPankrti je slovinská punk rocková skupina z Lublaně. Pankrti jsou jedna z prvních punkových skupin, založených v komunistických zemích. Často byli označování za \"\"první punkovou kapelu za železnou oponou\"\".\n\nKapelu tvořili Peter Lovšin, Gregor Tomc, Boris Kramberger, Dušan Žiberna, Bogo Pretnar, Mitja Prijatelj, Slavc Colnarič, Marc Kavaš a na některých koncertech vystupoval také Matjaž Gantar. Za dobu svého desetiletého působení nahráli 10 desek, z toho 5 velkých studiových. Byli známí pro své provokativní a politické texty.\n\n"}
{"id": "639825", "url": "https://cs.wikipedia.org/wiki?curid=639825", "title": "Barr al-Hikmán", "text": "Barr al-Hikmán\n\nBarr al-Hikmán je poloostrov na východním pobřeží centrálního Ománu, v regionu al-Wusta. Al-Hikmán je považován za důležité stanoviště v jihovýchodní Asii pro migrující ptactvo, zejména pro vodní ptáky putující ze severního pobřeží Sibiře. Nachází se zde útočiště nejen pro ptáky, ale rovněž pro mnoho druhů ryb. V blízkosti ostrova existují korálové útesy, a tak se sem rádi sjíždějí potápěči.\n"}
{"id": "639826", "url": "https://cs.wikipedia.org/wiki?curid=639826", "title": "Létající člunek", "text": "Létající člunek\n\nLétající člunek byl jedním z klíčových momentů ve vývoji tkaní, který pomohl v rozvoji průmyslové revoluce. Byl patentován Johnem Kayem (1704–1764) v roce 1733. Byl ovládán prohozním zařízením k jehož obsluze stačil jediný člověk. Až do vynálezu létajícího člunku tkalci prohazovali útek navinutý na cívce v primitivním člunku ručně a tak byla šířka tkaniny limitována délkou jejich rukou.\n\nK pochopení důležitosti tohoto vynálezu je nutné poznat proces tkaní. U tkalcovského stavu seděl tkadlec před zbožovým válem s již utkanou tkaninou. Pomocí pedálů, nebo jiného mechanismu byly jednotlivé listy vytahovány nahoru nebo stahovány dolů a tím byl z jednotlivých nití osnovy tvořen prošlup. Tkadlec se pak musel nahnout dopředu směrem k prošlupu a rukou člunek do prošlupu zasunout; člunek měl uvnitř na dutince navinutý útek. Člunek pak musel být protažen otevřeným prošlupem a na opačné straně druhou rukou z prošlupu vytažen, prošlup byl uzavřen a bidlenem s paprskem byl útek přiražen na požadované místo. Tato akce, které se říkalo \"zdvih\" však vyžadovala součinnost dvou tkalců, pokud byla šíře tkaniny kolem 150 cm.\n\nLétající člunek byl pouze součástí nového systému tkalcovského stavu. Před paprskem na bidlenu létal po člunkové dráze člunek ze strany na stranu, přičemž na každé straně byl na konci své cesty zachycen do skříňky, ve které byl mechanismus, pomocí kterého byl člunek znovu poslán na druhou stranu. Létající člunek se od starého člunku lišil v několika detailech. Na obou koncích člunku bylo kování ve tvaru projektilu, které prodlužovalo jeho životnost a kolečka na spodní straně snižovala tření při pohybu po člunkové dráze. Útková nit vycházela z otvoru na boční straně, místo na konci člunku a útek byl navinut na útkové cívce, tzv. kanetě, která byla nasazena na trnu, což umožňovalo její snazší a rychlejší výměnu.\n\n"}
{"id": "639827", "url": "https://cs.wikipedia.org/wiki?curid=639827", "title": "Zuvačov", "text": "Zuvačov\n\nZuvačov (v některých pramenech Komňa, někdy též nesprávně Zubačov) je zřícenina gotického hradu bergfritového typu na východní Moravě, v katastrálním území obce Komňa ve Zlínském kraji. Hrad byl založen ve 2. polovině 13. století a zanikl již o necelých 200 let později. Do dnešní doby se z něj zachovaly jen malé pozůstatky zdiva a výrazné terénní útvary, svědčící o jeho někdejší mohutnosti. Zřícenina je chráněna jako kulturní památka.\n\nDoba výstavby hradu není přesně známa, ovšem podle archeologických nálezů vznikl krátce po polovině 13. století. Vzhledem k jeho mohutnosti lze předpokládat, že šlo o hrad královský, který byl součástí sítě zeměpanských opěrných bodů v této části Moravy. Ve 14. století se pak stal za dnes neznámých okolností součástí světlovského panství, které vlastnili Šternberkové. První písemná zmínka pochází z roku 1448, kdy dle dohody v majetkoprávním sporu prodává Zdeněk ze Šternberka ves Komňu s „tvrzištěm“ Miroslavovi z Cimburka. Ze zmínky současně vyplývá, že v té době již byl hrad rozbořen a nevyužíván. To potvrzují i archeologické výzkumy, podle nichž život na hradě ustal v první polovině 15. století, tedy v době husitských válek, a někteří historikové tak jeho zánik spojují s tažením vojsk sirotčího svazu do Uher roku 1431. Roku 1481 pak Kunka z Cimburka prodala ves i pustý hrad zpět majiteli světlovského panství, kterým tehdy byl Ctibor z Landštejna. Poslední historická zmínka o hradu, která současně jako jediná obsahuje jeho jméno, je z roku 1517 a nachází se ve výčtu statků, které byly spolu s celým panstvím převedeny na Buriana z Vlčnova. Následně pustý hrad zřejmě zcela upadá v zapomnění, neboť v dalších převodech světlovského panství již zmiňován není.\nHrad Zuvačov se nachází asi 1 km jihozápadně od obce Komňa v nadmořské výšce 501 m na ostrožně Hrádek, vybíhající z horského hřebene táhnoucího se od Mikulčina vrchu v centrálním pásmu Bílých Karpat k Bojkovicím. Ostrožna představovala strategický bod, z něhož bylo možné ovládat údolí, jehož ústí směřuje na Bojkovice a na které se také napojuje cesta na Starohrozénkovský průsmyk.\nHrad byl postaven převážně z lomového kamene. Hradní jádro leží na nejzazším konci ostrožny a má tvar poměrně pravidelného oválu o průměru více než 90 m. V jeho západní části se nachází vyvýšený okrouhlý pahorek, na němž stávala mohutná okrouhlá (možná břitová) kamenná věž, jejíž vnější průměr byl cca 12,5 m a vnitřní cca 6,1 m, takže jde o třetí nejrozměrnější věž své doby na Moravě. Věž byla součástí nezachovaného hradního paláce, který byl hrázděné konstrukce s cihlami. Toto místo je z celého hradu jediné, na němž se dochovaly pozůstatky někdejšího zdiva. Celé jádro je obehnáno téměř 12 m širokým a více než 3 m hlubokým příkopem, v minulosti zde také stávala celokamenná obvodní hradba. Kolem příkopu je z jeho vnější strany nahozen val, který má dnes v severovýchodní části podobu pouhého terénního stupně, ovšem v jihozápadní části dosahuje výšky téměř 3,5 m. Do hradu se vstupovalo nezachovanou branou severně od věže.\nNa západ od hradního jádra vybíhá malé předhradí lichoběžníkovitého půdorysu, jehož delší osa je orientována západo-východním směrem. Přesná podoba jeho opevnění není známá, ovšem pravděpodobně nebylo příliš důkladné. Je možné, že kolem stála kamenná hradba nebo alespoň jednoduchá kamenná zeď vystavěná bez použití malty. V severní části stávala 7 m široká budova a další stavby ze dřeva a hlíny byly v jihozápadní části. Zachoval se příkop, který ho obklopoval, a to nejlépe na severozápadní straně. Ve směru přístupu se asi 30 m před valem předhradí zachovaly pozůstatky okrouhlého předsunutého opevnění se zbytky příkopu na západní straně. Opevnění je však značně poškozené nedávnou těžbou kamene, takže se dochovala pouze západní a jihozápadní část. V minulosti krček výběžku před předhradím přetínal ještě 18 metrů široký a 3,5 m hluboký šíjový příkop.\n\nV roce 2010 probíhaly na hradě restaurátorské práce, během nichž byly odstraněny náletové křoviny, zpřístupněn terén a očištěn povrch zdiva. Původní zdivo věže bylo opatřeno ochrannou nadezdívkou a celá plocha byla zakonzervována. Přístup k hradu byl usnadněn jednoduchými dřevěnými schody z kuláčů a kolem chodníku byly osazeny kameny.\n"}
{"id": "639834", "url": "https://cs.wikipedia.org/wiki?curid=639834", "title": "Kadomské vrásnění", "text": "Kadomské vrásnění\n\nKadomské vrásnění (též assynthské) neboli kadomská orogeneze je horotvorná událost Země na rozhraní prekambria a paleozoika. Probíhala od středního neoproterozoika (cca 750 Ma) až do sp. kambria (540 – 530 Ma) na okraji superkontinentu Gondwana. Vrásnění postihlo staré jednotky i na území České republiky, vedlo k ústupu moře, vrstevním deformacím a metamorfózám (tlakovým i teplotním), které provázely intruze hlubokých hornin. Byla poslední událostí, která utvářela krystalinický podklad hornin Evropy.\n\n"}
{"id": "639836", "url": "https://cs.wikipedia.org/wiki?curid=639836", "title": "Pêro Escobar", "text": "Pêro Escobar\n\nPêro Escobar, také Pedro Escobar (* 15. století - † 16. století) byl portugalský mořeplavec a objevitel ve službách bohatého portugalského obchodníka Fernão Gomese, který měl koncesi na průzkum a obchod v Guinejském zálivu. V roce 1471 plul s João de Santarémem podél Guineje směrem na východ. V ústí řeky Comoé a Volta zjistil, že jejich voda obsahuje spoustu zlata a proto zde zřídili obchodní osadu a území nazvali Zlatonosné pobřeží, dnes je zde pobřeží Ghany. V prosinci roku 1471 objevil spolu s João de Santarémem ostrovy Svatý Tomáš, Princův ostrov a Annobón. \n\nNa přelomu roku 1481 a 1482 se účastnil výpravy Diogo Cão, která založila na Zlatonosném pobřeží pevnost São Jorge da Mina (Elmina). Odtud pluli k jihu, kde objevili ústí řeky Kongo a poblíže postavili první padrão (kamenný pilíř ve tvaru kříže, nazývaných též padraun). Poté pokračovali dále na jih až k mysu Santa Maria, jižně od Benguely na 13°30´ jižní šířky, kde postavil druhé padrão. Na zpáteční cestě vpluli do ústí Konga a pokusil se proniknout proti proudu řeky. Po jeho návratu do Portugalska zavládlo v zemi mínění, že co nejdříve bude nalezena cesta do Indie, proto král Jan II. odmítl nabídku Kryštofa Kolumba dostat se do Indie západním cestou. \n\nV roce 1497 se účastnil první výpravy Vasca da Gamy, jako kapitán karavely Bérrio na cestě do Indie. V roce 1500 se také účastnil výpravy Pedra Cabrala do Brazílie..\n\n\n"}
{"id": "639839", "url": "https://cs.wikipedia.org/wiki?curid=639839", "title": "Koordinační hra", "text": "Koordinační hra\n\nStrategické hry jsou obecně definovány jako rozhodování množiny hráčů, kteří mají každý množinu možných strategií s vlastním ohodnocením. Koordinační hry jsou pak takovou podmnožinou z teorie her, které pracují s prostředími, kde se rozhodujeme mezi více rovnovážnými strategiemi. \n\nJde o hru s nenulovým součtem, jejíž hráči spolu nemohou vzájemně komunikovat a tedy domlouvat se na výběru toho nejlepšího řešení. Hráči si zároveň volí svou strategii, jejichž kombinace determinuje výnos každému z nich. Je zde předpoklad, že hráči mají racionální preference a proto se snaží maximalizovat každý svůj užitek. Označení strategií je pokud možno co nejvíce neutrální, aby rozhodování zbytečně neovlivňovalo. Smyslem těchto her je řešit situace, kde její hráči mají možnost dosáhnout oboustranného zisku, ale pouze za použití oboustranně konzistentního rozhodnutí. My, pomocí nalezení tzv. Nashovy rovnováhy, můžeme chování hráčů s určitou přesností předvídat. Koordinační hry jsou díky tomu vhodné pro využívání ve společenských vědách jako je např. ekonomie.\n\nObecné schéma koordinační hry o dvou hráčích vypadá následovně, tab.1. Hodnoty A, B, C, D patří hráči se strategiemi \"nahoře\" a \"dole\", hodnoty a, b ,c, d pak hráči se strategiemi \"vlevo\" a \"vpravo\".\n\nK určení Nashovy rovnováhy je nezbytné znát ohodnocení jednotlivých strategií protihráče, jež lze považovat za neměnné. Toho můžeme dosáhnout předchozí zkušeností nebo znalostí protihráčových preferencí. Když známe tyto ohodnocení, musí se pak každý hráč zeptat sám sebe, zda je možné za volby určité strategie protihráčem získat lepší výnos změnou své vlastní strategie. Je-li odpověď některého z hráčů kladná, tak taková strategie v rovnováze není a je žádoucí ji změnit. V opačném případě jsme nalezli Nashovu rovnováhu. Nashova rovnováha je tedy ta strategie, která přinese hráči opakovaně největší možný užitek vzhledem ke strategii protihráče/protihráčů. Tuto strategii nazýváme ryzí strategie.\n\nTrochu jiným řešením je, když se hráč rozhodne svou strategii měnit. To znamená, že v jednotlivých kolech své strategie náhodně střídá. Takové strategii se říká smíšená strategie.\n\nSubjekty se rozhodují jakou strategii zvolit, aby dosáhli nejvyššího možného užitku.\nRozhodovací kritéria ale mohou být ovlivněna jak strukturálními vlastnostmi hry tak i jejími psychologickými rámci.\nKritéria daná strukturálními vlastnostmi jsou: \nOvlivnění psychologickými rámci je dáno „psychologickou význačností“ při výběru pojmenování jednotlivých strategií.\n\nNashova rovnováha je výnosově dominantní (tab.2), když je zároveň Pareto optimální, to znamená, že ve hře neexistuje jiná rovnováha, která by byla pro jakéhokoli člena po změně strategie výhodnější než tato. Nashova rovnováha (vpravo, dole) poskytuje větší výnos oběma hráčům než Nashova rovnováha (vlevo, nahoře). To znamená, že je rovnováha (vpravo, dole) výnosově dominantní.\nTeorie výnosové dominace je samozřejmě založena na racionálním jednání všech členů.\nChyba při snaze objevit Pareto optimální rovnováhu se nazývá koordinační chyba (viz dále).\nStrategie se určuje na základě hodnoty nákladů obětované příležitosti jednotlivých rovnováh každého hráče. Porovnává se tedy kolik můžou hráči ztratit v případě, že jimi zvolená strategie „selže“. Příklad budu ilustrovat na tab.2. Hodnota Nashovy rovnováhy (vlevo, nahoře) je (80 − 0) * (80 − 0) = 6400. Hodnota Nashovy rovnováhy (vpravo, dole) je (100 − 80) * (100 − 80) = 400. Rovnováha s vyšší hodnotou (ryzí strategie) se označuje jako rizikově dominantní oproti rovnováze s nižší hodnotou.\nV uvedeném příkladu dochází ke konfliktu mezi jednotlivými strategiemi. (vlevo, nahoře) je rizikově dominantní, (vpravo, dole) je výnosově dominantní.\n\nV některých případech může být volba rovnováhy odvislá od zkušenosti z dosavadního průběhu. V takovém případě hráči nemusí tíhnout k dosažení výnosově nejvýhodnější rovnováhy a to i přes to, že jejich konečný výnos bude značně nižší.\n\nJednotliví hráči se mohou rozhodovat na základě toho, jak jim jsou jednotlivé varianty blízké a jakou mají představu o jejich vlastnostech. Blíže toto kritérium pomůže objasnit následující odstavec.\n\nExperiment provedený Thomasem Schelingem (1960) prokazuje, že když měli dotazovaní bez možnosti vzájemné komunikace zvolit místo v New Yorku, kde by se chtěli setkat se svým partnerem za podmínky, že zvolí-li oba stejné místo, dostanou jeden bod, neshodnou-li se, nedostanou žádný bod, volila většina z nich Grand central station, protože to byl v té době nejvýznačnější dopravní uzel.\nZ toho lze odvodit, že společná kultura dotazovaných dokáže během rozhodování vytvořit ohniskový bod (focal point nebo také Schelling point), který jednotlivci považují za optimální řešení. Jinými slovy, řešení je právě takové, jaké si dostatek dotazovaných myslí, že je. Pro lepší představu uvedu ještě jeden příklad[1]. Tentokrát hráči mají za úkol rozdělit 100 USD na dvě části. Když oba rozdělí částku ve stejném poměru, budou oba odměněni 10 USD. Možností jak rozdělit 100 je mnoho, přesto je ale pravděpodobné, že poměr (50 USD, 50 USD) bude hráče přitahovat více než jakýkoli jiný. Je tomu především kvůli tomu, že v hráčích tento poměr vyvolává jak estetický dojem, tak také pocit, že je takové rozdělení běžně ustálené, protože je spravedlivé. Důsledkem popisovaných představ mohou být situace, že hráč volí strategii, která se mu jeví jako nejvíce samozřejmá, i když k tomu sám nemá žádný jiný důvod. Ba co více, tato strategie pro něj nemusí být nejvýhodnější.\nUkázalo se, že v případě stejných (symetrických) výnosů jednotlivých rovnováh, má kvalitní pojmenování strategií velikou důležitost. Naopak, jsou-li výnosy jednotlivých rovnováh rozdílné (asymetrické), hraje pojmenování strategií zanedbatelnou roli.\n\nKoordinační chyba může nastat v situaci, kdy máme v jedné hře na výběr více Nashových rovnováh, jejichž ohodnocení se liší. Chybou se rozumí stav, kdy jsme se rozhodli pro strategii, která není Pareto optimální. Koordinační chyby vznikají kvůli nejistotě strategií, ne kvůli střetu jejich cílů. To znamená, že se hráč rozhodne raději pro jistější, i když méně výnosnější variantu. \nV tabulce 3 jsou zřetelné rovnováhy (1,1) a (2,2). První z nich je rizikově dominantní, druhá je výnosově dominantní. Koordinační chyba nastane v okamžiku, kdy vybereme strategii (1,1).\n\nKlasickým příkladem je situace, kde se dva výrobci snaží domluvit na standardu (tab.4), který budou používat pro své výrobky. Nezáleží na tom, jaký standard vyhraje, důležité je pouze to, aby se pro něj rozhodly obě strany. V této hře jsou dvě Nashovy rovnováhy se stejným ohodnocením.\nTrochu jiný případ je, když hra nabízí dvě Nashovy rovnováhy, ale každou s jiným ohodnocením (tab.5). Hráči pak přirozeně volí tu, která má ohodnocení vyšší. Taková hra se nazývá ryzí koordinační hra (\"pure coordination game\").\n\nDalším z typických příkladů je hra Bach or Stravinskij (BoS), jinak také \"Battle of sexes\" (tab.6). Jde o hru dvou hráčů se dvěma možnými strategiemi. Hra spočívá v tom, že se manželé rozhodují, jaký koncert večer navštíví s tím, že určitě chtějí strávit večer společně a zároveň si ho chtějí co nejvíce užít. Z tabulky je zřejmé, že manžel dává přednost poslechu Bacha, manželka naopak upřednostňuje Stravinského. Nashovy rovnováhy jsou zde dvě, buď společná návštěva Bacha nebo Stravinského. \nV případě, že se bude moci dvojice na řešení domluvit, je na první pohled zřejmé, že nejlepší volba bude, když pár jednou zvolí strategii Petry a podruhé strategii Michala. Dokázat to můžeme pomocí výpočtu užitkových funkcí následovně:\n\noptimální řešení získáme první derivací celkového užitku rovno nule:\n\nZ toho vyplývá, že naše původní domněnka byla správná.\nV případě, že se dvojice bude muset rozhodnout nezávisle na sobě, budou za předpokladu racionality oba volit strategii, která pro ně bude rizikově dominantní. To znamená, že každý půjde na ten koncert, který mu je bližší. Výnos však bude pro oba značně nižší (1, 1).\n\nPosledním typem, který si zde uvedeme je hra nazývána \"Stag hunt\" (tab.7). Jde v ní o to, že se dva lovci rozhodují, zda budou lovit jelena nebo zajíce. Zajíce může lovit každý sám bez pomoci druhého. Jelena dokáží ulovit pouze se vzájemnou pomocí. Lovit jelena je pro ně zajímavější, protože má vyšší cenu. Jak ukazuje tabulka XX, máme zde dvě Nashovy rovnováhy, jedna je lovit společně jelena (výnosově dominantní) druhá je lovit zajíce (rizikově dominantní). \nRozdíl oproti Vězňovu dilema(tab.9) je ten, že tato hra obsahuje dvě Nashovy rovnováhy. Vězňovo dilema naproti tomu, i když kooperace obou vězňů znamená Pareto efektivní strategii, nabízí pouze jednu Nashovu rovnováhu a to sice v případě, že se oba vězni rozhodnou zradit.\n\nPříkladem takové hry je Game of chicken, jinak také \"Chicken\" (tab.10). Hra simuluje situaci, kde dva hráči jedou proti sobě po rovné silnici. Kdo z nich uhne, je kuře a prohrál. Hráči si vzájemně konkurují a výsledné řešení přináší dodateční náklady, případně negativní externality. Z tabulky vyplývá, že si oba hráči přejí, aby její soupeř uhnul a on tak mohl jet rovně. Podle toho, co bylo řečeno dříve je zřejmé, že je zde více než jedna Nashova rovnováha. Ryzí strategie je taková, že jeden uhne a druhý ne.\n\nTento typ hry je jakýmsi hybridem mezi koordinační a antikoordinační hrou. Běžně se nazývá Matching pennies (\"matching pennies\", tab.11). Oproti běžným koordinačním hrám se liší v tom, že je to hra s nulovým součtem. Způsob hry lze ilustrovat na následujícím příkladu, tab. 5. Pasažér se chce vyhnout tomu, aby byl přistižen revizorem bez jízdenky. Kupovat jízdenku se mu ale také nechce. Stejně tak revizor nechce kontrolovat ty pasažéry, kteří platnou jízdenku mají. Úspěch jednoho znamená neúspěch druhého. Tato hra nemá žádnou ryzí Nashovu rovnováhu, má ale tzv. smíšenou strategii Nashovy rovnováhy. To v praxi znamená, že si oba hráči mohou hodit mincí pro jakou strategii se rozhodnout, protože jejich pravděpodobnost úspěchu je 50%.\n"}
{"id": "639844", "url": "https://cs.wikipedia.org/wiki?curid=639844", "title": "OKK Koksovny", "text": "OKK Koksovny\n\nOKK Koksovny, a.s. (dřívější názvy OKD, OKK, a.s. a OKD, Ostravsko-karvinské koksovny, akciová společnost) je ostravská společnost, která se zabývá především výrobou koksu z černého uhlí. Provozuje jedinou koksovnu: Svoboda v Ostravě-Přívoze.\n\nHistorie společnosti sahá až do roku 1843, kdy byl zahájen provoz koksovny Jan (později President Beneš a poté Československá armáda), která se později stala součástí společnosti. Samotný podnik OKK vzniknul v roce 1952 a byly do něj sloučeny všechny koksovny v Ostravsko-karvinském revíru s výjimkou koksoven hutních podniků (Vítkovické železárny, Třinecké železárny, Nová huť).\n\nAkciová společnost OKD, OKK vznikla vyčleněním majetku OKD (kam tehdy koksovny patřily) k 1. lednu 1994 a společnost OKD se stala jejich 100% vlastníkem. Majetkem OKD, OKK se tak staly dvě koksovny v Ostravě (Jan Šverma a Svoboda) a jedna v Karviné (ČSA).\n\nV průběhu roku 2008 došlo k majetkovým změnám, kdy se novým vlastníkem firmy stala společnost New World Resources, která je současně vlastníkem původní mateřské společnosti OKD.\n\nNovým majitelem firmy se 12. prosince 2013 stala společnost MTX Koksovny ze skupiny MTX CZ podnikatele Petra Otavy, který byl také od roku 2014 předsedou představenstva. K 31. březnu 2014 firma MTX Koksovny zanikla sloučením se společností OKK Koksovny a MTX CZ se tak stala přímým vlastníkem OKK Koksoven.\n\nV současnosti (2011) společnost provozuje již pouze koksovnu Svoboda, poté co byl zastaven provoz koksoven ČSA (1997) a Jan Šverma (17. prosince 2010) a plánovaná výstavba zcela nové koksovny ve Stonavě byla v roce 1991 zastavena. V koksovně Svoboda jsou v provozu čtyři koksovací baterie (stav k roku 2013).\n\nHlavním produktem společnosti je černouhelný koks pro využití v metalurgii, k vytápění a k technologickým účelům. Mezi vedlejší produkty patří koksárenský plyn, dehet, benzol, síran amonný a síra.\n\nV roce 2013 společnost vyrobila 673 500 tun koksu, z větší části se jednalo o slévárenský koks. V případě vedlejších produktů šlo mj. o 269,3 mil. m³ koksárenského plynu pro odběratele Dalkia Česká republika, dále pak bylo pro společnost DEZA Valašské Meziříčí vyrobeno 18 100 t bezvodého dehtu a 5600 t benzolu.\nZávod společnosti Koksovna Svoboda je významným zdrojem znečištění ovzduší na území města Ostravy, zejména pro Benzo(a)pyren (u kterého je v regionu dlouhodobý problém s překračováním imisního limitu) a jiné PAU. Situace je horší díky poloze koksovny v blízkosti centra města a obytných domů, kde dochází při nepříznivém větru k obtěžování obyvatelů zápachem a imisemi. Rovněž je zdrojem tzv. ultrajemného prachu. Vliv závodu na životní prostředí byl v r. 2017 medializován a v r. 2018 o něm v rámci cyklu \"Nedej se\" natočila ČT dokument s názvem Jedy z koksáren.\n\nK tématu proběhla 28.1.2019 v Centrum Pant veřejná debata s promítáním dokumentu. Debaty se zúčastnili místní politici (Jarmila Uvírová - náměstkyně hejtmana, Kateřina Šebestová - náměstkyně primátora Ostravy), režisér dokumentu Tomáš Netočný, lékař Miroslav Šuta, zástupce spol. OKK Koksovny Ivo Bárta a moderoval ji děkan PřF OU Jan Hradecký.\n\nNásledující den po debatě došlo v provozu k výpadku proudu a úniku emisí do ovzduší, kdy událost opět oběhla sociální sítě. Video vzbudilo značný ohlas a značně ostrou reakci náměstkyně primátora města Ostravy Kateřiny Šebestové na jednom z webů mesta. Na stranu své náměstkyně se následně na Twitteru postavil i primátor Tomáš Macura.\n"}
{"id": "639847", "url": "https://cs.wikipedia.org/wiki?curid=639847", "title": "Synagoga v Lomnici", "text": "Synagoga v Lomnici\n\nSynagoga v Lomnici je nemovitá kulturní památka České republiky, jež se nachází na Židovském náměstí v bývalé židovské čtvrti městysu Lomnice.\n\nŽidovská obec v Lomnici byla založena krátce po roce 1700 hrabětem Antonínem Amatem. Jako pro každou náboženskou komunitu bylo i pro tu židovskou nutností mít svou vlastní modlitebnu, proto byla brzy zřízena dřevěná synagoga. Tato dřevěná budova ale s rozrůstající se obcí a emancipaci Židů v souvislosti s Josefínskými reformami přestala dostačovat, a proto židovská rada dne 16. srpna 1791 schválila stavbu nové synagogy. Stavba byla dokončena roku 1794 a za účasti rychtáře Isaka Wollnera slavnostně otevřena.\n\nNová budova byla postavena v konzervativním pozdně barokním stylu, i když Evropu touto dobou ovládaly styl i ideály klasicismu.\n\nSynagoga byla ve vlastnictví lomnických Židů až do doby nacistické okupace, kdy byli Židé z Lomnice odvezeni do koncentračních táborů, ze kterých se zpět do Lomnice už žádný z nich nevrátil.\nBěhem tohoto období byla využívána jako sklad.\n\nNezájem o budovu během nacistického a komunistického režimu zanechal stavbu ve špatném stavu. To bylo napraveno v roce 1997, kdy byla synagoga zrekonstruována a otevřena pro kulturní účely obce, což zahrnuje nejrůznější výstavy a malé koncerty.\n\nK židovské obci náleží také nedaleký židovský hřbitov, pocházející z 18. století.\n\n\n"}
{"id": "639852", "url": "https://cs.wikipedia.org/wiki?curid=639852", "title": "Britsko-zulská válka", "text": "Britsko-zulská válka\n\nBritsko-zulská válka byl vojenský konflikt v roce 1879, ve kterém Britské impérium porazilo království Zuluů, čímž Zulové přišli o samostatnost.\n\nKonflikt probíhal od 11. ledna 1879, kdy britské jednotky vstoupily na území Zulů, do 4. července 1879, kdy Britové vyhráli rozhodující bitvu o Ulundi. Britové zpočátku podcenili protivníka a první velké střetnutí, bitvu u Isandlwany (22. ledna), zcela prohráli, ale posléze dokázali využít velký rozdíl ve výzbroji: Měli totiž kromě osobních střelných zbraní několik děl a Gatlingovy kulomety a při správné taktice dokázali tradičně útočící Zuly střílet rychleji, než se tito dostali nebezpečně blízko.\n\n"}
{"id": "639853", "url": "https://cs.wikipedia.org/wiki?curid=639853", "title": "Erban", "text": "Erban\n\nPříjmení Erban nosí více osobností:\n\n\n\n"}
{"id": "639865", "url": "https://cs.wikipedia.org/wiki?curid=639865", "title": "Rafał Blechacz", "text": "Rafał Blechacz\n\nRafał Blechacz (* 30. června 1985 Nakło nad Notecią, Polsko) je polský klavírista, absolutní vítěz prestižní Chopinovy mezinárodní klavírní soutěže v roce 2005.\n\nS hrou na klavír začínal až v osmi letech, z počátku uvažoval také o hře na varhany. V roce 2007 promoval na Hudební akademii Felikse Nowowiejského v Bydgoszczi, kde studoval u Katarzyny Popowové-Zydron.\nJeho hvězdnou kariéru odstartoval úspěch z 21. října 2005 v Chopinově mezinárodní klavírní soutěži ve Varšavě, kdy získal hlavní ceny v těchto pěti kategoriích: polonéza, mazurka, sonáta, klavírní koncert a nejlepší polský účastník soutěže.\nV roce 2007 nahrál u společnosti Deutsche Grammophon komplet Chopinových preludií, druhé CD z roku 2008 pro Deutsche Grammophon obsahovalo sonáty dalších světových skladatelů (Haydn, Beethoven, Mozart), třetí CD z roku 2009 obsahuje oba Chopinovy klavírní koncerty.\n\n\n"}
{"id": "639866", "url": "https://cs.wikipedia.org/wiki?curid=639866", "title": "Věra Weizmannová", "text": "Věra Weizmannová\n\nVěra Weizmannová (: ורה ויצמן, rodným jménem Věra Kacmanová; 27. listopadu 1881 – 24. září 1966) byla manželka prvního izraelského prezidenta Chajima Weizmanna, první dáma Státu Izrael, lékařka a sionistická aktivistka.\n\nNarodila se v Rostově na Donu v Ruském impériu (dnešní Rusko) a lékařské vzdělání získala v Ženevě ve Švýcarsku. V roce 1906 se vdala za Chajima Weizmanna, se kterým měla později dva syny. V letech 1906 až 1937 žila Weizmannova rodina v britském Manchesteru, kde Chajim Weizmann vyučoval na univerzitě. V roce 1913 získala britskou lékařskou licenci a začala pracovat jako lékařka na klinikách pro kojence a vyvinula pokročilé techniky pro kojeneckou výživu a dohled.\n\nJejí mladší syn Michael byl jako pilot britského Královského letectva během druhé světové války sestřelen nad Biskajským zálivem.\nV roce 1916 opustila práci dětské lékařky a připojila se ke svému manželovi poté, co byl během první světové války jmenován vědeckým poradcem britské admirality. V roce 1920 se stala jednou ze zakladatelek Mezinárodní ženské sionistické organizace (WIZO) a po čtyřicet let stála společně s Rebecou Sieffovou v jejím čele. Po vypuknutí druhé světové války věnovala veškeré své úsilí Aliji mládeže, což byla organizace, kterou založila v Anglii, a jejíž byla následně v Izraeli čestnou prezidentkou.\nBěhem izraelské války za nezávislost se zaměřila na léčbu a rehabilitaci raněných vojáků. Bezprostředně po válce založila Společnost handicapovaných veteránů z války za nezávislost a působila jako její prezidentka. Založila též dvě centra pro rehabilitaci zraněných vojáků, a to Bejt Kaj v Nahariji a rehabilitační oddělení v nemocnici Šeba - Tel ha-Šomer.\n\nKromě své aktivity ve výše uvedených organizacích podporovala řadu dobrovolnických organizací, jako je ILAN, Magen David Adom, jehož byla prezidentkou, a desítky dalších soukromých a státních charitativních organizací.\n\nJako izraelská první dáma trvala na své účasti při volbě interiéru domu, který byl pro prezidentský pár budován při Weizmannově institutu (k nelítosti architekta). Veškerý nábytek a umělecká dekorace je originální a většina byla importována ze Spojeného království a Francie.\n\n\n"}
{"id": "639871", "url": "https://cs.wikipedia.org/wiki?curid=639871", "title": "Mistrovství světa v šachu žen 1937", "text": "Mistrovství světa v šachu žen 1937\n\nŠestý turnaj mistrovství světa v šachu žen proběhl v červenci a v srpnu v roce 1937 ve Stockholmu v Švédsku. Turnaj uspořádala FIDE v rámci 7. šachové olympiády. Zúčastnilo se 26 šachistek ze 16 zemí (Rakousko, Anglie, Maďarsko, Německo, Dánsko, Itálie, Irsko,Lotyšsko, Nizozemsko, Norsko, Palestina, Polsko, USA, Skotsko, Švédsko a Československo). Hrálo švýcarským systémem na 14 kol. S plným počtem bodů zvítězila Věra Menčíková reprezentující Československo. Druhá skončila Clarice Beniniová z Itálie s 10 body a o třetí místo se s 9 body dělily Milda Lauberteová z Lotyšska a Sonja Grafová z Německa.\n\n\n"}
{"id": "639872", "url": "https://cs.wikipedia.org/wiki?curid=639872", "title": "Gmina Łobżenica", "text": "Gmina Łobżenica\n\nGmina Łobżenica je polská městsko-vesnická gmina v okrese Piła ve Velkopolském vojvodství. Sídlem gminy je město Łobżenica.\n\nKe gmině kromě města Łobżenica patří 32 vesnic a osad.\n\nBiegodzin, Chlebno, Dębno, Dziegciarnia, Dziunin, Dźwierszno Małe, Dźwierszno Wielkie, Fanianowo, Ferdynandowo, Izdebki, Józefinowo, Kościerzyn Mały, Kruszki, Kunowo, Liszkowo, Łobżonka, Luchowo, Młynowo, Nowina, Piesno, Puszczka, Rataje, Stebionek, Szczerbin, Topola, Trzeboń, Walentynowo, Wiktorówko, Witrogoszcz, Witrogoszcz-Kolonia, Witrogoszcz-Osada, Zawada, Zdroje.\n"}
{"id": "639875", "url": "https://cs.wikipedia.org/wiki?curid=639875", "title": "Jan Malýpetr", "text": "Jan Malýpetr\n\nJan Malýpetr (29. května 1815 Olovnice – 31. ledna 1899 Praha) byl učitel a nadšený propagátor tělocviku. Roku 1848 se stal prvním českým učitelem tělesné výchovy na zemské škole v Praze. Spolu s J. E. Purkyněm, F. L. Čelakovským a K. J. Erbenem vytvořil české sportovní názvosloví. Ve svých žácích povzbuzoval národní uvědomění. V prostorách jeho ústavu v Panské ulici byla 16. února 1862 založena Pražská jednota tělocvičná, později známá jako Sokol, a Malýpetr se stal jejím prvním cvičitelem. Na veřejných školách vyučoval do roku 1888; vedle toho zakládal a provozoval soukromé tělocvičny ve městech i na venkově. Zasloužil se o zavedení tělesné výchovy do škol a její popularizaci.\n\nNarodil se 29. května 1815 v Olovnici u Kralup, ale dětství strávil v Klobukách u Slaného čp. 11, na statku nazývaném „u Sakulínů“, kde hospodařili jeho rodiče i prarodiče. Prvních pět let navštěvoval místní školu v obci, od deseti let nejprve německou piaristickou školu a pak gymnázium v Litoměřicích. V letech 1835–36 studoval filosofii a později práva v Praze. Kancelářská práce, ke které se tam připravoval, ho ale nelákala. Stal se vychovatelem dětí Josefa Františka Friče a od roku 1841 učitelem přírodopisu v ústavu profesora Al. Vocela. Jako pedagog pozoroval přirozenou touhu dětí po pohybu, což ho vedlo k myšlence, vytvořit pro žáky soustavu tělesných cvičení, která by byla zábavná i prospěšná jejich zdraví.\n\nRoku 1841 byla v Praze zásluhou zemských stavů založena škola gymnastiky podle soustavy Friedricha Ludwiga Jahna. Malýpetr se do ní přihlásil a prospíval tak, že se roku 1847 mohl stát učitelem tělocviku ve Vídni. Následujícího roku se vrátil do Prahy, kde vyučoval v „Budči“ (v Panské ulici) a od roku 1849 i na staroměstském gymnáziu; stal se tak prvním českým učitelem tělesné výchovy. Roku 1853 získal definitivu a stal se učitelem v nově zřízené tělocvičně pro univerzitu, c. k. gymnázia a reálky v Praze. Tělocvičnu v Budči provozoval soukromě. Spolu s J. E. Purkyněm, F. L. Čelakovským a K. J. Erbenem se také podílel na vytvoření české sportovní terminologie. Ve svých žácích probouzel i národní uvědomění.\n\nV 50. letech se Malýpetrův ústav stal střediskem vznikajícího českého gymnastického hnutí. Miroslav Tyrš, Jindřich Fügner a p. Müller se zde zapojili do úsilí, směřujícího k založení české organizace inspirované německým Turnvereinem. 16. února 1862 byla v prostorách jeho školy ustavena Pražská jednota tělocvičná, krátce nato přejmenovaná na Sokol. Malýpetr se stal jejím prvním cvičitelem.\n\nPozději převzal soukromou školu v domě „u Doušů“ (koncem 19. století byl zbořen) na Václavském náměstí, kterou předtím provozoval Ferdinand Schmidt, a následně založil druhou na Ferdinandově třídě. V letech 1879, 1882 a 1885 byl ministerským výnosem jmenován členem zkušební komise.\n\nZakládal řadu tělocvičen ve městech i na venkovských šlechtických sídlech: v pražském ústavu choromyslných (1850), na Malé Straně (1855), ve Františkových Lázních (1860), na Peruci (1876) i jinde.\n\nRoku 1888, po čtyřiceti letech ve státních školách, odešel do důchodu, ale nadále soukromě vyučoval v nadaci hraběte Straky a v ústavu choromyslných. Do pozdního věku si zachoval fyzickou kondici i duševní svěžest, čímž potvrdil platnost zásad, které celý život prosazoval.\n\nPohřben byl na Vyšehradském hřbitově.\n\nByl dvakrát ženatý. Poprvé se oženil roku 1854 s Veronikou Klečkovou (1836–1874) ze Zbirohu, podruhé roku 1876 s Alžbětou Korytovou (1857-??).\n\nMěl pět synů a tři dcery. Syn Jan pracoval jako lesmistr (zemřel zřejmě 21. července 1922), Vojtěch jako magistrátní úředník a Prokop jako úředník v Ringhofferových závodech na Smíchově.\n\nV témže domě v Klobukách se narodil také jeho synovec Jan Malypetr (1873–1947), politik první Československé republiky.\n\nLiteratura z 19. a počátku 20. století, tj. v době jeho života, uvádí zásadně dlouhou verzi příjmení (Malýpetr). Novodobé zdroje naopak zpravidla dávají přednost krátké verzi (Malypetr), shodně s příjmením politika V tomto článku je použita dlouhá verze, jakou jej oslovovali jeho současníci a jak se zřejmě podepisoval i on sám.\n"}
{"id": "639879", "url": "https://cs.wikipedia.org/wiki?curid=639879", "title": "Boogie-woogie (tanec)", "text": "Boogie-woogie (tanec)\n\nBoogie-woogie je druh swingového tance a bluesová forma hraní na klavír.\n\nJméno boogie-woogie se užívá hlavě v Evropě. V USA by nejspíše odpovídal East Coast Swingu. To, co se v současnosti nazývá boogie-woogie, by se v 50. letech nazvalo \"rock'n'roll\". Termín boogie-woogie je matoucí. Může se tancovat na stejnojmennou hudbu, ale nejčastěji se tancuje na různé druhy rockové hudby. Název boogie-woogie se začal používat pro rozlišení od rock'n'rollu, soutěžního akrobatického tance. Při soutěžním boogie-woogie se klade důraz na vedení a ne na choreografii. Akrobatické prvky jsou povoleny, ale v menší míře než u rock'n'rollu. Jednotlivé úpravy vzdušných prvků jsou v jednotlivých zemích různé, ale díky vlivu lindy hopu v tanci přetrvávají. Většinou je pravidlo, že při akrobatických prvcích se musí udržovat spojení, což vylučuje například dvojitá či trojitá salta.\n\nObvyklá kroková variace je šesti-dobá \"step, step, tri-ple step, tri-ple step\", kde \"tri-ple\" se tančí jako krok-přísun na jednu dobu přičemž celý trojkrok \"tri-ple step\" trvá 2 doby a tančí se synkopicky na rytmus hudby. Boogie-woogie se tančí většinou jako sportovní tanec, v některých částech Evropy je však populární i jeho společenská forma. \n\nSoutěže jsou pořádány světovou konfederací rock'n'rollu a soutěží se ve formacích, v juniorských i seniorských kategoriích.\n\n"}
{"id": "639880", "url": "https://cs.wikipedia.org/wiki?curid=639880", "title": "Dominantní strategie", "text": "Dominantní strategie\n\nDominantní strategie je strategie používaná v teorii her, případně ve vícekriteriálním rozhodování. Nazývá se též zjednodušeně dominování. Je to jev, který umožňuje zjednodušit proces hledání optimální strategie hry. Zjednodušení se provede tak, že se z rozhodovací matice předem vyloučí takové strategie, které jsou vždy horší než jiná strategie, a to v případě zvolení jakékoli strategie protihráče. Sníží se tak rozměr matice a je pak snazší nalézt optimální strategii.\n\nPro pochopení pojmu dominantní strategie vysvětleme nejprve, o co se jedná při hledání optimální strategie v teorii her. Mějme situaci, kde vystupuje jeden nebo více hráčů, a tuto situaci nazvěme rozhodovací situací (v terminologii teorie her se jedná o hru v normálním tvaru). V rozhodovací situaci hráč vybírá rozhodnutí (v terminologii teorie her se jedná o strategii) z dané množiny přípustných rozhodnutí a počítá při tom s určitým důsledkem (v terminologii teorie her se jedná o výhru). Hráč se snaží, aby důsledek jeho rozhodnutí (tedy výhra jím zvolené strategie) byl co nejpříznivější. To je základní předpoklad v teorii her – hráči jsou racionální a maximalizují hodnotu své výplatní funkce. Další předpoklad teorie her je, že hráči mají dokonalé informace, takže znají všechny přípustné strategie protihráče i jejich výplatní funkce. \nHra může být buď konfliktní, nebo nekonfliktní. Pokud výhra je závislá nejen na zvolené strategii prvního hráče ale i na strategii protihráče, jedná se o konfliktní hru, jinak jde o hru nekonfliktní. Konfliktní hry se dále rozdělují na antagonistické (hra s konstantním součtem) a neantagonistické (hra s nekonstantním součtem), přičemž v antagonistickém konfliktu první hráč získává právě to, co protihráč ztrácí. Jejich zájmy jsou čistě protikladné. Naproti tomu v neantagonistických konfliktech není zájem jednoho hráče v přímém protikladu se zájmem protihráče. Oba hráči sice sledují své vlastní zájmy, ale některé strategie mohou být výhodné pro oba dva. Zde je potom nutné odlišit hry, kde je možné s protihráčem před volbou strategie uzavírat závazné smlouvy – kooperovat, a v jakých případech to možné není – např. protože by se dodržení smlouvy nedalo vynutit.\n\nV nekonfliktní hře je situace s hledáním optimální strategie nejjednodušší. Poněvadž výhra je závislá pouze na strategii jednoho hráče, spočívá výběr optimální strategie v nalezení takové strategie, při které je pro hráče zajištěna maximální výhra.\nV antagonistických konfliktech je situace složitější, optimální strategii určujeme pomocí výplatní matice. V matici hledáme tzv. sedlový bod, tedy prvek, který je současně nejmenší na řádku a největší ve sloupci (za předpokladu, že uvažujeme nejběžnější podobu hry, kdy první hráč má své výhry v řádcích a snaží se je maximalizovat, zatímco strategie druhého hráče jsou určené sloupci a v nich se snaží výhry prvního hráče minimalizovat). Nalezený sedlový bod je potom cenou hry a řádek, ve kterém se nachází je optimální strategií prvního hráče a sloupec určuje optimální strategii druhého hráče.\n\nNa obrázku je sedlový bod vyznačen v červeném čtverečku a optimální strategie obou hráčů vyznačeny šipkou.\nTakto nalezené optimální strategie představují tzv. Nashovu rovnováhu v ryzích strategiích. Žádný hráč, který se odchýlí od takovýchto optimálních strategií, si nemůže polepšit. Pro výplatní funkce hráčů totiž platí následující nerovnice:\nformula_1\n\nformula_2\nkde, formula_3 je výplatní funkce prvního hráče a formula_4 je výplatní funkce druhého hráče, formula_5 je libovolná strategie prvního hráče, formula_6 je optimální strategie prvního hráče, formula_7 je libovolná strategie druhého hráče a formula_8 je optimální strategie druhého hráče. \n\nSamozřejmě může nastat také situace, kdy v matici nalezneme více sedlových bodů nebo naopak žádný sedlový bod. V případě více sedlových bodů existuje i více alternativních optimálních strategií. V případě, že není nalezen žádný sedlový prvek, neexistuje Nashova rovnováha v ryzích strategiích a musíme použít smíšeného rozšíření maticové hry.\n\nV každém případě však ještě před zahájením hledání sedlového bodu si můžeme matici zjednodušit pomocí dominování. Připomeňme, že první hráč se snaží maximalizovat svou výhru a v antagonistickém konfliktu pak tyto výhry prvního hráče jsou ztrátami pro jeho protihráče, které se on snaží zase minimalizovat. Strategie prvního hráče jsou v řádcích a strategie druhého hráče ve sloupcích. První hráč jistě nebude volit takový řádek, kde jsou všechny hodnoty menší než odpovídající hodnoty v jiném řádku. Analogicky bude postupovat i druhý hráč, pokud v matici bude existovat sloupec, kde budou všechny hodnoty vyšší než odpovídající hodnoty v jiném sloupci, tento sloupec nebude hráč nikdy volit.\n\nZabývejme se nejdříve strategiemi prvního hráče. Strategie, která vede k menším výhrám při jakékoli strategii protihráče, se nazývá dominovaná strategie, je to ten řádek, kde jsou odpovídající hodnoty vždy nižší než v jiném řádku. Říkáme, že dominovaná strategie je dominována dominující strategií, tedy takovým řádkem, kde jsou odpovídající hodnoty vždy vyšší než v dominovaném řádku.\nSilně dominované strategie nebudou nikdy optimální strategií, proto je možné je z matice vynechat. Sníží se tak rozměr matice a rychleji bude možné nalézt optimální strategie.\n\nAplikujeme dominování na výše uvedenou matici, kde jsme hledali sedlový bod:\n\nNa obrázku č.2 vidíme matici se dvěma dominujícími a dvěma dominovanými strategiemi prvního hráče. V druhém řádku jsou hodnoty výhry vždy nižší než ve třetím řádku a v pátém řádku jsou vždy nižší než ve čtvrtém řádku. Třetí a čtvrtý řádek je tedy dominující a druhý a pátý řádek je dominovaný. Dominované řádky jsou dominované strategie a můžeme je tedy z matice vynechat. Získáme tak jednodušší matici o třech řádcích:\n\nPokračujme nyní v dominování z hlediska druhého hráče. Strategie, která vede k větším ztrátám při jakékoli strategii prvního hráče, se nazývá dominovaná strategie, je to ten sloupec, kde jsou odpovídající hodnoty vždy vyšší než v jiném sloupci. Opět říkáme, že dominovaná strategie je dominována dominující strategií, tedy takovým sloupcem, kde jsou odpovídající hodnoty vždy nižší než v dominovaném sloupci:\n\nNa obrázku č.4 vidíme matici s jednou dominující a dvěma dominovanými strategiemi. V prvním a pátém sloupci jsou hodnoty ztráty vždy vyšší než ve třetím sloupci. Pátý sloupec a dominuje oba dominované sloupce – první i pátý. Dominované sloupce jsou dominované strategie a můžeme je tedy také z matice vynechat. Vznikne matice o rozměru 3x3, která neobsahuje už žádné další dominované strategie, a její sedlový bod je stále stejný:\n\nNa rozdíl od řešení v ryzích strategiích, které zdaleka ne u každé hry lze nalézt, v případě, že budeme hru řešit v jejím smíšeném rozšíření, rovnovážné řešení vždy existuje. Každá maticová hra má Nashovo rovnovážné řešení ve smíšených strategiích. Optimální strategie se v tomto případě získává řešením úlohy lineárního programování pomocí simplexové metody . Pokud však má matice pouze dva řádky nebo pokud má dva sloupce, je možné použít grafickou metodu, která lze využít pouze pro dvě proměnné. Pokud tedy pomocí dominování snížíme rozměr matice až na m x 2 nebo 2 x n, zajistíme si možnost použití grafického řešení.\n\nA jak se konkrétně využívá dominování v případě smíšeného rozšíření maticové hry? Smíšené strategie jsou rozložením pravděpodobností na prostoru ryzích strategií, udávají tak vlastně pravděpodobnosti, s jakými se při dokonalé racionalitě mají jednotlivé strategie volit. Všechny dominované strategie mají přiřazenou vždy nulovou pravděpodobnost. Dominování lze tedy při smíšených strategiích využít dvěma způsoby. Buď přímo v simplexové metodě, kde dominovaným řádkům a sloupcům přiřadíme pravděpodobnost 0, nebo ještě před použitím simplexové metody vynecháme z matice všechny dominované řádky a sloupce jako jsme vysvětlili na příkladě výše a dále pro výpočty použijeme zjednodušenou matici. Cena hry se takovým vynecháním dominovaných strategií nemění. \nV praxi za nás simplexovou metodou úlohu lineárního programování vyřeší speciální software a přiřadí tak dominovaným strategiím nulové pravděpodobnosti automaticky. Pozor potom ale na vyhodnocení, neplatí totiž obrácený vztah, že by každá strategie s nulovou pravděpodobností byla dominovaná.\n\nV případě neantagonistických konfliktů probíhá dominování principiálně stejně jako v antagonistických konfliktech. Jen s tím, že se buď využívá samostatných matic pro každého hráče, nebo se v jedné matici objevují vždy dvě hodnoty – jedna pro prvního hráče a druhá pro druhého. A protože už každý z hráčů má v matici své hodnoty výher, snaží se je oba maximalizovat (nikoli, že druhý hráč se snaží o minimalizaci, jako tomu bylo v případě antagonistických konfliktů): \n\nNa obrázku č.6 vidíme dvojmatici hry s nekonstantním součtem (neantagonistický konflikt) a vedle je dvojmatice převedena na dvě samostatné matice (v různých učebnicích se používá různý zápis). Je nutné mít pořád na paměti, že i v případě dvou matic se u druhého hráče stále strategie určují pomocí sloupců. Na obrázku jsou opět dominované strategie vyznačeny přeškrtnutím.\nZjednodušená matice bez dominovaných strategií je na následujícím obrázku:\n\nStrategie je silně dominovaná tehdy, když je ostře horší než jiná strategie při jakékoli strategii protihráče. Je zde velmi důležité slovo ostře. U tohoto typu se požaduje, aby všechny hodnoty dominovaného řádku byly ostře menší než u dominujícího řádku a aby všechny hodnoty u dominovaného sloupce byly ostře větší než u dominujícího sloupce.\n\nformula_9\n\nAby byla strategie slabě dominovaná, stačí, aby byla stejná nebo horší než dominující strategie. Všechny hodnoty dominovaného řádku musí být menší nebo stejné jako u dominujícího řádku a všechny hodnoty u dominovaného sloupce musí být větší nebo stejné jako u dominujícího sloupce.\n\nformula_10\nPro ilustraci uveďme příklad z knihy Martina J. Osborna : Přijíždíte v autě na křižovatku, kde právě svítí červená. Silnice je rozdělena na dva pruhy, levý je prázdný, v pravém pruhu stojí modrý automobil. Modrý automobil může jet rovně nebo zahnout doprava. Pokud bude zahýbat doprava, musí dát přednost přecházejícím chodcům. Stojíte před rozhodnutím, do jakého pruhu se zařadit. Samozřejmě intuitivně vyberete levý prázdný pruh. Je to proto, že výběr pravého pruhu je silně dominován výběrem levého pruhu. I kdyby modrý automobil nezatáčel, ale jel rovně, vždy by zařazení do pravého pruhu znamenalo zdržení oproti levému pruhu.\nV případě, že v pravém pruhu bude stát modrý automobil a k tomu v levém pruhu červený automobil, a budete se znovu rozhodovat, do jakého pruhu se zařadíte, možná už budete aspoň sekundu váhat, ale opět zvolíte levý pruh. Výběr pravého pruhu je v tomto případě jen slabě dominován výběrem levého pruhu. Modrý automobil totiž může odbočovat – v tom případě by zvolení pravého pruhu bylo horší, ale může jet také rovně – v tom případě by výběr pravého pruhu vedl ke stejnému výsledku jako levý pruh.\n\nSlabá dominovanost přináší technické problémy při eliminaci matice, protože pro vznik slabé dominovanosti záleží na pořadí, ve kterém dominuje své strategie protihráč. Problém se slabou dominovaností vyvstává také v případě slabé Nashovy rovnováhy (tedy v případě že matice obsahuje více sedlových bodů). Strategie, kde se nachází slabá Nashova rovnováha, totiž může být často slabě dominovaná a její eliminací bychom si vyloučili možné optimální řešení. Proto se v praxi využívá v podstatě jen silná dominovanost. \nPokud lze ve hře postupně odebírat dominované strategie, až zbude pouze jedna jediná strategie pro každého hráče, je hra řešitelná pomocí opakované eliminace silně dominovaných strategií. Nemusíme v jednom kroku odebrat všechny dominované strategie jednoho hráče, naopak pokud odebereme určitý dominovaný řádek a potom určitý dominovaný sloupec, objeví se mezi řádky další dominovanost. A takto v případě hry řešitelné opakovanou eliminací silně dominovaných strategií postupujeme až ke stavu, kdy v matici zůstane jedna optimální strategie pro každého hráče. Při odebírání silně dominovaných strategií nezáleží na pořadí eliminovaných strategií. Oproti tomu, jak už bylo zmíněno výše, při odebírání slabě dominovaných strategií na pořadí eliminace záleží.\n\nVe vězňově dilematu je strategie zapírání silně dominovaná strategií prásknutí. Ať už bude protihráč volit jakoukoli strategii (zapírat nebo práskat), vždycky je pro prvního hráče výhodnější práskat – v případě protihráčova zapírání dostane 0 let za mřížemi oproti 1 roku, kdyby také mlčel, v případě protihráčova prásknutí dostane 5 let oproti 10 letům, kdyby mlčel. Proto nakonec při plné racionalitě zúčastněných a při nemožnosti kooperace hra dopadne tak, že budou oba hráči práskat, protože zapírání je dominovaná strategie a bude z matice vyloučena. Vězňovo dilema je příklad hry řešitelné opakovanou eliminací silně dominovaných strategií:\n\nNaopak v konfliktní situaci, která je v teorii her nazývána bitva pohlaví, nejsou žádné dominující ani dominované strategie. Pokud by tam byly, tak by se z rozhodování vyloučily a situace by rázem přestala být „bitvou“.\n\nVětšina lidských rozhodnutí je založena na vícekriteriálním hodnocení variant. Například rozhodování, jaký mobilní telefon si koupit. V tomto případě budou variantami jednotlivé značky telefonů a kritérii například cena, hmotnost, počet pokročilých funkcí a výdrž baterie. Některá kritéria jsou maximalizační, jiná naopak minimalizační. Mezi cíle vícekriteriálního rozhodování patří výběr jedné z variant – tzv. kompromisní varianta, uspořádání variant a klasifikace variant.\n\nVarianty mohou mít mezi sebou různé vztahy:\n\nPři hledání kompromisní varianty by se měl rozhodovatel soustředit na nedominované varianty, tedy na takové, k nimž neexistuje varianta, která by je dominovala. Nedominovaných variant však bohužel bývá při rozhodování více, a proto existuje několik metod, jak vybrat ze zbývajících variant tu pravou. Mezi metody patří například Metoda pořadí, Budovací metoda nebo Fullerův trojúhelník . I tak ale dominování při řešení úloh vícekriteríálního hodnocení variant může velmi usnadnit práci a existuje i spousta úloh, které lze vyřešit jen právě pomocí dominantních strategií.\n\nV tabulce je příklad úlohy vícekriteriálního hodnocení variant se třemi variantami a čtyřmi kritérii. První dvě kritéria jsou minimalizační, to znamená, čím menší hodnota, tím lépe. Poslední dvě kritéria jsou maximalizační, čím vyšší jsou hodnoty, tím lépe.\nVarianta Nokia v tomto případě dominuje variantu Siemens, protože všechna její kritéria jsou výhodnější. Dominovanou variantu Siemens tedy můžeme pro účely rozhodování vypustit. Zbylé dvě varianty Nokia a Samsung jsou nedominované a musíme se mezi nimi rozhodnout pomocí k tomu určených metod.\n\nStejného principu se potom využívá i v úlohách vícekriteriálního programování.\n\n"}
{"id": "639881", "url": "https://cs.wikipedia.org/wiki?curid=639881", "title": "Ofira Navonová", "text": "Ofira Navonová\n\nOfira Navonová (: אופירה נבון, rodným jménem Ofira Resnikovová; 21. ledna 1936 – 23. srpna 1993) byla izraelská psycholožka, manželka prezidenta Jicchaka Navona a první dáma Státu Izrael (1978–1983). V roce 1956 zvítězila v soutěži Miss Sabra.\n\nNarodila se v Tel Avivu ještě za dob britské mandátní Palestiny do rodiny Batji a Eliezera Resnikovových, kteří byli sovětští refusenici. Studovala na Hebrejské univerzitě v Jeruzalémě a poté, díky vítězství v soutěži krásy, získala stipendium na studium psychologie na University of Georgia a rehabilitační psychologie na Columbia University.\n\nS manželem se seznámila v roce 1961 v úřadu ministerského předsedy, kde pracovala jako sekretářka. Svatbu měli o dva roky později a po osmiletém snažení zplodit potomka adoptovali dívku jménem Na'ama. Dva roky poté se jim narodil vlastní syn Erez\nJako izraelská první dáma založila prezidentskou radu pro péče o děti. Angažovala se v řadě organizací na pomoc dětem a postiženým, navštěvovala raněné vojáky a zastupovala Izrael na řadě sympózií. S egyptskou první dámou Jihanou Sadatovou spolupracovala na projektu, který se zaměřoval na vojáky raněné v arabsko-izraelských válkách. Zasazovala se rovněž o přijetí mezinárodní smlouvy, která by chránila děti ve válečných oblastech. Za svou roli v pomoci handicapovaným ji byla udělena řada ocenění.\n\nByla první izraelskou první dámou, která se narodila na území Izraele (tj. sabra). Z dalších prvenství lze zmínit i to, že se jako žena aškenázského původu provdala za sefardského Žida, a že jako prezidentský pár měli malé děti.\n\nV roce 1979 jí byl diagnostikován karcinom prsu. Navonová však odmítla mastektomii a rozhodla se pro chemoterapii a lumpektomii. Později se zasazovala o právo pacientů na volbu své léčby. V srpnu 1993 zemřela na leukemii v jeruzalémské nemocnici Hadasa ve věku 57 let. Je pohřbena na Herzlově hoře v Jeruzalémě.\n\n"}
{"id": "639885", "url": "https://cs.wikipedia.org/wiki?curid=639885", "title": "Mastektomie", "text": "Mastektomie\n\nMastektomie (z řeckého \"mastos\", tj. prs a \"ektomé\", tj. vyjmutí) je chirurgický zákrok, při kterém se odstraňuje celá mléčná žláza, až na výjimky i s prsním dvorcem a bradavkou. Jeho nejčastější indikací je zhoubný karcinom prsu, kdy se pravidelně kombinuje s axilární disekcí.\n\n\n\n"}
{"id": "639886", "url": "https://cs.wikipedia.org/wiki?curid=639886", "title": "GANEFO", "text": "GANEFO\n\nHry nově vzniklých sil (anglicky: Games of the New Emerging Forces) GANEFO jsou sportovní hry vytvořené prvním indonéským prezidentem Sukarnem na podzim roku 1962 jako protipól olympijských her.\nNa přelomu srpna a září 1962 Indonéské hlavní město Jakarta pořádalo 4. ročník Asijských her pod patronací MOV. Před začátkem her Indonéská diplomacie podlehla nátlakům ze strany Čínské lidové republiky, aby nevydala víza sportovcům Čínské republiky a podlehla i nátlakům ze strany arabských států, aby nevydala víza sportovcům Izraele. Podle směrnic MOV měly národní sportovní organizace fungovat odděleně od politiky, a to bylo vnímáno jako vměšování se do vnitřních záležitostí KONI (Komite Olahraga Nasional Indonesia, česky: Národní sportovní výbor Indonésie) ze strany indonéské vlády. To mělo za následek, že MOV poprvé v historii sáhl k nejtvrdšímu trestu a pozastavil Indonésii členství v MOV na dobu neurčitou. Indonéský prezident Sukarno pak jako odpověď ve svém projevu prohlásil, že sport nemůže existovat odděleně od politiky a MOV obvinil z poklonkování imperialismu. Současně také naplánoval založení nové sportovní organizace GANEFO a také naplánoval první konání her GANEFO v listopadu 1963 v Jakartě.\nJak už název napovídá, šlo o hry určené pro sportovce z rozvojových zemí, hlavně pak z nově vzniklých nezávislých vesměs socialistických států. GANEFO mělo ve svých stanovách jasně uvedeno, že politika a sport jsou vzájemně propojeny, což je přesný opak toho co je uvedeno v doktríně MOV. Prvních her GANEFO v roce 1963 v Jakartě se zúčastnilo zhruba 2700 sportovců z 51 zemí a bylo v jejich průběhu překonáno celkem 6 světových rekordů. Druhé hry GANEFO se měly konat v Káhiře v roce 1967, ale kvůli politickým okolnostem byly zrušeny a uskutečnily se o 2 roky dříve 1965 v Phnompenhu a zúčastnilo se jich zhruba 2000 sportovců, ale už jenom z 18 zemí. Později tyto hry dostaly název 1. asijské hry GANEFO, neboť vyjma sportovců z Guiney se jich zúčastnili pouze sportovci z asijských zemí. Druhé asijské hry GANEFO byly naplánovány na rok 1970 do Pchjongjangu. Mezitím, ale v roce 1967 došlo v Indonésii ke státnímu převratu a k nastolení kleptokratické vlády nového prezidenta Suharta a v letech 1966–69 také ještě došlo ke kulturní revoluci v Číně, která tak úplně ztratila zájem o mezinárodní sportovní prezentaci. Tímto zmizely ze scény dvě hlavní vůdčí země organizace GANEFO a k žádným dalším hrám této organizace již nedošlo.\n\nIAAF (Mezinárodní asociace atletických federací) a FINA (Mezinárodní plavecká federace) potrestaly atlety a plavce, kteří se zúčastnily 1. her GANEFO 1963 v Jakartě, zákazem účasti na LOH 1964 v Tokiu. Proti těmto sankcím se pojistil Sovětský svaz, který na 1. hry GANEFO vyslal sportovce se slabší výkonností, kteří by se na Olympiádu stejně nedostali.\n\n"}
{"id": "639887", "url": "https://cs.wikipedia.org/wiki?curid=639887", "title": "Marťan (Stanisław Lem)", "text": "Marťan (Stanisław Lem)\n\nNovela Marťan (polsky \"Człowiek z Marsa\") polského klasika vědeckofantastické literatury Stanisława Lema vyšla poprvé v časopise „Nowy Świat Przygód” v roce 1946.\n\nV této prvotině rozvádí mnohokrát zpracované téma přistání mimozemského návštěvníka z Marsu (inspirován románem Herberta George Wellse \"Válka světů\"). Vzhledem k tomu, že jde o jeden z prvních literárních pokusů autora, nelze mít vysoké nároky a očekávat spletitý příběh. Nicméně již v tomto literárním výtvoru se začínají profilovat charakteriské rysy pozdější Lemovy tvorby – absolutní odlišnost mimozemské technologie a nemožnost vzájemné komunikace.\n\nNovela Marťan může být pojata jako zajímavá sonda do počátků literární tvorby spisovatele, jenž v žánru sci-fi dosáhl světového věhlasu a zařadil se po bok dalších velikánů, jako byli Isaac Asimov, Arthur Charles Clarke, Robert A. Heinlein, aj.\n\nČesky útlou brožuru vydalo nakladatelství Akropolis v roce 2005.\n\nV 5 kapitolách autor líčí havárii kosmického plavidla z Marsu na Zemi. K vyšetřování na americké vojenské základně se omylem připlete novinář. Vědecký tým chce získat nové fyzikální poznatky, ale v případě ohrožení je ochoten tvora zničit. Návštěvník z Marsu je zpočátku apatický, ale časem se začíná projevovat…\n\n\nBývalý reportér listu Chicago World se nedopatřením dostane na americkou vojenskou základnu, kde probíhá přísně utajený výzkum vesmírného tělesa z Marsu. Stává se členem vědeckého týmu, jehož úkolem je navázat spojení s kosmickým návštěvníkem a vytěžit maximum možných vědeckých poznatků využitelných pro nové technologie.\nJde o kovový organismus ve tvaru černého kužele s několika dlouhými tenkými chapadly, který vědci pojmenovali \"Areanthropos\", s rosolovitou organickou hmotou. Vydává nebezpečné záření.\nJeví se netečným, ale poté, co se aklimatizuje, se pokusí o útěk. Vědci jej paralyzují za pomoci plynu. Rozeberou některé struktury a přijdou na to, která část emituje lidskému zdraví škodlivé záření. Teď je zdánlivě neškodný.\nNa řadě je pokus o vzájemnou komunikaci. Po sérii nezdařených pokusů napadne profesora Widdlettona naskenovat mozkové vlny McMoora, zatímco si bude prohlížet fotografie Marsu, Země a blízkého okolí základny a rentgenovým paprskem je vysílat na Marťana. Zabere to.\n\nDalší den pokusy pokračují. Kužel se osvobodí ze sevření a dotkne se chapadly každého z poblíž stojících vědců. Ti upadnou do zvláštního stavu letargie.\nPoté, co se proberou si uvědomí, že viděli scenérie z Marsu. Nebyl to sen ani halucinace, ale vjem, které jim \"Areanthropos\" vyslal do mozků. Profesor Widdletton byl vystaven nejsilnějším vjemům a rozhodne, že \"Areanthropos\" musí být zničen. Celé výzkumné středisko bylo pro jistotu předem podminováno.\nPo exkurzi pater se zjistí, že chybí inženýr Fink. Je nalezen, jak s něčím pomáhá \"Areanthropovi\". Ale jeho obličej je prázdný, není v něm již ani náznak lidské emoce.\nVědci vyklidí areál a profesor Widdletton zmáčkne detonátor. Po uhašení požáru jdou obhlédnout trosky, zdá se, že návštěva z Marsu je minulostí.\n\n"}
{"id": "639888", "url": "https://cs.wikipedia.org/wiki?curid=639888", "title": "Pavel Šturma", "text": "Pavel Šturma\n\nPavel Šturma (* 21. července 1963 v Praze) je český právník, advokát a vysokoškolský pedagog, který se zabývá mezinárodním právem. \n\nPrávnické vzdělání získal v letech 1981–1985 na Právnické fakultě Univerzity Karlovy, titul doktor práv (JUDr.) obdržel v roce 1985, poté v letech 1986–1992 vystudoval ještě filozofii a ekonomii na Filozofické fakultě Univerzity Karlovy.\n\nV roce 1990 byl vědeckým pracovníkem v Ústavu státu a práva, následoval studijní pobyt na Univerzitě Paris II (Pantheon-Assas) a v roce 1992 stáž v Radě Evropy ve Štrasburku, poté pracoval na Sekretariátu OSN. Od roku 1995 vyučuje mezinárodní právo na Právnické fakultě UK, na které se v roce 1996 habilitoval (získal titul docent) a katedru mezinárodního práva vede od roku 1997. Titul profesor mu prezident republiky udělil v roce 2002. Je také doktorem věd (DrSc.).\n\nK roku 2011 byl proděkanem Právnické fakultě Univerzity Karlovy v Praze a tamtéž vedoucím katedry mezinárodního práva. Také působí jako hostující profesor na řadě evropských univerzit (Paříž, Teram, Bratislava a další). Česká republika jej nominovala jako kandidáta na člena Komise pro mezinárodní právo na období 2012–2016, zvolen byl v listopadu 2011 na Valném shromáždění OSN v New Yorku.\n\nKromě toho společně s JUDr. Benešem, advokátem z Ostravy, provozuje advokátní kancelář v oblasti mezinárodního obchodního a veřejného práva. Je autorem mnoha publikací, zejména z oblasti mezinárodního práva lidských práv, mezinárodního trestního práva, humanitárního práva, odpovědnosti státu, smluvního práva.\n\n"}
{"id": "639889", "url": "https://cs.wikipedia.org/wiki?curid=639889", "title": "ZiU-5", "text": "ZiU-5\n\nZiU-5 ( ) byl sovětský trolejbus vyráběný podnikem \"Zavod imeni Urickogo\" ( ), továrny pojmenované po ruském revolucionáři Mojsejovi Urickém. Dnešní název továrny je „Trolza“ a sídlí ve městě Engels v Saratovské oblasti. ZiU-5 byl vyráběn v letech 1959–1972 a vyrobeno bylo víc než dvacet tisíc kusů. Jednalo se o nejčastější typ trolejbusu, který v té době jezdil v sovětských městech. Poslední kusy dosloužily v běžném provozu v polovině osmdesátých let.\n\nDesetiletí po skončení druhé světové války se vyznačovalo bouřlivým rozvojem trolejbusových systémů v Sovětském svazu. Trolejbusy byly považovány za moderní řešení MHD ve srovnání s tradičními tramvajemi. Základem vozového parku byly tehdy trolejbusy typu MTB-82. Ty byly spolehlivé, trvanlivé a nekomplikované konstrukce. Velikostně patřil MTB-82 k menším vozidlům a neposkytoval dostatek pohodlí cestujícím ani vhodné pracovní prostředí pro řidiče a průvodčí. Za hlavní nedostatek MTB-82 se považovala těžká karoserie na rámovém podvozku, nepřiměřeně velká kabina pro řidiče, úzké dveře, nedostatečný výhled z prostoru pro cestující a nehospodárné ovládání elektrické výzbroje. Některá technická vylepšení vyzkoušeli konstruktéři výrobního závodu u experimentálních trolejbusů TBU-1. Bylo rozhodnuto odstranit všechny problémy současně a to s využitím nejmodernějších dostupných technologií. Kromě prostorné karosérie zaoblených tvarů se předpokládalo využití nové stykačové elektrické výzbroje pro zlepšení rozjezdových a brzdových vlastností vozidla se současným ulehčením práce řidiče. U starších trolejbusů MTB-82 potřeboval řidič hodně zkušeností. Nezkušený řidič snadno spálil brzdové/rozjezdové odporníky (rezistory). Pro zvýšení elektrické bezpečnosti rozdělili konstruktéři elektrické obvody na silové vysokonapěťové a nízkonapěťové ovládací. V roce 1959 byla dokončena výrobní dokumentace a vznikl prototyp, už s označením ZiU-5. Na novém trolejbuse už byly aplikovány všechny novinky včetně rekuperačního brzdění. Trolejbus uspěl ve zkušebním provozu a byl doporučen do sériové výroby. Po úspěšném zavedení výroby trolejbusu byl od něho odvozen také autobus ZiU-6 ve stejné karosérii, ale poháněný dieselovým motorem. Vznikl pouze vzorek, sériová výroba nebyla zahájena.\n\nSériová produkce ZiU-5 začala v roce 1959. Větší počet vozidel (200 kusů) byl dodán do moskevského trolejbusového depa č. 2 k provedení zkoušek v reálných podmínkách a s cestujícími. Podle výsledků zkoušek odstranili pracovníci výrobce i dodavatele elektrické výzbroje (moskevská továrna Dinamo) nejzávažnější problémy v konstrukci. Od roku 1961 typ ZiU-5 plně nahradil ve výrobě předcházející typ MTB-82. Během výroby prodělal typ ZiU-5 různé modifikace, ale základ konstrukce zůstal nezměněný. Následně se výrobce pokoušel zkonstruovat větší typ, pojmenovaný ZiU-7. Ten měl mít maximum dílů unifikovaných s ZiU-5, jeho vývoj ale nepřekročil fázi zkoušek. V roce 1971 byl dokončen prototyp úplně nového trolejbusu ZiU-9 a začala také jeho sériová výroba. Nový trolejbus ZiU-9 byl výrobně i provozně výhodnější než původní ZiU-5 a proto ho od roku 1972 ve výrobě plně nahradil.\n\nZiU-5 byl centrálně přidělován do většiny trolejbusových provozů SSSR během let 1959 až 1972. K tomuto typu prakticky neexistovala alternativa. Výroba předchozího typu MTB-82 byla ukončena v roce 1960 a jiní výrobci trolejbusů v tehdejším SSSR vlastně neexistovali. Výjimkou byla města, která dostávala československé trolejbusy Škoda 8Tr a Škoda 9Tr. Po vyřazení vozů MTB-82 tak v mnoha městech byly vozy ZiU-5 jediným provozovaným typem trolejbusů. I po rozběhu masové výroby typu ZiU-9 byla role vozů ZiU-5 velmi výrazná. Přibližně deset let po ukončení výroby začal počet provozuschopných vozů prudce klesat. Významným důvodem byly problémy s životností karosérie. Navíc díky masivním dodávkám vozidel typu ZiU-9 nebyl důvod udržovat v provozu zastaralá vozidla. V letech 1985 - 1987 zmizely ZiU-5 z ulic. Zbývající vozidla ještě nějakou dobu fungovala jako služební vozidla. Posledních několik vozidel dojezdilo v Leningradě (Petrohrad) a v Oděse do roku 1989. Dodnes se dochovalo několik vozů jako muzejní exponáty.\n\nTrolejbusy ZiU-5 byly exportovány do Budapešti (Maďarsko) a do Bogóty (Kolumbie). Do Budapešti bylo dodáno 100 vozů. První z nich byly vyřazeny v roce 1975, poslední dojezdily roku 1982. Budapeštští řidiči byli nespokojeni se špatným výhledem směrem vpravo od vozidla. V letech 1971–1975 byly proto zúženy přední dveře odebráním jednoho jejich dílu a jeho navařením ke karoserii. Zúžení dveří ale ještě prodloužilo časy nutné pro nástup a výstup cestujících. Elektrická výzbroj prvních vyřazovaných ZiU-5 byla montována do prvních trolejbusů Ikarus 260T a 280T pro BKV, číselné řady 100 a 600.\n\nZákladní modifikace trolejbusu ZiU-5 jsou:\n\nMohly existovat ještě další modifikace, ale pouze výše popsané jsou doloženy v soudobé odborné literatuře. Archiv výrobce je pro veřejnost zatím uzavřený.\n\nV době svého vzniku byl ZiU-5 realizací moderních trendů v konstrukci trolejbusů. Poprvé v SSSR byla použita samonosná karoserie, nepřímé stykačové ovládání, rozdělení vysokonapěťové a nízkonapěťové části elektrické výzbroje a náhrada manuálních nebo pneumatických ovládacích prvků elektrickými. Při konstrukci se bral ohled na pohodlí cestujících a ergonomii pracovního místa řidiče. Široká karoserie ZiU-5 umožnila umístění zdvojených sedadel na obě strany vozidla i při ponechání dostatečně široké uličky. Zadní nástupní plošina byla dostatečně prostorná i pro rozměrná zavazadla. Také dveře, podstatně širší, než u MTB-82, zrychlily výměnu cestujících na zastávkách. Velká prosklená plocha karosérie zpříjemnila výhled cestujícím a usnadnila i rozhled pro řidiče. Všechny tyto principy využité při konstrukci se ukázaly jako úspěšné a uplatnily se i u dalších trolejbusů stejného výrobce. Po odstranění „dětských nemocí“ se ZiU-5 osvědčil jako pohodlný a spolehlivý trolejbus. Přesto tento trolejbus trpěl tím, co bylo v sovětském dopravním strojírenství šedesátých let běžné: snahou o zlevnění produkce za každou cenu, dokonce i za cenu snížení spolehlivosti. Také zavedení nových materiálů a technologií způsobovalo v počátcích produkce zvýšenou poruchovost. Ve srovnání s vozidly ze stalinské éry se snížila životnost vozidel. Díky tomu, že dopravní podniky měly zajištěny dodávky nových vozidel, nebyl důvod snažit se o zachování provozuschopného stavu. Následkem byla lhostejnost provozního personálu ke stavu svěřené techniky. Koncem šedesátých let ztratil ZiU-5 punc moderního stroje a výrobce začal připravovat nový typ. V roce 1971 byl hotový prototyp trolejbusu, ze kterého vznikl rozšířený typ ZiU-9. Mimo hranatou třídveřovou karosérii s pneumatickým pérováním neměl ZiU-9 oproti staršímu ZiU-5 žádné výrazné konstrukční novinky. Koncepce a technická řešení zvolená pro ZiU-5 přežila svoji dobu a objevila se v celé řadě následujících typů trolejbusů.\n\nKarosérii ZiU-5 představoval svařenec z ocelových profilů různé tloušťky i tvaru, opláštěný nýtovanými panely z hliníkového plechu. Vnitřek vozu byl obložen dýhovanými deskami. Pro vylepšení vzhledu bylo kováni uvnitř vozidla (kličky, madla) chromované. Ve vozidlech prvních sérií byly v prostoru pro cestující umístěny hodiny. Podlaha z dřevěných desek byla pokryta gumovou krytinou. Pro přístup k některým agregátům byly v podlaze prostupy. Pro cestující byly k dispozici pérované sedačky. Během produkce se vybavení prostoru pro cestující měnilo. Přestali montovat hodiny, chromované díly byly nahrazeny eloxovanými hliníkovými, ozdobnou dýhu nahradil plast. V soudobé technické literatuře jsou tyto úpravy označovány za opatření ke zlepšení izolační bezpečnosti vozidla. Ve skutečnosti to byla snaha vyhnout se pracným a nákladným výrobním operacím a zlevnit produkci.\n\nKarosérie má dvoje skládací dveře. Z vnitřní strany jsou nad dveřmi zakrytované pohony. Zpočátku byly pohony pneumatické, ale už při první větší modifikaci byly nahrazeny elektrickým pohonem. Snahy o úspory při výrobě se nepříznivě projevily na spolehlivosti karosérie. Během provozu často vznikaly trhliny na nejvíce zatížených místech karosérie. V některých trolejbusových provozech (například v Gorkém a Krasnodaru) namontovali na zadní nástupní plošinu dodatečně sedačky, aby zmenšili zatížení. Druh oceli použitý na nosné profily karosérie měl velmi nevhodnou vlastnost. Ocel ztrácela pevnost po tepelném zatížení. Po zavaření jedné trhliny se často objevily další trhliny v okolí. To vedlo k poruchám, které znamenaly vyřazení celého vozidla. Použití hliníku a železa v konstrukci vozidla přispívalo k elektrochemické korozi, která také zkracovala životnost vozidla.\n\nZiU-5 byl dvounápravový trolejbus, poháněná byla pouze zadní náprava. Kola, poloosy, brzdové ústrojí a odpružení byly smontovány do samostatného konstrukčního celku. Obě nápravy jsou v samonosné karosérii zavěšeny na poloeliptických listových perech.\n\nTrolejbus ZiU-5 byl vybaven pneumatickou soustavou zajišťující funkci vzduchových brzd. Součásti pneumatické soustavy byly: kompresor poháněný pomocným elektromotorem, filtr nasávaného vzduchu, tlakové nádrže (vzdušníky), elektropneumatický regulátor tlaku vzduchu, rozvody tlakového vzduchu a pneumatické válce bubnových brzd. Také řízení trolejbusu bylo vybaveno pneumatickým posilovačem.\n\nElektrická výzbroj trolejbusu ZiU-5 byla rozdělena na vysokonapěťové silové obvody s napětím 550 V a pomocné, ovládací nízkonapěťové obvody s napětím 24 V. Obvody vysokého napětí byly napájeny prostřednictvím tyčových sběračů přímo z trolejové sítě.\nSoučásti vysokonapěťových obvodů byly:\nNízkonapěťová soustava 24 V byla napájena z trvale běžícího motorgenerátoru. Při snížení napětí v troleji nebo odstávce se spuštěnými sběrači napájely síť nízkého napětí dva akumulátory. Obvody nízkého a vysokého napětí byly na vozidle důsledně odděleny, takže jízda na energii z akumulátorů nebyla možná.\nSoučásti nízkonapěťových obvodů byly:\n\nToto rozdělení elektrické výzbroje má dva hlavní důvody:\n\nHlavními částmi elektrické výzbroje trolejbusu jsou trakční elektromotor DK-207A s výkonem 95 kW a ovládací obvody. Elektromotor DK-207A je stejnosměrný, kompaundní. Budící vinutí má sériovou i paralelní část. To umožňuje využít výhody obou typů buzení v jednom stroji. Ovládání trakčního motoru je nepřímé s využitím hlavního kontroléru. V režimu elektrodynamické brzdy je trakční motor odpojen od napájení a funguje jako generátor elektrické energie, pracující do zátěže tvořené brzdovými/rozjezdovými odporníky (rezistory). U prvních kusů ZiU-5 byla možnost rekuperovat energii vznikající při brzdění zpět do napájecí sítě. U sériových vozidel nebyla tato funkce zabudována. Důležitým prvkem výzbroje ZiU-5 je motorgenerátor, který vyrábí pomocné nízké napětí 24 V. Jde o soustrojí motoru napájeného 550 V a generátoru 24 V na společné hřídeli. Nedostatkem je slyšitelný šum od trvale běžícího soustrojí.\n\nTrolejbus ZiU-5 byl vybaven třemi brzdovými okruhy: elektrodynamickým, vzduchovým a ruční, parkovací brzdou.. Vzduchová a parkovací brzda působí na stejné brzdové bubny. Při brzdění zabírala jako první elektrodynamická brzda. Ta ale v nízkých rychlostech ztrácí na účinnosti. Pro brzdění do zastavení sloužily vzduchové brzdy stejné koncepce, jaká se běžně používá u autobusů a nákladních automobilů. Ruční brzdou se zajišťoval trolejbus při parkování.\n\n\n"}
{"id": "639890", "url": "https://cs.wikipedia.org/wiki?curid=639890", "title": "Petr Kolář", "text": "Petr Kolář\n\nPetr Kolář je jméno více známých osobností:\n\n\n"}
{"id": "639894", "url": "https://cs.wikipedia.org/wiki?curid=639894", "title": "Blue Valentine", "text": "Blue Valentine\n\nBlue Valentine může být:\n"}
{"id": "639898", "url": "https://cs.wikipedia.org/wiki?curid=639898", "title": "Homerazzi", "text": "Homerazzi\n\nHomerazzi je 16. díl 18. řady amerického animovaného seriálu \"Simpsonovi\". Premiéru v USA měl 25. března 2007. Scénář napsal J. Stewart Burns.\n\nSimpsonovi slaví Homerovy narozeniny. Homer ale nedokáže sfouknout svíčky na dortu. Zkouší to až do večera, až nakonec vyčerpáním upadne do dortu a způsobí požár. Rodina se rozhodne pořídit si ohnivzdorný trezor, aby mohli ochránit své nejcennější předměty. Marge uschová rodinné fotoalbum, Líza vybrala kabriolet Malibu Stacey, Homer kolínskou, kterou měl na prvním rande s Marge, a Bart mluvící figurku Krustyho. Předtím, než ji dá do trezoru, ji ale zapomene vypnout. Figurka spadne do auta, kde rozsvítí světla, která svítí na kolínskou. Ta se začne vařit a vybuchne. Vše včetně fotografií je spáleno na popel.\n\nMarge dostane nápad, že by mohla všechny vzpomínky nafotit znovu. Při focení oslav roku 1987, Homer, Líza a Bart vypadají jako v The Tracey Ullman Show. Když si poté prohlížejí nové fotky, tak na jedné uvidí Duffmana s Kozarelou. Marge vymyslí, že by mohli fotku prodat bulváru. Homer se s redaktorem domluví, že mu bude nosit více takových fotek.\n\nZ Homera se stane paparazzi a začne fotit celebrity v trapných situacích. Homer si stěžuje si ho celebrity nevšímají, ale když si ho všimne Betty Whiteová, tak je ale naštvaný ještě víc. Jeho fotografování vyvrcholí tím, že vyfotografuje soukromou svatbu Rainiera Wolfcastla a dcery starosty (Marie Quimbyové). Rainier Wolfcastle pozve ostatní celebrity, které Homer vyfotil, do svého sídla, kde jim představí svůj plán. Najme na Homera vlastního fotografa Enrica Irritazia.\n\nHomer je ale přímo terč na trapné situace. Rainier vydá celý časopis věnovaný Homerovým fotkám. Marge mu poradí, ať focení už nechá. Celebrity oslavují svou výhru, ale Homer si to rozmyslí a vtrhne na jejich party a nafotí je. Slíbí ale, že výměnou za vlídnost k fanouškům fotografie nebude publikovat. Pak Rainier pozve Homera a jeho rodinu na svou party plošinu na moři. Marge mu tam chce předložit svůj scénář na film Máma hospodyňka. Rainier odmítne a natočí film pod svým jménem.\n"}
{"id": "639905", "url": "https://cs.wikipedia.org/wiki?curid=639905", "title": "John Waite", "text": "John Waite\n\nJohn Charles Waite (* 4. července 1952, Lancaster, Lancashire, Anglie) je anglický rockový zpěvák a hudebník. Byl zpěvák skupin The Babys a Bad English. Na debutovém albu \"\"Ignition\"\" z roku 1982 spolupracoval s českým kytaristou a baskytaristou Ivanem Králem.\n\n"}
{"id": "639914", "url": "https://cs.wikipedia.org/wiki?curid=639914", "title": "Deborah Bonham", "text": "Deborah Bonham\n\nDeborah Bonham (* 7. února 1962, Redditch, Worcestershire, Anglie) je anglická rocková a bluesová zpěvačka, sestra Johna Bonhama, který se proslavil jako bubeník legendární skupiny Led Zeppelin.\n"}
{"id": "639916", "url": "https://cs.wikipedia.org/wiki?curid=639916", "title": "Seznam německých panovníků podle data abdikace v roce 1918", "text": "Seznam německých panovníků podle data abdikace v roce 1918\n\nTento seznam zobrazuje všechny panovníky v rámci Německého císařství postupně podle toho kdy abdikovali během německé revoluce v roce 1918, která svrhla monarchii v Německu.\n"}
{"id": "639917", "url": "https://cs.wikipedia.org/wiki?curid=639917", "title": "Jeff Rich", "text": "Jeff Rich\n\nJeff Rich (* 8. června 1953, Hackney, Londýn) je anglický rockový bubeník, který je nejvíce známý jako dřívější bubeník anglické rockové skupiny Status Quo. Než přišel do Status Quo, hrál se skupinami Stretch, Judie Tzuke a Climax Blues Band. Status Quo opustil na jaře roku 2000, byl nahrazen Mattem Letleym.\n"}
{"id": "639919", "url": "https://cs.wikipedia.org/wiki?curid=639919", "title": "Nachos", "text": "Nachos\n\nNachos je populární mexické jídlo. V nejjednodušší formě se jedná o kukuřičnou tortillu pokrytou rozpuštěným sýrem.\n\nU zrodu tohoto pokrmu stál v roce 1943 Ignacio \"Nacho\" Anaya z Piedras Negras v Mexiku, které leží naproti americkému městu Eagle Pass přes Rio Grande. 21. října přišlo do restaurace \"Klub vítězství\", ve které pracoval Ignacio \"Nacho\" Anaya, několik manželek amerických vojáků a on pro ně musel narychlo připravit chutný pokrm. V kuchyni toho ale moc nenašel, protože předchozí den bylo zavřeno a zásoby se měly teprve doplnit. Rozkrájel na trojúhelníčky tortilly, posypal sýrem čedar, doplnil papričky jalapeňos a nové jídlo bylo na světě.\n\nIgnacio \"Nacho\" Anaya si později založil vlastní restauraci, kde bylo hlavní specialitou právě nachos.\n\nNázev pochází ze španělštiny (Nacho znamená španělsky placka), ale také z domácí podoby jména Ignác (Nacho). Trojúhelníkové chipsy z tortil se staly velmi populární a postupně pronikly i do jiných zemí.\n\nPůvodní nachos se skládala ze smažené kukuřičné tortilly pokryté rozpuštěným sýrem čedar a nakládaných paprik Jalapeño.\n\nMohou se podávat i s různými omáčkami, salsami a dalšími ingrediencemi (masem, olivami, fazolemi, rajčaty apod.).\n\nMezinárodní den Nacho se koná 21. října od roku 1990 ve Spojených státech amerických a Mexiku. Tohoto dne roku 1943 vynalezl Ignacio \"Nacho\" Anaya v restauraci El Moderno v příhraničním městě Piedras Negras zmiňovaný pokrm.\n\nMezinárodní festival Nacho se koná v období od 13. října do 15. října v Piedras Negras.\n\nVariace se skládá z kukuřičné placky pokryté vrstvou fazolí, různými druhy masa a strouhaným sýrem.\n\nZálivky dále obsahují:\n\nNachos s velkým množstvím zálivky se označují jako \"naložený nachos\" nebo \"super nachos\". Tento typ jídla se obvykle podává jako předkrm v barech či restauracích ve Spojených státech amerických. Mísa se připravuje tímto způsobem: tortilla chipsy jsou uspořádány na míse, pokryté zálivkou s masem a pinto fazolemi a na celý talíř se nasype sýr. Talíř je pak dán do mikrovlnné trouby, aby se sýr roztavil. K talíři se podává studená příloha (drcený hlávkový salát, rajčata, salsa, jalapeños, atd.).\n\nNa Havaji se nejčastěji připravuje vepřové nachos. Velkorysé porce vepřového masa jsou umístěny na tortilla chipsy se sýrem, a pestrou zálivkou.\n"}
{"id": "639920", "url": "https://cs.wikipedia.org/wiki?curid=639920", "title": "Žižkův buk (Dobrá Voda)", "text": "Žižkův buk (Dobrá Voda)\n\nŽižkův buk na Dobré Vodě u Malčína je památný strom, jehož minulost bývá spojována s husitským vojevůdcem Janem Žižkou. Roste zhruba 230 metrů JV od centra osady na kraji lesního porostu, 560 metrů jižně od Žižkovy studánky.\n\n\nStrom pravděpodobně zatím nebyl oficiálně vyhlášen jako památný, v registru památných stromů AOKP ČR i seznamu významných stromů LČR uveden není.\n\nBuk je ve velmi dobrém stavu, kmen je celistvý, bez otevřených dutin, koruna původní.\n\nStrom možná původně vyznačoval haberskou obchodní stezku mezi Čáslaví a Jihlavou.\n\nPodle pověsti datované do roku 1422 pod stromem odpočíval Jan Žižka. Žižka tehdy porazil Zikmundovo vojsko u Kutné Hory a prchající vojáky pronásledoval směrem k Havlíčkovu Brodu (tehdy Německému Brodu). Vojáci se snažili uprchnout přes zamrzlou Sázavu, ale probořili se ledem a část jich utonula. Žižka se prý během této výpravy dostal až k Malčínu, do malé osady. U studánky se napil, vodu prohlásil za dobrou a osada je prý od té doby nazývána jako Dobrá Voda. Se svou družinou pak odpočíval pod bukem, který dodnes nese jeho jméno.\n\nJiná pověst, \"O Režné paní\", vypráví o pokladu zakopaném pod kořeny stromu.\n\nStromu byl věnován prostor v televizním pořadu Paměť stromů, konkrétně v dílu č.7: Žižkovy stromy.\nBuk byl nominován do ankety Strom roku 2008 panem Josefem Urbancem (Malčín) a s dosaženým počtem 2020 hlasů vybojoval ve finále 7. místo.\n\n\n\n"}
{"id": "639925", "url": "https://cs.wikipedia.org/wiki?curid=639925", "title": "GPI kotva", "text": "GPI kotva\n\nGPI kotva je molekulární aparát, který umožňuje periferní připojení bílkoviny na buněčnou membránu, a to přes glykofosfatidylinositol (GPI), jenž kovalentně spojuje protein s fosfolipidem na membráně.\n\nZ chemického hlediska má tři základní složky:\nMohou se vyskytovat i obměny tohoto základního schématu.\n\nGPI kotva je na cílové proteiny (které se vyznačují řadou hydrofobních aminokyselin na C-terminu) vázána v endoplazmatickém retikulu (ER). Splynutím váčku z ER s buněčnou membránou se takové GPI-vázané proteiny dostávají na vnější stranu cytoplazmatické membrány buněk. Odstranění GPI-vázaných proteinů z membrány zase umožňují jisté PI-specifické fosfolipázy C.\n\nGPI kotva může mít v buňce několik funkcí:\n\nPorucha v syntéze GPI může způsobovat onemocnění paroxysmální noční hemoglobinurii.\n\nKe známým proteinům, které se váží na membránu přes GPI, patří acetylcholinesteráza červených krvinek, alkalická fosfatáza ve střevě a placentě, rozpadový akcelerační faktor (DAF) červených krvinek, 5′-nukleotidáza např. u T-lymfocytů, Thy-1 antigen, variabilní povrchový glykoprotein trypanozom či třeba určité typy kadherinů (T-kadherin).\n"}
{"id": "639926", "url": "https://cs.wikipedia.org/wiki?curid=639926", "title": "Jan Jirásek", "text": "Jan Jirásek\n\nJan Jirásek (* 9. ledna 1955 Rychnov nad Kněžnou) je český hudební skladatel.\n\nStudoval na JAMU v Brně skladbu u prof. Zdeňka Zouhara. Působil jako hudební redaktor a producent Českého rozhlasu. Za hudbu k filmům Nejasná zpráva o konci světa a Kytice obdržel dva České lvy.\n\n"}
{"id": "639929", "url": "https://cs.wikipedia.org/wiki?curid=639929", "title": "Beast", "text": "Beast\n\nBeast je páté studiové album grove metalové hudební skupiny DevilDriver, které bylo nahráváno s producentem Markem Lewisem v Sonic Ranch studiu v Texasu a mixováno Andym Sneapem. Vydáno bylo 22. únor 2011.\n\n\n"}
{"id": "639930", "url": "https://cs.wikipedia.org/wiki?curid=639930", "title": "Coahuila", "text": "Coahuila\n\nCoahuila, formálně Coahuila de Zaragoza, oficiálně \"Estado Libre y Soberano de Coahuila de Zaragoza\" (do češtiny volně přeloženo jako \"Svobodný a suverénní stát Coahuila de Zaragoza\") je jeden ze 31 států, které spolu s jedním federálním distriktem tvoří federativní republiku Mexiko. Nachází se na severovýchodě Mexika. Na východě od něho leží mexický stát Nuevo León, na jihu Zacatecas a San Luis Potosí, na západě Durango a Chihuahua a na severu americký stát Texas a řeka Rio Grande. Má rozlohu 151 563 km², což ho činí třetím největším mexickým státem. Podle sčítání lidu z roku 2010 tam žije 2 748 366 obyvatel.\n\nHlavní město Coahuily je Saltillo a největší je Torreón. Mezi další významná města patří Monclova, Piedras Negras a Ciudad Acuña.\n"}
{"id": "639936", "url": "https://cs.wikipedia.org/wiki?curid=639936", "title": "Adaptivní očekávání", "text": "Adaptivní očekávání\n\nAdaptivní očekávání jsou v ekonomii očekávání toho, co se stane v budoucnosti, na základě minulých zkušeností. Například pokud byla v minulosti vyšší než očekávaná inflace, lidé to promítnou do svých budoucích očekávání.\n\n"}
{"id": "639938", "url": "https://cs.wikipedia.org/wiki?curid=639938", "title": "All Points Bulletin", "text": "All Points Bulletin\n\nAPB: All Points Bulletin (známý i jako APB: Reloaded) je multiplayerová online hra pro Microsoft Windows.\n\nV herních městech jsou dvě strany: \"Enforcers\" (policisté) a \"Criminals\" (zločinci). Hráči se mohou připojit k těmto stranám a vytvořit podskupiny (gangy, apod.). Návrh hry vedl David Jones, který se podílí na původní hře Grand Theft Auto a Crackdown, a byla vytvořena firmou Realtime Worlds. Hra byla zrušena 6. června 2010 v Severní Americe, Evropě a ve Spojeném království.\n\nDne 17. srpna 2010 Realtime Worlds nabídla hru k odprodeji. 16. září 2010 společnost Realtime Worlds oznámila, že servery \"APB\" budou brzy vypnuty. Dne 11. listopadu 2010 společnost K2 Network koupila hru APB za 1.5 miliónů liber. O několik dní později, 16. listopadu 2010 K2 Network oznámila, že hra bude obnovena v průběhu první poloviny roku 2011 jako hra k volnému hraní (\"FREE MMO\"). Hra byla přejmenována na APB: Reloaded.\n"}
{"id": "639942", "url": "https://cs.wikipedia.org/wiki?curid=639942", "title": "Žižkův dub (Dobrá Voda)", "text": "Žižkův dub (Dobrá Voda)\n\nŽižkův dub v osadě Dobrá Voda u Malčína (nedaleko Lučice) je významný strom, který dostal svůj název podle husitských aktivit v okolí roku 1422.\n\n\nŽižkův dub stojí nedaleko tzv. Skelmistrova domu (v osadě bývala sklářská pec). Zhruba 450 m SSV od stromu leží Žižkova studánka a 350 m JV Žižkův buk. Strom pravděpodobně zatím nebyl oficiálně vyhlášen jako památný, v registru památných stromů AOKP ČR i seznamu významných stromů LČR uveden není. Věk 900 let udávaný v turistických průvodcích je pro dub s obvodem 5 metrů poměrně netypický a nelze proto vyloučit, že jde o nepřesný odhad.\n\n\n"}
{"id": "639943", "url": "https://cs.wikipedia.org/wiki?curid=639943", "title": "Climax Blues Band", "text": "Climax Blues Band\n\nClimax Blues Band (původní název Climax Chicago Blues Band) je skupina založena ve Staffordu v Anglii v roce 1968. Původní sestavu tvořili kytaristé Peter Haycock a Derek Holt, klávesista Artur Wood, baskytarista Richard Jones, bubeník George Newsome, zpěvák a hráč na harmoniku Colin Cooper.\n\n\n\n"}
{"id": "639944", "url": "https://cs.wikipedia.org/wiki?curid=639944", "title": "Durango (stát)", "text": "Durango (stát)\n\nDurango, oficiálně \"Estado Libre y Soberano de Durango\" (do češtiny volně přeloženo jako \"Svobodný a suverénní stát Durango\") je jeden ze 31 států, které spolu s jedním federálním distriktem tvoří federativní republiku Mexiko. Nachází se na severozápadě Mexika. S rozlohou 123 451 km² a populací 1 632 860 je to po Baja California Sur mexický stát s nejmenší hustotou zalidnění. Hlavní a největší město Duranga je Victoria de Durango.\n"}
{"id": "639948", "url": "https://cs.wikipedia.org/wiki?curid=639948", "title": "Durango", "text": "Durango\n\nDurango je název několika míst:\n\n"}
{"id": "639949", "url": "https://cs.wikipedia.org/wiki?curid=639949", "title": "Irena Kosíková", "text": "Irena Kosíková\n\nIrena Kosíková (* Praha) je česká skladatelka a varhanice.\n\nČeská varhanice a skladatelka Irena Kosíková se narodila v Praze. Studovala na Janáčkově akademii múzických umění v Brně (JAMU), absolventkou HAMU v Praze. Její skladby byly hrány v České republice, Alžírsku, Belgii, Bosně a Hercegovině, Bulharsku, Izraeli, Německu, Polsku, Rusku, Turecku, Švédsku a Velké Británii.\n\nProjekt \"Praha - Brno: 6 soudobých skladatelů pro violoncello sólo v interpretaci Františka Brikcia\", konaný pod záštitou Václava Havla, Petra Pitharta a primátora města Brna Richarda Svobody, představuje skladby pro sólové violoncello renomovaných českých skladatelů (Jiří Matys, Petr Hejný, Jan Jirásek, Luboš Fišer, Miloš Štědroň a Irena Kosíková).\n\n"}
{"id": "639953", "url": "https://cs.wikipedia.org/wiki?curid=639953", "title": "Eterna", "text": "Eterna\n\nHodinářská společnost Eterna SA byla založena 7. listopadu 1856 ve Švýcarsku Dr. Josefem Girandem a Ursem Shildem jako společnost \"Rohwerke Girard & Schild\" v Grenchen, kanton Solothurn. Společnost se specializovala na výrobu kapesních hodinek s alarmem. V roce 1906 byla společnost přejmenována pod vedením U. Schildena na společnost Eterna. Tato společnost působila samostatně až do roku 1908, kdy sfůzovala s největším výrobcem hodinek ve Švýcarsku, společností ETA SA. V roce 1995 byla značka Eterna koupena německou společností Porsche Design.\n\nZákladní část společnosti \"Eterna Watch Company\" byla založena již v roce 1851, ze které později vznikla společnost Eterna. Až do roku 1900 byly společností vyráběny náramkové hodinky, které v této době teprve získávaly na oblibě. Theodor, bratr Schildera, poté, co se společnost dostala do povědomí veřejnosti, začal vyrábět dámské náramkové hodinky, které byly odvozeny od malých kapesních hodinek. Později, v roce 1905 změnila společnost své jméno na Eterna. Společnost se i nadále udržela na špici vývoje hodinek. V roce 1908 si společnost nechala patentovat první náramkové hodinky s alarmem. Výroba těchto hodinek byla zahájena až v roce 1914 u příležitosti švýcarské národní výstavy v Bernu v tomto roce.\n\nV roce 1932 založila Eterna dceřinou společnost ETA, aby byly odděleny jednotlivé druhy hodinek. V tomto roce Teodor Schilde odešel z vedení společnosti a předal řízení společnosti svému synovci Rudolfu Schildemu, ale i nadále zůstal v představenstvu společnosti až do své smrti v roce 1950.\n\nEterna vyvinula a produkovala mnoho novinek; nejmenší vyráběné náramkové hodinky se strojkem Bageta z roku 1930, hodinky s osm-denním alarmem z roku 1930 a jejich první automatické hodinky z roku 1938.\n\nPravděpodobně nejslavnější hodinky Eterna je typ Eterna-Matic s automatickým natahováním. Výroba těchto hodinek byla zahájen v roce 1948. Konstrukce automatického natahování byla jedním z největších úspěchů hodinářské firmy. Segment (exentrické závaží) pro automatické natahování byl uložen v malých kuličkových ložiscích. Od tohoto principu uložení byla odvozena i ochranná známka pěti ložiskových kuliček. Systém natahování Eterna-Matic byl využíván v různých konstrukcích až do roku 1998.\n\nPo roce 1982 byla firma Eterna několikrát prodána. V roce 1995 se stala vlastnictvím F. A. P. Beteiligungs GmbH, Od roku 1999 Eterna produkuje řadu hodinek, které jsou uváděny na trh pod značkou Porsche Design. Společnost je i nadále v popředí návrhu designu moderních náramkových hodinek.\n\n\n"}
{"id": "639955", "url": "https://cs.wikipedia.org/wiki?curid=639955", "title": "Ronnie Van Zant", "text": "Ronnie Van Zant\n\nRonald Wayne \"Ronnie\" Van Zant (15. ledna 1948, Jacksonville, Florida, Spojené státy – 20. října 1977, Gillsburg, Mississippi, Spojené státy) byl zpěvák, textař a zakládající člen jižanské rockové skupiny Lynyrd Skynyrd. Byl také starší bratr zakladatele a zpěváka skupiny 38 Special Donnie Van Zanta a současného frontmana Lynyrd Skynyrd, zpěváka Johnny Van Zanta.\n\nPři havárii letadla 20. října 1977 zahynul. Spolu s ním i další členové skupiny Steve Gaines, Cassie Gaines.\n"}
{"id": "639956", "url": "https://cs.wikipedia.org/wiki?curid=639956", "title": "Jiří Matys", "text": "Jiří Matys\n\nJiří Matys (27. října 1927 Bakov – 10. října 2016 Brno) byl český skladatel a hudební pedagog. \n\nPocházel z hudební rodiny. Jeho otec byl varhaník a učitel hudby. Studoval hru na varhany na konzervatoři v Brně u profesora Františka Michálka a skladbu na JAMU. Po studiu v roce 1951 vykonal státní zkoušky ve hře na klavír. \n\nV letech 1957–1960 byl ředitelem Lidové školy umění v Brně-Královo Pole, poté odešel do Ostravy. Spolupracoval s Ostravským kvartetem a ostravskou konzervatoří. Od roku 1969 vyučoval na brněnské konzervatoři úvod do skladby, obligátní klavír a korepetoval na tanečním oddělení. V letech 1996 až 2004 byl profesorem Taneční konzervatoře Brno.\n\nZemřel 10. října 2016 v Brně.\n\nV jeho díle převažují komorní skladby. Kromě tradičních skladeb (7 smyčcových kvartetů, dechová kvinteta, sonáty) psal hudbu i pro netradiční nástrojové kombinace. Zkomponoval řadu sborových skladeb, mezi nimiž vynikají zejména dětské sbory. Hodnotná jsou jeho instruktivní díla pro klavír, zobcovou flétnu, housle, akordeon a další nástroje. Zkomponoval rovněž kantátu na slova lidové poezie \"Ty velické zvony\", pro soprán, smíšený sbor a varhany, op. 17 (1954).\n\nZ dalších skladeb:\n\n\n\n\n"}
{"id": "639957", "url": "https://cs.wikipedia.org/wiki?curid=639957", "title": "Run na banku", "text": "Run na banku\n\nRun na banku [ran na banku] (doslova česky „běh“ na banku) je situace, kdy vkladatelé ztratí důvěru v banku, protože si myslí, že je nebo se brzy stane insolventní, a začnou hromadně vybírat svoje vklady. Run vyvolaný nesprávnými informacemi může vést k bankrotu i do té doby bezproblémové banky, protože banka s částečnými rezervami nikdy nemůže vyplatit všechny vklady. Jedná se o druh sebenaplňující předpovědi.\n\nBankovní panika je finanční krize způsobená runem na velké množství bank najednou. Následné bankroty mohou vést k dlouhé ekonomické recesi.\n\nPro prevenci či omezení runů na banky existuje několik prostředků, např. nezávislá regulace a dohled, pojištění vkladů, mechanismy záchrany – vnější záchranné půjčky (bailouty) či vnitřní záchrana formou rekapitalizace (bail-in); případně pozastavení výběrů, které může zastavit již vznikající run.\n\n\n"}
{"id": "639961", "url": "https://cs.wikipedia.org/wiki?curid=639961", "title": "Hidalgo (stát)", "text": "Hidalgo (stát)\n\nHidalgo je jeden ze 31 států, které spolu s jedním federálním distriktem tvoří federativní republiku Mexiko. Nachází se severně od Ciudad de México. Vzniklo roku 1869 rozpadem velkého území Mexico, jehož pozůstatky nyní tvoří stát México. Hidalgo leží severně a východně od údolí Mexika. Má rozlohu 20 813 km² a žije v něm 2 664 969 obyvatel. Jeho hlavním městem je Pachuca.\n"}
{"id": "639963", "url": "https://cs.wikipedia.org/wiki?curid=639963", "title": "Johnny Van Zant", "text": "Johnny Van Zant\n\nJohn Roy \"Johnny\" Van Zant (* 27. února 1960 v Jacksonville, Florida, USA) je americký hudebník a současný zpěvák southern rockové skupiny Lynyrd Skynyrd. Je také mladší bratr zakladatele skupiny Lynyrd Skynyrd Ronnie Van Zanta a zakladatale 38 Special Donnie Van Zanta.\n"}
{"id": "639964", "url": "https://cs.wikipedia.org/wiki?curid=639964", "title": "Elro'i", "text": "Elro'i\n\nElro'i (: ) byla vesnice v Izraeli, v Haifském distriktu začleněná roku 1958 do města Kirjat Tiv'on.\n\nNachází se v nadmořské výšce přibližně 40 m na pravém břehu řeky Kišon na pomezí Zevulunského a Jizre'elského údolí. Na západ od vesnice se zvedá prudký svah pohoří Karmel, ze kterého sem stéká vádí Nachal Elro'i. Leží přibližně 16 km jihovýchodně od Haify. Na dopravní síť je napojena pomocí místní silnice číslo 7213.\n\nVesnice vznikla roku 1935. Jejími zakladateli byli židovští přistěhovalci z Kurdistánu, kteří se sem přesunuli z Haify. Šlo o zemědělské sídlo typu mošav. Koncem 40. let měla vesnice rozlohu katastrálního území 525 dunamů (0,525 kilometru čtverečního) a žilo tu 437 lidí.\n\nV roce 1958 došlo ke sloučení dosud samostatných obcí Tiv'on, Elro'i a Kirjat Amal do jednoho města, které získalo název Kirjat Tiv'on.\n\n"}
{"id": "639969", "url": "https://cs.wikipedia.org/wiki?curid=639969", "title": "Hidalgo", "text": "Hidalgo\n\nHidalgo je v původním významu tradiční španělský šlechtický titul, který odpovídá středoevropské hodnosti rytíře.\n\n\"Hidalgo\" má také další významy:\n\n\n\n"}
{"id": "639971", "url": "https://cs.wikipedia.org/wiki?curid=639971", "title": "Kirjat Charošet", "text": "Kirjat Charošet\n\nKirjat Charošet ( קריית חרושת, v přepisu do angličtiny: Kiryat Haroshet) je vesnice v Izraeli, v Haifském distriktu začleněná roku 1979 do města Kirjat Tiv'on.\n\nNachází se v nadmořské výšce cca 50 metrů na pravém břehu řeky Kišon, v místech kde Kišon opouští Jizre'elské údolí a vstupuje do soutěsky, která pak vyúsťuje v Zebulunském údolí. Jižně od vesnice leží archeologicky významný sídelní pahorek Tel Kašiš. Na západ od vesnice se zvedá prudký svah pohoří Karmel s vrchem Keren Karmel. Vesnice leží cca 17 kilometrů jihovýchodně od Haify. Na dopravní síť je napojena pomocí místní silnice číslo 7213. Poblíž osady se kříží dálnice číslo 70 a silnice 722.\n\nVesnice vznikla roku 1935. Během arabského povstání, které probíhalo od roku 1936, čelili zdejší osadníci opakovaným útokům. V červenci 1938 bylo při dvou takových útocích zabito šest obyvatel z Kirjat Charošet.\n\nRoku 1979 byla Kirjat Charošet, která se nerozvíjela tak, jak bylo očekáváno, připojena k městu Kirjat Tiv'on.\n\n"}
{"id": "639973", "url": "https://cs.wikipedia.org/wiki?curid=639973", "title": "Obětovaná anoda", "text": "Obětovaná anoda\n\nObětovaná anoda (neboli protektor) je jedním ze způsobů protikorozní ochrany fungující na principu anodické polarizace. Chráněný objekt se vodivě propojí s elektrodou z méně ušlechtilého kovu než je objekt samotný. Tuto elektrodu nazýváme obětovanou anodou (protektorem). Protektory se vyrábí obvykle z hliníku, hořčíku nebo zinku a mají deskový tvar. Omezují korozní reakci a tím zabraňují korozi. Protektorů se užívá například pro zařízení pod zemí jako jsou dálkové rozvody, kabely nebo nádrže.\n"}
{"id": "639974", "url": "https://cs.wikipedia.org/wiki?curid=639974", "title": "Donnie Van Zant", "text": "Donnie Van Zant\n\nDonald \"Donnie\" Van Zant (* 11. června 1952 v Jacksonville, Florida, Spojené státy) je americký rockový zpěvák a kytarista, nejvíce známý jako člen skupiny 38 Special, kterou založil v roce 1975. Jeho starší bratr Ronnie byl původní frontman a zpěvák Lynyrd Skynyrd, který přišel o život při leteckém neštěstí v roce 1977 v Mississippi spolu s dalšími dvěma členy kapely. Jeho mladší bratr Johnny je současný frontman Lynyrd Skynyrd. Donnie a Johnny také vystoupí společně ve skupině Van Zant.\n"}
{"id": "639977", "url": "https://cs.wikipedia.org/wiki?curid=639977", "title": "Vádí Baní Chálid", "text": "Vádí Baní Chálid\n\nVádí Baní Chálid je vádí v Ománu, guvernorátu Severní aš-Šarkíja. Nachází se ve středu pouště při východním okraji pohoří al-Hadžar, od hlavního města Maskat vzdáleno 203 kilometry. Díky zásobám vody zde vyrostla silná vegetace. V horní části vádí vyvěrá pramen přiváděný podzemní řekou. V širším okolí vádí leží vesnice, v jejichž palmových oázách lze nalézt nádrže a menší jezírka.\n"}
{"id": "639979", "url": "https://cs.wikipedia.org/wiki?curid=639979", "title": "Leena Lehtolainen", "text": "Leena Lehtolainen\n\nLeena Katriina Lehtolainen, přechýleně Leena Katriina Lehtolainenová (* 11. března 1964, Vesanto) je současná finská spisovatelka detektivních románů.\n\nPrvní kniha, román \"Ja äkkiä onkin toukokuu\" (A najednou už je tu květen), vyšel Leeně Lehtolainenové již v roce 1976, když jí bylo teprve dvanáct let (a již v něm se objevují detektivní prvky). V sedmnácti letech (roku 1981) vydala další knihu, román o kytaristovi školní punkové kapely \"Kitara on rakkauteni\" (Kytara je má láska). Po studiích literatury v Helsinkách se zabývala zkoumáním detektivních románů psaných ženami a působila také jako novinářka. Kromě britských klasiček žánru jako je Agatha Christie, P. D. Jamesová nebo Dorothy L. Sayersová se věnovala také dílu průkopnice ženské detektivky ve Finsku Eevy Tenhunenové. Ke psaní vlastních detektivních příběhů se dostala proto, že již v mládí chtěla být policistkou nebo spisovatelkou. Její první detektivní román vyšel roku 1993 pod názvem \"Ensimmäinen murhani\" (Moje první vražda) a je to zároveň první kniha ze série o energické inspektorce (a později komisařce) Marii Kalliové. V současné době žije autorka v Espoo, kde se také odehrává většina jejích příběhů.\n\nLeena Lehtolainen vypráví psychologicky propracované detektivní příběhy, v nichž do současných zločinů často zasahují dávné události. Zároveň však líčí civilní život své hrdinky, čímž navazuje na tradici severské detektivky, jejíž nedílnou součástí je zobrazení životního stylu postav. Maria Kalliová se tak kromě pátrání zabývá také tím, jak skloubit policejní kariéru s běžným životem, s partnerskými vztahy, se založením rodiny atp. Kromě série o Kalliové napsala Leena Lehtolainen několik dalších detektivních románů a dvě sbírky detektivních povídek.\nAutorka získala za svou tvorbu různá ocenění - několikrát například cenu \"Johtolanka\" (Stopa) pro nejlepší detektivku roku.. Její knihy byly zdramatizovány a byly přeloženy do více než deseti jazyků.\n\nJejí do češtiny přeložené tituly jsou vydávány nakladatelstvím Hejkal pod nepřechýleným jménem Leena Lehtolainen.\n\n"}
{"id": "639980", "url": "https://cs.wikipedia.org/wiki?curid=639980", "title": "Kirjat Amal", "text": "Kirjat Amal\n\nKirjat Amal (: קריית עמל, v přepisu do angličtiny: Kiryat Amal) byla vesnice v Izraeli, v Haifském distriktu začleněná roku 1958 do města Kirjat Tiv'on.\n\nNachází se v nadmořské výšce cca 120 metrů na pahorcích, které jsou nejzazším výběžkem Dolní Galileji, situovaných na rozhraní Zebulunského a Jizre'elského údolí. Na západ od bývalé obce terén klesá do údolí řeky Kišon, na jejímž protějším břehu se zvedá prudký svah pohoří Karmel. Leží cca 16 kilometrů jihovýchodně od Haify. Na dopravní síť je napojena hustou sítí místních komunikací a dálnice číslo 75.\n\nVesnice byla založena roku 1937, konkrétně 9. září 1937 skupinou osadníků z Haify. Po čase zde začala výstavba trvalých zděných domů.\n\nV roce 1958 došlo ke sloučení dosud samostatných obcí Tiv'on, Elroj a Kirjat Amal do jednoho města, které získalo název Kirjat Tiv'on.\n\n"}
{"id": "639984", "url": "https://cs.wikipedia.org/wiki?curid=639984", "title": "Tiv'on", "text": "Tiv'on\n\nTiv'on (: טבעון) byla vesnice v Izraeli, v Haifském distriktu začleněná roku 1958 do města Kirjat Tiv'on.\n\nNachází se v nadmořské výšce cca 150 metrů na pahorcích, které jsou nejzazším výběžkem Dolní Galileji, situovaných na rozhraní Zebulunského a Jizre'elského údolí. Na jihozápad od bývalé obce terén klesá do údolí řeky Kišon, na jejímž protějším břehu se zvedá prudký svah pohoří Karmel. Leží cca 16 kilometrů jihovýchodně od Haify. Na dopravní síť je napojena hustou sítí místních komunikací a dálnice číslo 75.\n\nVesnice byla založena roku 1946. V roce 1958 došlo ke sloučení dosud samostatných obcí Tiv'on, Elroj a Kirjat Amal do jednoho města, které získalo název Kirjat Tiv'on.\n\n"}
{"id": "639986", "url": "https://cs.wikipedia.org/wiki?curid=639986", "title": "Van Zant", "text": "Van Zant\n\nVan Zant je americké rockové duo složené z bratrů Donnie Van Zanta a Johnny Van Zanta. Oba jsou bratři zesnulého Ronnie Van Zanta, bývalého frontmana a zpěváka jižansky rockové skupiny Lynyrd Skynyrd. Johnny je současný zpěvák Lynyrd Skynyrd a Donnie je také frontman a zpěvák skupiny 38 Special.\n\n"}
{"id": "639989", "url": "https://cs.wikipedia.org/wiki?curid=639989", "title": "Antonín Dvořák (rozcestník)", "text": "Antonín Dvořák (rozcestník)\n\nJméno a příjmení Antonín Dvořák se může vztahovat k následujícím osobnostem:\n\n"}
{"id": "639997", "url": "https://cs.wikipedia.org/wiki?curid=639997", "title": "Aura Herzogová", "text": "Aura Herzogová\n\nAura Herzogová, : אורה הרצוג, rodným jménem Aura Ambache (* 1928) je izraelská aktivistka, vdova po bývalém izraelském prezidentu Chajimu Herzogovi a bývalá první dáma Státu Izrael.\n\nNarodila se v Egyptě rodičům, kteří byli sabrové, a studovala na francouzských školách v Ismá'ílíji. Vystudovala bakalářský obor matematiky a fyziky na University of the Witwatersrand v Johannesburgu v Jihoafrické republice. V roce 1947 se provdala za Chajima Herzoga. Její sestra Suzy se provdala za pozdějšího izraelského ministra zahraničních věcí Abbu Ebana.\n\nVstoupila do Hagany a během izraelské války za nezávislost sloužila jako důstojnice vědeckého armádního sboru. Během války byla zraněna při bombovém útoku na sídlo Židovské agentury v Jeruzalémě. Svého manžela doprovázela během jeho služby ve Spojených státech, kde v letech 1950 až 1954 působil jako vojenský attaché a následně v letech 1975 až 1978 jako izraelský vyslanec při Organizaci spojených národů.\n\nIniciovala vznik a v roce 1959 založila soutěž Annual Bible Contest, která se stala integrální součástí izraelské tradice a kultury a v letech 1959 až 1968 byla členkou Rady pro kulturu a umění. V roce 1968 založila „Radu pro krásu Izraele“ a působila jako její mezinárodní prezidentka. V době, kdy byla první dámou, se podílela na pořádání prvních oslav Dne Martina Luthera Kinga v izraelské prezidentské rezidenci. Z pozice první dámy „zdůrazňovala pomoc občanům, podporovala vzdělávání o kvalitě života a životním prostředí. Věřila, že tyto hodnoty by každý člověk měl sdílet již od útlého věku.“\n\nJe členkou správní rady Telavivského muzea umění.\n\nNapsala první knihu o etiketě v hebrejštině s názvem \"The Secrets of Hospitality\", která byla vydána v Izraeli. Mimo to byla uměleckou kritičkou v \"Jewish Chronicle\".\n\nS manželem měla čtyři děti: Jo'ela, Michaela, Ronit a Jicchaka, který se stal izraelským politikem.\n"}
{"id": "640001", "url": "https://cs.wikipedia.org/wiki?curid=640001", "title": "Žižkovy lípy (Sobčice)", "text": "Žižkovy lípy (Sobčice)\n\nŽižkovy lípy v Sobčicích byla skupina dvou různě starých památných stromů, lípy srdčité (malolisté) a lípy velkolisté, která byla poražena v roce 1993 na základě diletantského rozhodnutí státních úředníků.\n\n\nSkupina stromů stála cca 60 m JJZ od místního nádraží. Dnes již existuje jen mladší z lip.\n\nStromy byly chráněné památkovým úřadem na základě rozhodnutí vlastníka od 11. září 1941. S tím bylo doporučeno ošetření dutiny vyčištěním a vydehtováním. Následně lípy chránil stát jako přírodní výtvory od 26. června 1980. Odpoledne 2. března 1995 došlo k pokácení starší lípy (detaily níže), 16. května 1995 byla ochrana skácené lípy zrušena.\n\nStarší ze stromů přišel v minulosti o vrchol, vzniklý otvor do dutiny byl zakryt stříškou proti zatékání. Lípa omladila a vznikla tak náhradní koruna, dutina se hojila vytvářením závalu ve tvaru pozoruhodné přírodní plastiky.\n\nMladší lípa je zajímavá především výškou koruny.\n\nV roce 1993 přišel znalec barokní pískovcové plastiky na to, že stromy škodí soše Jana Nepomuckého a ze Státního ústavu památkové péče přišel následující dopis:\n\n\"„Na základě prohlídky, uskutečněné dne 24.8.1993, Vám sdělujeme, že bude nutné co možná nejdříve odstranit stromy v blízkosti sloupu se sv. Janem Nepomuckým..., neboť ohrožují další existenci statue.“\"\n\nTehdejší starosta Místního úřadu v Sobčicích se s dopisem dostavil na refereát životního prostřední OÚ v Jičíně. Následné dění nejlépe vystihují slova Marie Hruškové, autorky publikací o památných stromech:\n\n\"„Příslušná paní doktorka vyslechla jeho názor, jak je lípa špatná, a protože se má lidem věřit, tak nic nezkontrolovala a jen poradila... A dál? Dál se odvíjí předivo polopravd, výmluv a vlastně nezájmu. Nemá smysl na těchto řádcích je rozplétat, výsledek má k odbornosti a odpovědnosti daleko: starší z památných věkovitých lip byla urychleně skácena dřív, než mohli zasáhnout překvapení občané, kteří se ke kácejícím seběhli.“\"\n\nIgnorancí místních úřadů a naprostým nezájmem o hledání alternativního řešení (např. posun sochy, zastřešení apod.) přišlo Jičínsko o jeden ze svých nejcennějších památných stromů.\n\nStarší lípy se týkala pověst datovaná do roku 1423 o tažení Jana Žižky k Hořicím. Během výpravy se husité utábořili v Sobčicích, kde se jeden z husitských hejtmanů oženil. Na počest novomanželů Žižka vysadil lípu. Lidé měli strom v úctě a roku 1729 k němu byla postavena pískovcová socha svatého Jana z Nepomuku umístěná na vysokém sloupu. Z opačné strany sloupu pak vysadili druhou lípu, která také přejala Žižkovo jméno.\n\n\n\n"}
{"id": "640003", "url": "https://cs.wikipedia.org/wiki?curid=640003", "title": "Afonso Gonçalves Baldaia", "text": "Afonso Gonçalves Baldaia\n\nAfonso Gonçalves Baldaia (15. století) byl portugalský mořeplavec ve službách prince Jindřicha Plavce. V roce 1435 se účastnil výpravy Gila Eanese. Proplul v té době kolem obávaného mysu Búdždúr dál na jih, čímž se spolu s Eanesem stali prvními Evropany, kterým se to podařilo. Pluli dál na jih, kde objevil zátoku, kterou pokládal za ústí legendární \"Zlaté řeky\". Území pojmenoval Rio de Oro a pustil se do hledání zlata, které nenalezl. Nejjižněji kam s Eanesem dopluli bylo území asi 150 kilometrů jižně od mysu Búdždúr, kde přistáli u pustého pobřeží dnešní Západní Sahary, přesto tam objevili stopy lidí.\n\n\n"}
{"id": "640011", "url": "https://cs.wikipedia.org/wiki?curid=640011", "title": "Prohlédnutí / Clear Eyes", "text": "Prohlédnutí / Clear Eyes\n\nProhlédnutí / Clear Eyes je studiové album československého kytaristy a baskytaristy Ivana Krále, vydané v roce 1998.\n\nVšechny skladby napsal Ivan Král, mimo písně č. 14, tu napsal Jiří Suchý.\n\n"}
{"id": "640034", "url": "https://cs.wikipedia.org/wiki?curid=640034", "title": "Třída Scorpène", "text": "Třída Scorpène\n\nTřída Scorpène je exportní třída středně velkých diesel-elektrických útočných ponorek, vyvinutá ve francouzsko-španělské spolupráci a navazujících na francouzskou konstrukční školu. Ponorky mohou ničit hladinové lodě a ponorky, ale i provádět špionáž a speciální operace.\n\nVývoj ponorek zajišťovala francouzská loděnice DCN (nyní DCNS) a španělská loděnice Navantia. V současnosti je vlastníkem projektu francouzská DCNS. Ponorky jsou velice tiché, s modulární konstrukcí a s možností jejich vybavení pohonem nezávislým na přístupu vzduchu francouzského typu MESMA (\"Module d'Energie Sous-Marine Autonome\"). Třída zatím má čtyři uživatele. Chile a Malajsie zavedly po dvou ponorkách této třídy, šest ponorek plánuje postavit Indie a čtyři Brazílie.\n\nFrancie stavěla v 60. a 70. letech úspěšné ponorky tříd \"Daphné\" (S-60) a \"Agosta\" (S-70), které byly i široce exportovány. V 80. letech na ně chtěla loděnice DCS navázat projektem S-80, který ale nebyl z finančních důvodů realizován (pouze pro Pákistán byly postaveny tři jednotky vylepšené třídy \"Agosta\" označené S-90B). Když DCS a španělská Navantia zjistily, že vyvíjejí koncepčně podobná plavidla (španělské námořnictvo rovněž hledalo nástupce starších francouzských konstrukcí), roku 1990 se dohodly na vytvoření společné konstrukce označené jako třída \"Scorpène\".\n\nObě společnosti původně očekávaly, že Francie a Španělsko zakoupí po čtyřech člunech, nakonec se tak ale nestalo. Francie roku 1995 oznámila, že v následujících letech bude provozovat výhradně ponorky s jaderným pohonem a rovněž Španělsko si vybralo jiný typ. Třída \"Scorpène\" proto zůstala, podobně jako německé ponorky typů \"209\" a \"214\", čistě exportním projektem.\n\nKaždá z loděnic však, mimo tohoto společného typu, vyvinula rovněž jeho zvětšenou verzi, nabízenou ve vlastní režii. Navantia s třídou \"S-80A\" získala objednávku na čtyři ponorky od španělského námořnictva, na což DCNS reagovalo vlastní vylepšenou třídou \"Marlin\", která se ale na trhu neprosadila. V současnosti vlastní práva na třídu \"Scorpène\" pouze DCNS, která stále pokračuje v jejím vylepšování.\n\nPonorky jsou jednotrupé koncepce s tlakovým trupem z oceli HLES-80 (ze stejného materiálu jsou stavěny francouzské jaderné ponorky). Věž a další části ponorek jsou z kompozitu. Trup má dvě paluby a nedělí ho žádné vodotěsné přepážky. Operační hloubka ponoru je 350 metrů (jiné zdroje uvádějí 300 metrů).\n\nModulová konstrukce ponorek umožňuje jejich značnou přizpůsobivost dle potřeb zákazníků. Umožňuje tak vložení (i dodatečné) sekce s přetlakovou komorou (malajsijské a indické ponorky) či další trupové sekce s pohonem nezávislým na přístupu atmosférického vzduchu. Ponorky jsou rovněž velice tiché – jejich trup nemá nepotřebné výstupky, interiér je odhlučněný, lodní šroub má speciální konstrukci a trup pokrývá materiál snižující účinek nepřátelského sonaru.\n\nDíky vysokému stupni automatizace tvoří posádku ponorek pouhých 31 mužů (u předchozí generace ponorek to bylo obvykle cca 50), které může doplnit šest potápěčů. To snižuje náklady na provoz a zvyšuje celkový komfort posádky.\n\nVýzbroj ponorek tvoří šest 533mm torpédometů. Dva torpédomety mohou sloužit k vypouštění min. Torpéda různých typů mohou doplnit rovněž protilodní střely Exocet (neobjednalo je pouze Chile). Na palubě může být až 18 torpéd a střel či 30 min.\n\nZákladní verzi pohonu tvoří 2–4 dieselové motory (MTU či SEMt Pielstick), jeden elektromotor a dvě sady akumulátorů. Lodní šroub je jeden. Nejvyšší rychlost dosahuje 12 uzlů na hladině a 20,5 uzlu pod hladinou. Pod hladinou může být taková ponorka až čtyři dny. V případě instalace pomocného pohonu MESMA však její vytrvalost pod hladinou stoupá až na 18 dní.\n\n\nChilské námořnictvo bylo prvním, které si roku 2007 objednalo dvě ponorky této doposud nevyzkoušené konstrukce. Jednalo se o základní verzi CM-2000. \"Scorpène\" dostala přednost před v Chile doposud užívaným německým typem \"209\". Obě ponorky byly postaveny v Evropě – obě loděnice si zakázku rozdělily (DCNS staví přídě a Navantie zádě ponorek, kompletace je střídavě v jedné či druhé). První jednotka \"O'Higgins\" (S-22) byla postavena v Cherbourgu v letech 1999–2005, zatímco druhá jednotka \"General Carrera\" (S-23) v Cartageně v letech 2000–2006. Ponorky ve službě nahradily starší britské ponorky třídy \"Oberon\". Dne 18. července 2014 byla ponorka \"General Carrera\" poškozena srážkou s chilskou fregatou \"Almirante Condell\" (FF-06), ke které došlo během plavby ponorky v periskopové hloubce. Poškozena byla přední část věže a hloubková kormidla ponorky. Obě plavidla byla přesunuta do loděnice ASMAR k opravě.\n\nDruhým uživatelem třídy se stala Malajsie, která doposud žádné ponorky nevlastnila. V roce 2002 objednala dva kusy verze CM-2000 a rovněž jí byla zapůjčena jedna starší ponorka pro výcvik posádek. První jednotka \"Tunku Abdul Rahman\" byla postavena v letech 2003–2009, zatímco druhá \"Tun Razak\" v letech 2004–2009.\n\nIndie se rozhodla pro ponorky \"Scorpène\" jako pro náhradu stávajících indických ponorek ruské třídy \"Kilo\" a německého typu \"209\". Jejich indické označení je Projekt 75. V roce 2001 byla podepsána předběžná dohoda na stavbu šesti ponorek s opcí na dalších šest kusů. Definitivní kontrakt, podepsaný roku 2005, nakonec zahrnuje šest ponorek s opcí na dalších šest. Všechny postaví (s francouzskou pomocí) indické státní loděnice Mazagon Dock Ltd. v Bombaji, přičemž první tři budou ve verzi CM-2000 a zbylé tři ve verzi AM-2000. V případě uplatnění opce, budou všechny další ponorky ve verzi AM-2000. Indické ponorky budou mít značně odlišné vybavení. Podle prvotních plánů měly být ve službě po roce 2015. Indie pro ně již objednala také francouzské protilodní střely SM39 Exocet. V dubnu 2013 bylo oznámeno, že první jednotka bude na vodu spuštěna až roku 2014, tedy s více než dvouletým zpožděním oproti plánům. Další průtahy následovaly. Počátkem roku 2015 tak bylo oznámeno, že první jednotka bude předána až v říjnu 2016.\n\nNa konci srpna 2016 vypukl mezinárodní skandál způsobený únikem 22 000 stran dokumentů obsahujících tajné informace o konstrukci a schopnostech ponorek třídy \"Scorpène\". Uniklé dokumenty zveřejnil australský deník The Australian. Důsledkem tohoto skandálu bude neobjednání dalších francouzských ponorek této třídy nad rámec již závazně objednané první šestice.\n\nPrototypová jednotka INS Kalvari nakonec do služby vstoupila 14. prosince 2017. Stala se první ponorkou postavenou v Indii po 20 letech. Dodání druhé ponorky INS \"Khanderi\" se zpozdí kvůli sérii nedostatků odhalených během zkoušek. Ponorka zejména trpí zvýšenou hlučností.\n\nČtvrtým uživatelem této třídy bude Brazílie, která v roce 2008 objednala čtyři jednotky ve verzi Scorpène SBR. První jednotka je stavěna ve dvou sekcích v Evropě i v Brazílií, přičemž další tři již celé postaví brazilské loděnice. Francie navíc v rámci kontraktu pomůže s vývojem prvních brazilských ponorek s jaderným pohonem. Zařazení do služby se původně očekávalo v letech 2015–2021. Do roku 2017 byly rozestavěny první čtyři ponorky. Jejich spuštění na vodu je plánováno na roky 2018–2022. Zařazení prototypové ponorky \"Riachuelo\" je plánováno na rok 2019.\n\n"}
{"id": "640039", "url": "https://cs.wikipedia.org/wiki?curid=640039", "title": "Dokonalý trh", "text": "Dokonalý trh\n\nDokonalý trh je takový trh, na kterém mají všichni kupující dokonalé informace o všech prodávajících a cenách, které nabízejí, při přechodu od jednoho prodávajícího k jinému mají nulové náklady a obchodovaný statek je homogenní. Poptávka po statku jednotlivého prodávajícího je na takovém trhu dokonale elastická.\n"}
{"id": "640047", "url": "https://cs.wikipedia.org/wiki?curid=640047", "title": "John Carlson", "text": "John Carlson\n\nJohn Carlson (* 10. ledna 1990 v Natick, Massachusetts) je americký hokejový obránce momentálně hrající v týmu Washington Capitals v severoamerické NHL.\n\nS profesionálním hokejem začínal v týmu New Jersey Rockets v lize AtJHL v sezóně 2005/06, kde odehrál 38 zápasů. V následující sezóně 2006/07 zůstal v týmu, se kterým vyhrál trofej pro nejlepšího obránce. Poté postoupil do vyšší kategorie juniorů, do ligy USHL, kde hrával dvě sezóny (2006/08) v týmu Indiana Ice, kde odehrál 65 zápasů, v nichž nasbíral 44 bodů. Byl draftován v roce 2008 v 1.kole, celkově 27., týmem Washington Capitals.\n\n13. listopadu 2008 podepsal smlouvu na 3 roky s týmem Washington Capitals. Sezónu 2008/09 začal v lize OHL v týmu London Knights kde měl debut 24. března 2009 proti týmu Saginaw Spirit. V týmu nosil číslo na dresu 11 a odehrál 59 zápasů základní části a 14 zápasů v playoff a na závěr sezóny odehrál 16 zápasů v playoff v lize AHL v týmu Hershey Bears, kde pomohl vybojovat Calderův pohár. V Hershey Bears nosil číslo na dresu 4.\n\nSezónu 2009/10 začal na farmě Capitals v Hershey Bears kde odehrál 17 zápasů poté byl povolán do Capitals kdy měl 20. listopadu 2009 debut v NHL proti týmu Montreal Canadiens kde odehrál 17:24. Poté odehrál další dva zápasy pak byl poslán zpátky na farmu kde odehrál 15 zápasů poté byl opět povolán do týmu Capitals kde opět odehrál tři zápasy proti týmů Toronto Maple Leafs, Philadelphia Flyers a Pittsburgh Penguins. Poté byl poslán zpět na farmu kde odehrál 7 zápasů pak byl povolán do Capitals na jeden zápas proti St. Louis Blues, ve kterém získal dvě trestné minuty a odehrál 13:35. Opět byl poslán na farmu kde odehrál posledních 9 zápasů poté byl naposledy povolán do Capitals, kde dohrál sezónu.\n\n\n\n\n"}
{"id": "640054", "url": "https://cs.wikipedia.org/wiki?curid=640054", "title": "Jordanes", "text": "Jordanes\n\nJordanes († po 552) byl nejspíše gótský historik. O jeho životě je známo velmi málo, byl sekretář (\"notarius\") v římské provincii Moesie, někdy bývá uváděn jako biskup, což se nepodařilo doložit. Ovládal latinu a nejspíše také řečtinu. Napsal dvě díla, \"Romana\" věnující se dějinám Říma a známější \"De origine actibusque Getarum\" (\"Getica\"), které jako jedno z mála zachycuje počátky Gótů. \"Getica\" původně měla být pouhý výtah z obsáhlé dnes neznámé Cassiodorovy gótské historie, ale nakonec byla vypracována i z jiných zdrojů a v některých ohledech přesáhla rámec pouhého výtahu. Jordanes ji napsal v Konstantinopoli. Právě z vyjádření v jeho díle se usuzuje, že byl ostrogótského původu, ale není vyloučen ani jiný germánský původ.\n\nJeho obě díla v českém překladu Stanislava Doležala vyšla roku 2012 v nakladatelství Argo.\n"}
{"id": "640058", "url": "https://cs.wikipedia.org/wiki?curid=640058", "title": "Si Ťin-pching", "text": "Si Ťin-pching\n\nSi Ťin-pching ([], zjednodušená čínština: 习近平; tradiční čínština: 習近平; pinyin: Xí Jìnpíng; nar. 1. června 1953 Peking) je čínský politik, od listopadu 2012 generální tajemník Ústředního výboru Komunistické strany Číny a od března 2013 čínský prezident a předseda Ústřední vojenské komise. Z titulu své funkce je členem stálého výboru politbyra Ústředního výboru Komunistické strany Číny.\n\nV letech 2008–2013 zastával úřad viceprezidenta Čínské lidové republiky. V roce 2018 ho časopis Forbes umístil na 1. místě nejmocnějších osob světa.\n\nNarodil se v roce 1953 v Pekingu, ale podle čínských zvyklostí je uváděna provincie Šen-si, odkud pochází jeho rodina. Otec Si Čung-sün, hrdina Dlouhého pochodu, se podílel na založení partyzánského komunistického hnutí v provincii, po založení komunistické Čínské lidové republiky stanul ve vysokých funkcích, v letech 1959–1962 byl místopředsedou vlády. Později, během kulturní revoluce, byl uvězněn, po rehabilitaci stál v čele provincie Kuang-tung.\n\nNa pekingské univerzitě Čching-chua vystudoval chemické inženýrství. Podle internetové Čínské encyklopedie China ABC postgraduálně absolvoval marxistické teorie a ideologicko-politickou pedagogiku na Fakultě humanitních a sociálních věd Univerzity Čching-chua a následně získal titul doktor práv. V komunistické straně, do které vstoupil v roce 1974, postupně zastával několik vedoucích pozic. Stal se tajemníkem Če-ťiangského provinčního výboru, tajemníkem městského výboru v Šanghaji a působil také jako guvernér provincií Fu-ťien a Če-ťiang. Před nástupem do funkce generálního tajemníka měl ve své gesci politiku Hongkongu a Macaa.\n\nVyjadřuje tvrdý odmítavý postoj ke korupci a je nakloněn tržním reformám. V době, kdy byl guvernérem provincie Fu-ťien, se zasadil o investiční stimuly pro tchajwanské podnikatele. V roce 2008 řídil přípravy letních olympijských her v Pekingu. Časopis \"Time\" jej roku 2009 zařadil mezi sto nejvlivnějších lidí na světě.\n\nDo listopadu 2012 zastával pozici místopředsedy Ústřední vojenské komise a byl ředitelem Ústřední stranické školy. V říjnu 2010 zasedání Ústředního výboru KS Číny došlo k závěru, že v roce 2012 nahradí prezidenta Chu Ťin-tchaa v klíčových pozicích a stane se novým čínským vůdcem, k čemuž také na sjezdu strany došlo.\n\nV březnu 2018 byl čínským parlamentem Si Ťin-pching zvolen prezidentem na následující, pro Si Ťin-pchinga druhé, pětileté období.<ref name=\"tyden.cz/rubriky/zahranici/asie-a-oceanie/nepripustime-zadne-snahy-o-odtrzeni-hrozi-cinsky-prezident-tchaj-wanu_472243\"></ref>\n\nSi Ťin-pching je jako prezident kritizován opozicí a západními zeměni za návrat ke kultu osobnosti okolo hlavy státy a za zvýšení represí vůči obráncům demokracie a lidských práv.<ref name=\"tyden.cz/rubriky/zahranici/asie-a-oceanie/neomezena-vlada-cina-schvalila-ustavni-zmenu-posili-prezidenta_471070\"></ref>\n\nJeho dcera k roku 2010 studovala na Harvardově univerzitě. Žena z druhého manželství, Pcheng Li-jüan, byla kdysi známou zpěvačkou. Nyní působí jako ředitelka tanečního a pěveckého vojenského souboru. Její hodnost je generálmajor.\n\n14. únor 2012 - Si Ťin-pching v otázce korejské války (1950–1953) nedávno obviňoval z jejího začátku Spojené státy, které podle něho \"„ignorovaly vícenásobná varování čínské vlády... a spustily letecké nálety, aby bombardovaly naše města a vesnice na Severovýchodě a přenesly válku do teritoria nově založené Čínské lidové republiky“\". Podle historických faktů se jedná o nesprávné označení, které přepisuje dějiny do zkreslených událostí.\n\nSi Ťin-pchinga přivítali 14. února 2012 na čtyřdenní návštěvě Spojených států při příjezdu do Bílého domu protestující demonstranti ze skupin pronásledovaných v Číně – Tibeťané, praktikující Fa-lun-kungu, Tchajwanci a lidsko-právní aktivisté. Jedná se o první živý protest směřovaný vůči osobě viceprezidenta Si Ťin-pchinga při příležitosti jeho první návštěvy Washingtonu.\n\n15. února 2012 připustil Si Ťin-pching na čtyřdenní návštěvě Spojených států, že má jeho země v dodržování lidských práv jisté rezervy, na druhou stranu uvedl, že komunistická strana udělala v této oblasti pokroky. Na téma lidských práv vedl obdobný rozhovor s americkým viceprezidentem Joem Bidenem a ministryní zahraničí Hillary Clintonovou. Jeho výroky jsou ve světle předcházejících událostí některými skupinami označovány za propagandu neshodující se s fakty. Zejména se jedná o Tibeťany a praktikující Fa-lun-kungu.\n\nV září 2012 světová média informovala, že od 1. září se zdá, že se Si Ťin-pching neúčastní veřejného života, jelikož nebyl přítomen na mnoha naplánovaných schůzkách se světovými politiky a přinejmenším jedné důležité schůzi Komunistické strany Číny. Jeho absence nebyla vysvětlena a na některých čínských blozích je zablokováno vyhledávání jeho jména.\n\nPři setkání se Si Ťin-pchingem během návštěvy Číny v listopadu 2014 americký prezident Barack Obama prohlásil, že Spojené státy uznávají Tibet jako nedílnou součást Číny a nepodporují nezávislost Tibetu.\n\nNa přelomu března a dubna 2016 Si Ťin-pching oficiálně navštívil Českou republiku. 28. března ho na Letišti Václava Havla v Praze přivítal český prezident Miloš Zeman. I kvůli nedávným teroristickým útokům jeho návštěvu doprovázela neobvykle velká bezpečnostní opatření, na bezpečnost návštěvy dohlížely tisíce policistů, na střechách kolem míst, kde by se mohl prezident pohybovat bylo několik odstřelovačů. Dočasně byly uzavřeny i venkovní prostory Pražského hradu. Tato návštěva měla větší policejní ochranu než např. návštěva Baracka Obamy v roce 2009. Si Ťin-Pching vedl několik rozhovorů s prezidentem Milošem Zemanem i s premiérem Bohuslavem Sobotkou. Na jednom z nich se Zeman například omluvil za to, že „nemá zlatý kočár ani Bílý dům“, čímž narážel na předchozí návštěvy čínského prezidenta ve Spojených státech a ve Spojeném království, kde byl Si Ťin-pching v říjnu 2015 vozen ulicemi Londýna s královnou Alžbětou II. ve zlatém kočáře. Jeho návštěvu provázela také značná vlna odporu, několik čínských uvítacích vlajek bylo polito barvou či strženo. Po Praze se konaly různé protesty. Hlavní argument odpůrců byl, že se v Číně stále nedodržují základní lidská práva, jsou zde političtí vězni atd. Nejčastější symbol odpůrců byly tibetské vlajky, ty vyvěsili ve sněmovně třeba i Miroslav Kalousek s Karlem Schwarzenbergem či některé městské části na svých radnicích.\n\nPřestože Si Ťin-pching po svém nástupu k moci spustil protikorupční kampaň, v jejímž rámci bylo potrestáno více než 300 000 stranických funkcionářů, tak jeho vlastní švagr byl v dubnu 2016 identifikován v uniklých Panamských dokumentech, které obsahují detailní informace o offshorových firmách v daňových rájích a jejich vlastnické struktuře. Čínská vláda následně v čínských médiích i na internetu zablokovala a cenzurovala veškerá odhalení Panamských dokumentů, která se týkají rodiny Si Ťin-pchinga a rodin několika dalších vysoce postavených členů čínské komunistické strany.\n\nV roce 2018 čínský parlament schválil změnu ústavy, která vypustila omezení funkce prezidenta a viceprezidenta na dvě funkční období, čímž Si Ťin-pching získal možnost zůstat ve funkci i po vypršení druhého funkčního období v roce 2023.\n\nČína plánuje od roku 2020 spustit systém sociálního kreditu, který podle Si Ťin-pchinga umožní „důvěryhodným lidem cestovat kamkoliv na světě. Na druhou stranu ti, kteří nejsou hodni důvěry, nebudou moci učinit jediný krok.“\n\n"}
{"id": "640101", "url": "https://cs.wikipedia.org/wiki?curid=640101", "title": "VAZ 2103/2106", "text": "VAZ 2103/2106\n\nVAZ 2103 je sovětský automobil nižší střední třídy vyráběný ve Volžském automobilovém závodě (VAZ) mezi lety 1973 až 1984. Na některých zahraničních trzích, zvláště západních zemí, se prodával pod jménem Lada 1500. Jednalo se o luxusněji vybavený model úzce příbuzného modelu 2101.\n\nVAZ 2106, nazývaný také Lada 1600 se vyráběl od roku 1976. Přestože byl nástupcem modelu 2103, prvních osm let produkce se oba modely prodávaly souběžně. Výroba byla ukončena v roce 2005, kdy jeho pozici nahradil model VAZ 2107.\n\nVAZ 2103 byl lépe vybaveným typem modelu 2101, který byl vůbec prvním automobilem značky VAZ (později Lada) a který se stal technickým základem pro řadu dalších spřízněných modelů této značky. Samotný VAZ 2101 byl licenční úpravou italského Fiatu 124, VAZ 2103 byl inspirován jeho modernější variantou \"124 Spécial\" s úpravami podle novějšího Fiatu 125.\n\nCharakteristickým znakem vozu jsou dvě dvojice světlometů na čele vozu, které jej na první pohled odlišují od mateřského modelu. Přední maska byla více chromovaná a na bocích karoserie přibyly okrasné lišty ze stejného materiálu. Na zadních C sloupcích přibyly větrací mřížky. Interiér prošel řadou změn, aby byl více umocněn jeho přepychovější charakter oproti základním modelům. Palubní deska se mohla pochlubit netradičním prvkem automobilů sovětské výroby té doby - dekorem z imitace dřeva, doplněné klasickým plastem. Komfort cestujících zajišťovala upravená přední sedadla a zadní sklopná loketní opěrka uprostřed mezi dvěma zadními sedadly. Vylepšen byl také volant, po jehož levé straně je atypicky umístěno zapalování motoru.\n\nTechnicky se oproti původnímu 2101 téměř v ničem neliší. Vzhledem k tomu, že nejvíce sportovněji laděný vůz tehdejší nabídky značky VAZ dosahoval vyšších rychlostí než standardní modely, byl v zájmu větší bezpečnosti posílen brzdový systém s předními kotoučovými a zadními bubnovými brzdami o podtlakový posilovač. Již zmiňovaných vyšších rychlostí automobilu bylo dosaženo instalováním nového výkonnějšího motoru, jehož objem činil 1 451 cm. Poskytoval výkon až 55,2 kW (75 koní) a vůz se mohl dostat na maximální rychlost mírně přes 150 km/h. Zrychlení z 0 na 100 km/h zvládl za zhruba 17 sekund.\n\nDoba výroby tohoto modelu 11 let patřila v produkci značky VAZ té doby k nízkým hodnotám - průměrná délka výroby u bratrských modelů (z nichž některé se vyrábějí do současnosti) se pohybovala okolo 23 let. Celkem vyjelo z továrny v Togliatti přes 1 300 000 automobilů řady 2103.\n\nVAZ 2103 se objevil ve větší míře také v několika filmech. Ve snímku \"Neuvěřitelná dobrodružství Italů v Rusku\" (1973) bylo použito hned několika vozů s profesionálními italskými kaskadéry. Dále hrál model 2103 větší role i v romantické komedii \"Ironie osudu aneb Rozhodně správná koupel\" (1975) nebo oscarovém dramatu \"Moskva slzám nevěří\" (1979).\n\nVAZ 2106, představený v prosinci 1975 a vyráběný od podzimu 1976, byl pokračovatelem modelu 2103 na pozici nejlépe vybavené i nejsportovnější varianty klasického automobilu Žiguli s motorem vpředu a pohonem zadní tuhé nápravy. Na této pozici jej vystřídal až v roce 2005 model 2107, který byl ovšem stejně jako dříve typ 2106 s ním vyráběn souběžně (od 1982 do 2005). Na některých exportních trzích se prodával pod označením Lada 1600.\n\nPo stránce designu i techniky je vůz téměř shodný se svým předchůdcem. Typická přední maska se čtveřicí světlometů zůstala zachována, byla ovšem mírně přepracována. Centrální obdélníková maska chladiče byla nyní oddělena od krajních dvojic světlometů, které byly uloženy v chromovaném obdélníkovém orámování. Přemístily se i přední blinkry, byla mírně zvětšena zadní světla a byly instalovány nové přední i zadní nárazníky s gumovými elementy. Na předních sedadlech přibyly opěrky hlavy.\n\nTechnický základ shodný s modely 2101, 2102 i 2103 byl doplněn novým čtyřválcovým motorem o objemu 1 568 cm. Poskytoval výkon 58 kW (78 koní), díky němuž se vůz dostal na rychlost 100 km/h za 16 sekund. Maximální rychlost tohoto vozu s pohotovostní hmotností 1 045 kg se pohybovala okolo 155 km/h.\n\nOd roku 1998 byla výroba částečně přenesena z Togliatti do západoruského města Syzran, kde byl vyráběn do roku 2002. Dalším místem, kde probíhala výroba modelu 2106, bylo město Iževsk, kde se dnes vyrábějí modely 2104 a VAZ 2107. Stejný případ se opakuje i v ukrajinském Lucku. Za 29 let sjelo z výrobních linek ve všech zmíněných místech na 4,4 milionu exemplářů oblíbeného modelu VAZ 2106, který byl tradičně dodáván vyjma SSSR a zemí socialistického tábora i do řady zemí západu, např. verze 21062 s pravostranným řízením, určená pro britský trh.\n"}
{"id": "640104", "url": "https://cs.wikipedia.org/wiki?curid=640104", "title": "Slovenská sociálnodemokratická strana Uhorska", "text": "Slovenská sociálnodemokratická strana Uhorska\n\nSlovenská sociálnodemokratická strana Uhorska či v Uhorsku (česky \"Slovenská sociálně demokratická strana Uherska\" či \"v Uhersku\") byla krátce existující slovenská sociálně demokratická politická strana působící v Uhersku.\n\nStrana byla založena ve dnech 11.-12. června 1905 v Bratislavě delegáty z různých částí Slovenska jako reakce slovenského dělnictva na národnostní politiku tehdejší Sociálně demokratické strany Uherska.\n\nPři jejím vzniku hrála významnou roli i česká sociální demokracie, uherské vedení však reagovalo negativně a slovenskou stranu neuznalo a zakázalo jí jakoukoli činnost v odborových organizacích, kterým tak nebylo povoleno tuto stranu finančně podporovat. Strana se musela začlenit do Sociálně demokratické strany Uherska, podařilo se ji však zůstat relativně samostatnou složkou. Straně se později podařilo vypracovat programový požadavek národní emancipace Slováků. Strana zanikla v roce 1918.\n\nK odkazu strany se hlásila Sociálnodemokratická strana Slovenska, strana působící na Slovensku v letech 1990-2004, kdy se sloučila se stranou SMER.\n"}
{"id": "640110", "url": "https://cs.wikipedia.org/wiki?curid=640110", "title": "Oranienburg", "text": "Oranienburg\n\nOranienburg (česky \"Bocov\") je německé město, ležící ve spolkové zemi Braniborsko. Je správním městem okresu Oberhavel. Leží na obou březích řeky Havoly, 25 km severně od centra Berlína.\nOranienburg sestává z devíti částí:\n\nPůvodní slovanské jméno města znělo Becov nebo Bečov, poněmčele Bötzow. Bylo založeno ve 12. století, první písemné zmínky pocházejí z roku 1216. Jako zakladatel hradu je uváděn Albrecht I. Medvěd. Kolem hradu se brzy usadili obchodníci a řemeslníci.\nV roce 1646 si Fridrich Vilém I. Braniborský vzal za choť Luisu Henriettu Oranžskou. Ta byla městem Bötzow a jeho okolím tak přitahována, že jí manžel celou oblast daroval. Luisa nařídila přestavbu hradu, tentokrát v holandském stylu, a nazvala jej podle své dynastie Oranienburg. K přejmenování došlo roku 1653.\n\nMěsto nechvalně proslulo jako místo, kde v roce 1933 vznikl v opuštěném pivovaře jeden z prvních nacistických koncentračních táborů. Byli tu uvězněni berlínští komunisté a další odpůrci nacistů. Tábor fungoval do roku 1934. Později, roku 1936, vznikl mezi Oranienburgem a obcí Sachsenhausen tábor Sachsenhausen. Ten byl v činnosti až do dubna 1945, kdy byli vězni osvobozeni Rudou armádou. V jeho zdech dle dochovaných dokumentů zahynulo minimálně 20.000 lidí. Tábor sloužil pro výcvik nových dozorců. Vedle tábora sídlil Inspektorát koncentračních táborů (IKL), hlavní organizační centrála pro správu všech nacistických koncentračních táborů.\n\nMěsto bylo také součástí programu nukleární energie nacistického Německa. Nedaleko nádraží byla už v roce 1926 postavena továrna na luminiscenční barvy společnosti Auergesellschaft. Tzv. Auer-Werke se již ve 30. letech zabývala také radioaktivními látkami a po okupaci československého pohraničí se stala jedním z hlavních zpracovatelů jáchymovského uranu a také Thoria. Podle tvrzení, jež předložil britský historik Antony Beevor, měl Stalin veliké přání zmocnit se výsledků tohoto programu. Z tohoto důvodu bylo město 15. března, týden předtím, než padlo do rukou Rudé armádě, vybombardováno letadly 8. letecké armády USAAF. Některé čtvrti Oranienburgu poblíž nádraží jsou proto dodnes zamořené extrémně vysokými hodnotami radioaktivním Thoriem-232 a Radiem-226.\n\n\n"}
{"id": "640111", "url": "https://cs.wikipedia.org/wiki?curid=640111", "title": "Texaský masakr motorovou pilou (film, 2003)", "text": "Texaský masakr motorovou pilou (film, 2003)\n\nTexaský masakr motorovou pilou je americký hororový snímek režiséra Marcuse Nispela, remake stejnojmenného snímku z roku 1974. Děj filmu byl částečně inspirován případem amerického sériového vraha Eda Geina.\n\nParta přátel si vyjede na koncert do Mexika. Cestou přiberou podivnou dívku, která se po pár slovech typu \"Všichni zemřete.\" v jejich dodávce zastřelí. Proto se rozhodnou zastavit na nejbližší benzínové stanici a její sebevraždu nahlásit policii. Na stanici však telefon nefunguje a majitelka je pošle ke starému nedalekému mlýnu, kde na ně má šerif čekat. Nikdo z nich ale netuší, že vše je jen promyšlený plán, jak je všechny zabít.Na místě na ně totiž čeká psychopatický zabiják s motorovou pilou a jeho kanibalská rodina.\n\n\n"}
{"id": "640113", "url": "https://cs.wikipedia.org/wiki?curid=640113", "title": "James Gleick", "text": "James Gleick\n\nJames Gleick (* 1. října 1954 New York) je americký spisovatel, novinář a životopisec, který píše knihy o vědě a technice. Tři z těchto knih byly nominovány na Pulitzerovu cenu a byly přeloženy do více než dvaceti jazyků. V roce 1976 vystudoval Harvardovu univerzitu s titulem z angličtiny a lingvistiky. Deset let pracoval v \"New York Times\". Jeho první kniha \"\" popisující historii vývoje teorie chaosu se stala mezinárodním bestsellerem.\n\n"}
{"id": "640114", "url": "https://cs.wikipedia.org/wiki?curid=640114", "title": "Vřesovec čtyřřadý", "text": "Vřesovec čtyřřadý\n\nVřesovec čtyřřadý (\"Erica tetralix\"), někdy také vřesovec ladní, je keřík z rodu vřesovec.\nRoste v atlantické oblasti od Portugalska k Norsku a na ostatních místech Evropy v bažinatých místech.\n\nKeřík 15 až 50 centimetrů vysoký s bílými nebo růžovými květy. Kvete od června do září. Listy šedozelené až stříbrné po 4 v přeslenu, dlouhé 3 až 6 milimetru. Semena mají rozměr 0,5 x 0,25 milimetrů\n\nLze vysazovat jako skalničku.\n\nKvět vřesovce čtyřřadého (\"Flos ericae tetralicis\") i jeho nať (\"Herba ericae tetralicis\") obsahují různé flavonoidy a saponiny. Patří mezi slabá expektorancia a bývají součástí čajů i kapek na podporu vykašlávání.\n\n"}
{"id": "640122", "url": "https://cs.wikipedia.org/wiki?curid=640122", "title": "Malus (rozcestník)", "text": "Malus (rozcestník)\n\nMalus může být:\n\n\n\n"}
{"id": "640123", "url": "https://cs.wikipedia.org/wiki?curid=640123", "title": "Štíhlotělkovití", "text": "Štíhlotělkovití\n\nŠtíhlotělkovití (Lebiasinidae) jsou čeleď sladkovodních paprskoploutvých ryb z řádu trnobřiší (Characiformes). Pochází z teplých oblastí Jižní Ameriky, na severu areál jejich přirozeného rozšíření zasahuje až do Panamy a Kostariky. České jméno poukazuje na pro čeleď typické podlouhlé tělo. Řada zástupců se často chová v akváriích.\n"}
{"id": "640131", "url": "https://cs.wikipedia.org/wiki?curid=640131", "title": "Oxid vanadnatý", "text": "Oxid vanadnatý\n\nOxid vanadnatý (VO) je jedním z oxidů vanadu, který je v něm přítomen v oxidačním stavu II. Při ohřevu na vzduchu je samovznětlivý.\n"}
{"id": "640132", "url": "https://cs.wikipedia.org/wiki?curid=640132", "title": "Břehyňský rybník", "text": "Břehyňský rybník\n\nBřehyňský rybník se nachází u vesnice Břehyně, asi 3 km severovýchodně od města Doksy, u silnice č. 270 Doksy–Mimoň v okrese Česká Lípa. Patří do dokeské soustavy rybníků a je to v širém okolí druhý největší rybník po Máchovu jezeru.\n\nBřehyňský rybník byl založen někdy mezi lety 1366–1460, podle jiných údajů již roku 1287. Je obklopen přilehlými rákosinami, rašeliništi a mokřadními loukami. Je hnízdištěm řady ptačích druhů, při přeletech je vyhledáván velkým množstvím vodních ptáků. V okolí rybníka se rozkládají bažiny a rašeliniště, které jsou nalezištěm vzácných a chráněných rostlin. Hladinu prorůstají stulíky a lekníny. V hrázi rybníka je do pískovcové skály uměle vytesaná průrva, která odvádí vodu Břehyňského potoka východním směrem do 1,8 km vzdáleného Máchova jezera. Chovný rybník je spolu s blízkou pahorkatinou \"Pecopala\" součástí národní přírodní rezervace Břehyně – Pecopala.\n\nRybník se rozkládá na ploše 90 ha, avšak celých 40 ha tvoří pobřežní vegetace. Hloubka rybníka nepřesahuje dva metry, objem rybníka je asi 1 mil. m³ a leží v nadmořské výšce 272 m. Zemní hráz má dlouhou 140 m, vzdutí rybníka dosahuje délky 2 km od hráze.\n\nRybník je napájen několika přítoky. Oficiálně bývá uváděn jen Břehyňský potok (někdy bývá tok označován jako Robečský potok), jsou zde však i další přítoky. Zajímavá je zejména nenápadná \"Bělokamenná strouha\", která odvodňuje bažinatou oblast tzv. \"Pustých rybníků\" pod vrchem \"Malá Buková\" do dvou různých povodí (Břehyňský potok a Hradčanský potok) a zároveň propojuje Břehyňský rybník s rybníkem Držník v soustavě Hradčanských rybníků.\n\n\n"}
{"id": "640134", "url": "https://cs.wikipedia.org/wiki?curid=640134", "title": "Foxconn CZ", "text": "Foxconn CZ\n\nFOXCONN CZ s.r.o. je český výrobce elektroniky. Vlastní ho tchajwanská společnost Foxconn. V roce 2015 měl tržby ve výši 125 mld. Kč, čímž patřil mezi pět největších českých firem podle tržeb. Společnost má výrobní závody v Pardubicích a Kutné Hoře.\n\n"}
{"id": "640136", "url": "https://cs.wikipedia.org/wiki?curid=640136", "title": "Karbonizace vlny", "text": "Karbonizace vlny\n\nKarbonizace vlny je chemický proces, jehož účelem je odstranit z ovčí vlny veškeré nečistoty rostlinného původu jako stébla rostlin, listy, trávu apod. Karbonizovat můžeme za mokra i za sucha. \n\nK mokrému způsobu používáme nejčastěji silnou anorganickou kyselinu (H2SO4 – sírovou nebo HCl – chlorovodíkovou) nebo sůl reagující kysele (např. (NH4)2SO4 – síran amonný). Vlna vydrží krátkodobě účinek kyseliny i při vyšší potřebné teplotě – cca 15 min při 90 až 110 °C, zatímco rostlinné příměsi celulózového původu zuhelnatí, zkřehnou. Vzniká tzv. hydrocelulóza, která se snadno rozdrtí a vyklepe. Nejčastěji karbonizujeme vločku nebo i hotové textilie.\n\nK suché karbonizaci používáme páry chlorovodíku, které získáme odpařováním kyseliny chlorovodíkové – HCl. Ty pak ventilátor žene do rotujícího bubnu s materiálem. Tento způsob se používá méně, i když je účinný a rychlý. Strojní zařízení je drahé, plynný chlorovodík je značně agresivní, je třeba zvýšení bezpečnosti.\n\n"}
{"id": "640137", "url": "https://cs.wikipedia.org/wiki?curid=640137", "title": "Oxymoron (hudební skupina)", "text": "Oxymoron (hudební skupina)\n\nOxymoron je německá Oi!/streetpunková kapela, vzniklá v roce 1992. V původní sestavě se sešli Sucker (zpěv) a jeho bratranec Bjoern (bicí), a spolu s nimi dva kamarádi, Martin (kytara) a Filzlaus (baskytara). Jsou známí jako antirasistická kapela\n\nPrvní veřejné vystoupení bylo na lokálním punkovém festivalu v Erlangenu spolu s dalšími místními kapelami. Po vystoupení dostali několik nabídek na vystupování se známějšími kapelami po celém světě.\n\nV květnu 1994 vydávají první EP “Beware, Poisonous!“, které vychází na jejich vlastním labelu Oxyfactory Records. Toto EP bylo brzy (říjen 1994) znovu vydáno na značce Helen of Oi! Records. V květnu 1995 vychází první LP - “Fuck The Nineties—Here’s Our Noize”, během jehož vydání kapelu opouští Filzlaus a nahrazuje ho Arne. Ve stejném roce absolvují Oxymoron velké turné po Evropě a v září vydávají s anglickými Braindance split EP “Mohycan Melodies”. Další EP, nazvané “Crisis Identity” vydávají v březnu 1996 na labelu Rough Beat Records. Poté následuje US tour spolu s Casualties a Braindance.\n\nV dubna na labelu Knock-Out Records vychází druhé LP nazvané “The Pack Is Back”, poté turné po Evropě a Japonsku.\n\nV roce 1998 opouští kapelu Arnie a nahrazuje jej Chrissy. S Dropkick Murphys vydávají split “Irish Stout vs. German Lager”. V březnu 1999 vychází miniLP “Westworld”, poté turné po Evropě a USA (kde s nimi hrají Dropkick Murphys a Ducky Boys). Po turné kapelu opouští Chrissy a na jeho místo přichází Morpheus.\n\nV říjnu 2000 vychází kompilační album “Best Before 2000”, které obsahuje všechny vydané SP spolu se skladbami z různých kompilací a v listopadu roku 2001 vychází LP “Feed The Breed“.\nOd roku 2002 kapela nefunguje, podle svých slov pouze dočasně.\nV roce 2006 vychází album “Sucker Stories” – sólový projekt zpěváka Suckera, nazvaný Bad Co. Project .\n\n\n\n"}
{"id": "640143", "url": "https://cs.wikipedia.org/wiki?curid=640143", "title": "Jan Josef Brixi", "text": "Jan Josef Brixi\n\nJan Josef Brixi (1. března 1711, Vlkava – 27. dubna 1762, Mělník) byl český hudební skladatel a varhaník.\n\nNěkdy bývá chybně uváděno, že se Jan Josef Brixi narodil 19. května 1719 v Plzni. Protože je ale bezpečně doloženo Brixiho působení v Manětíně již od 9. února 1734, kdy byl jako \"temporis Cantore loci\" svědkem na svatbě, jde o záměnu osob.\n\nV rodině mlynářů Brixi z Vlkavy, ve které se narodil skladatel Šimon Brixi, otec nejznámějšího skladatele z rodiny Brixi Františka Xavera Brixi, se nejstaršímu Šimonovu bratru, mlynáři Janu Brixi (mladšímu), narodilo ve vlkavském mlýně v březnu 1711 čtvrté dítě. Byl to syn, pokřtěný \"Jan Josef\". Toto datum narození zcela odpovídá dosud získaným životopisným údajům.\n\nJan Josef Brixi nastoupil v lednu 1734 na místo kantora v Manětíně. K jeho povinnostem patřilo zajišťování hudebního doprovodu při mších jak v děkanském manětínském chrámu, tak ve filiálním kostele svatého Jiří v Lukové. Zúčastňoval se rovněž hudebních produkcí, které hraběnka Marie Gabriela Lažanská z Bukové, rozená Černínová z Chudenic, pořádala na svém manětínském zámku.\n\nV Manětíně se Janu Josefovi Brixi a jeho ženě Eleonoře narodily čtyři děti. První syn Václav Vojtěch narozený v létě roku 1736 ještě téhož roku zemřel. Otcovo hudební nadání zdědil druhý syn Václav Norbert narozený 1736, který si zvolil církevní dráhu. V Manětíně se narodily ještě dvě děti, syn Antonín Josef a dcera Anna Barbora. Na konci roku 1746 se rodina Brixi přestěhovala do Mělníka. V novém působišti v únoru 1750 zemřela Janova manželka Eleonora. Aby zajistil péči o malé děti, oženil se Jan Josef Brixi již v květnu s Ludmilou Plzákovou. Že byl v té době již váženým mělnickým občanem, dosvědčuje matriční zápis o svatbě. Je zde charakterizován jako \"měšťan a frater curiae též varhaník mělnický.\" Za svědky byli novomanželům mělničtí radní.\nJan Josef Brixi hrál v Mělníce v kostele sv. Petra a Pavla na varhany, které byly dokončeny v letech 1715–1716. Dvoumanuálový nástroj s osmnácti rejstříky byl v roce 1753, tedy za působení Jana Brixiho, přestavěn a rozšířen na 24 rejstříků.\n\nManželství Jana a Ludmily bylo bezdětné. Na sklonku života, po smrti Ludmily (1760), se Jan Josef Brixi ještě téhož roku oženil potřetí. Následujícího roku se manželům narodila dcera Kateřina. Rok po narození dcerky Jan Josef Brixi v Mělníce zemřel. Jak uvádí mělnická matrika zemřelých, bylo mu padesát let.\n\nZ jeho díla se dochovalo jen málo. Mše pocházející z Mělníka svědčí o vyspělé technice skladatele. Ve své době byly jeho skladby patrně značně rozšířené. Jedna z jeho árií byla uváděna v inventáři kostela svatého Bartoloměje v Blížkovicích v okrese Znojmo. Jak uvádí Středočeská vědecká knihovna v Kladně, zachoval cennou sbírku skladeb svého strýce Šimona Brixi.\n\n"}
{"id": "640144", "url": "https://cs.wikipedia.org/wiki?curid=640144", "title": "Softwarový model Belief-Desire-Intention", "text": "Softwarový model Belief-Desire-Intention\n\nSoftwarový model Belief-Desire-Intention (často pouze BDI) je přístup ke tvorbě softwarově implementovaných agentních a multiagentních systémů inspirovaný teoriemi filosofa M. E. Bratmana. BDI agent je zvláštní druh deliberativního či racionálního softwarového agenta, který se vyznačuje tím, že jeho jednání vychází z jeho představ (Beliefs), přání (Desires) a záměrů (Intentions).\n\nBelief-Desire-Intention model lidského praktického usuzování byl vytvořen filosofem Michaelem E. Bratmanem. Praktické usuzování zahrnuje zvolení cíle, kterého chceme dosáhnout, a plánování, jak ho dosáhnout. Nejprve se vytvoří hrubý plán, který se průběžně doplňuje. Teorie souvisí s tzv. lidovou psychologií, konkrétně s tzv. „teorií teorie“, což je pojetí, že naše mentální modely okolního světa jsou teorie – máme představy o světě, které se mohou lišit od skutečnosti. Bratman také uvádí, že záměry hrají v našem praktickém usuzování významnou roli a nejsou převoditelné na představy a přání. Záměr se liší od přání tím, že obsahuje navíc určitý závazek. \n\nZákladní jednotkou softwarového modelu BDI je BDI agent.\n\nAčkoli používání těchto termínů se v různé literatuře liší, BDI Agent je:\n\n\nBDI Agent se vyznačuje tím, že má tři základní datové struktury:\n\n\nDůležitou součástí BDI agenta je plánovač (Means-End Reasoner / Analyser). Ten na základě přání, záměrů a představ sestavuje plán, jak cílů dosáhnout. Plány ale mohou být i dopředu implementovány pro konkrétní záměry a v průběhu jsou pouze vybírány z této zásoby plánů. (Například u PRS, viz níže)\n\nRozhodování agentů je řízeno BDI logikou. Ta se může lišit podle konkrétní implementace. Významnou rodinu BDI logik formalizovali Rao a Georgeff. Jedná se o rozšíření temporální logiky větvícího se času (CTL – Computer Tree Logic) pro zachycení stromové hierarchie možných akcí. A také modální logiky využívající koncept možných světu pro reprezentaci představ, přání a záměrů. „Například, představy agenta v určitém stavu jsou charakterizovány množinou odlišných stavů, z nichž každý reprezentuje jednu možnost, jaký může svět ve skutečnosti být (...)“\nNapříklad pravidlo:\nSe dá vyjádřit v BDI logice takto:\n\nBDI je obecná teorie, která může být realizována pomocí různých architektur, jazyků a nástrojů.\n\n„Teorie agentů se zabývá otázkami toho, co je agent, a použitím matematického formalismu pro reprezentaci a uvažování o vlastnostech agentů.\n\nArchitektura agentů může být chápána jako model softwarového inženýrství agentů; výzkumníci v této oblasti se primárně zabývají problémem konstrukce softwarových nebo hardwarových systémů, které budou vyhovovat vlastnostem specifikovaným v teorii agentů.\n\nNakonec, jazyky agentů jsou softwarové systémy pro programování a experimentování s agenty; tyto jazyky obvykle zahrnují principy navržené v teorii.“\nV základu chování agenta je řídící smyčka:\n\nJedná se spíše o teoretický model, implementovat podle něj agenta není jednoduché. \n\nIntelligent Resource-Bounded Machine Architecture.\n\nPrvní architektura, ve které byl zmíněn přístup založený na BDI. Je určena pro plánování a praktické rozhodování v reálném prostředí, tedy s omezeným časem na rozhodnutí a znalostmi o prostředí.\n\n„Tato architektura má čtyři klíčové symbolické struktury: \"knihovnu plánů\", explicitní reprezentaci \"představ\", \"přání\" a \"záměrů\". \nNavíc, architektura obsahuje \n\"\"usuzovač\"\" (reasoner) pro usuzování o světě;\n\"analyzér prostředků a cílů\" (means-end analyser), který monitoruje prostředí pro určení plánů užitečných k dosažení záměrů agenta; \n\"analyzér příležitostí\" (opportunity analyser), který sleduje prostředí a určuje další možnosti pro agenta; \n\"filtrovací proces\" (filtering process); a\n\"zvažovací proces\" (deliberation process). \nFiltrovací proces je zodpovědný za určení podmnožiny možných chování agenta, které jsou konzistentní se současnými záměry. Konečné rozhodnutí mezi možnostmi je vykonáno deliberačním procesem.“\nSRI International’s Procedural Reasoning System.\n\nJedná se o formu realizace BDI systémů. Jednání agenta tak závisí na jeho přáních či cílech, jeho představách o světě i na dříve utvořených záměrech. \n\n„Tato architektura umožňuje PRS usuzovat o prostředcích a cílech v podstatě stejným způsobem, jako to dělají tradiční plánovače, ale poskytuje reaktivitu, která je esenciální pro přežití ve vysoce dynamických a nejistých světech.“\n\nZákladem chování jsou \"procedurální znalosti\", které udávají, jak reagovat na dané situace a jak dosáhnout daných cílů. Říká se jim \"znalostní oblasti\" (Knowledge Areas - KAs). „Každá znalostní oblast se skládá z \"těla\", které popisuje kroky procedury, a ze \"spouštěcí podmínky\" (invocation condition), která určuje, za jaké situace je znalostní oblast užitečná.“ Tělo je reprezentováno jako síťový graf, lze ho brát jako plán či schéma plánu, namísto z primitivních akcí se skládá z cílů a podcílů. Tuto znalostní bázi lze též nazvat knihovnou plánů či aktů. Akty jsou do knihovny většinou vkládány v době návrhu agenta, ale mohou být i později přidávány uživatelem.\n\nTaké \"hlavní přání\" (cíle) jsou definovány při návrhu agenta, ale další přání mohou vznikat až v průběhu jednání agenta, při vykonávání aktů. Akty mohou být typu: dosáhni podmínky C, alokuj zdroj R, přidej nebo odeber P z databáze.\n\nCentrálním prvkem je \"interpret\", který řídí celý systém. „V každém časovém okamžiku jsou určité cíle v systému aktivní a určité představy jsou uloženy v systémové databázi. S ohledem na tyto cíle a představy bude relevantní (aplikovatelná) určitá podmnožina znalostních oblastí (KA) systému. Jedna z těchto relevantních KA bude poté vybrána k vykonání a vložena do procesního zásobníku.“ Interpret takto sestavuje graf záměrů složený z aktů a podmínek jejich aplikace.\n\nCyklus interpretace PRS agenta:\n\n\nOASIS: Air Traffic Management System\n\nSystém řízení letového provozu OASIS byl testován na letišti v Sydney.\n\n„Architektura systému OASIS se skládá z jednoho agenta pro každé letadlo a množství globálních agentů, včetně řadiče, agenta pro modelování povětrnostních podmínek, koordinátora a hlídače trajektorie. V každém okamžiku systém pojme běh až sedmdesáti nebo osmdesáti agentů současně, provádí řazení a dává pokyny letové kontrole v reálném čase. Agenti letadel jsou zodpovědní za létání s letadly a globální agenti jsou zodpovědní za všeobecné řazení a koordinaci letadel.“ \n\nMezi hlavní vlastnosti řešení patří:\n\n\n\n"}
{"id": "640145", "url": "https://cs.wikipedia.org/wiki?curid=640145", "title": "Gila Kacavová", "text": "Gila Kacavová\n\nGila Kacavová (: גילה קצב, narozená 1948) je manželka bývalého izraelského prezidenta Moše Kacava a bývalá první dáma Státu Izrael (2000–2007).\n\nNarodila se v izraelském Tel Avivu a v roce 1969 se vdala za Moše Kacava. Společně měli pět dětí, z toho čtyři syny a dceru.\n\nVíce než třicet let pracovala v úvěrovém oddělení komerční banky a zároveň se věnovala rodině, práci pro organizaci Bnej Brith a řadě občanských aktivit. Nejen z pozice pozdější první dámy se věnovala řadě sociálních otázek, jako je pomoc dětem v nouzi, lékařská a asistenční péče a prevence domácího násilí. Aktivně se zapojovala v řadě ženských organizací.\n\nK obviněním svého manžela ze znásilnění se poprvé vyjádřila v září 2006, kdy prohlásila, že si je „jistá, že manželova nevina vyjde najevo.“ Poté, co byl Moše Kacav v prosinci 2010 odsouzen za dvě znásilnění a sexuální obtěžování sdělila, že se z rozhodnutí soudu „necítí dobře.“\n\n"}
{"id": "640147", "url": "https://cs.wikipedia.org/wiki?curid=640147", "title": "Jeroným Brixi", "text": "Jeroným Brixi\n\nJeroným Brixi, \"křtěn jako\" Václav Norbert Brixi (20. září 1738 Manětín – 15. dubna 1803 Planá) byl český varhaník a hudební skladatel.\n\nPocházel z hudebního rodu Brixi, byl synem Jana Josefa Brixi. Jeho původní křestní jméno bylo Václav Norbert. Vstoupil do cisterciáckého řádu, stal se mnichem a přijal řádové jméno Jeroným.\n\nNejprve byl varhaníkem kláštera v Plasích, později ředitelem kůru. Od roku 1781 až do své smrti působil jako farář v Plané.\n\nJako mnich, varhaník a farář komponoval především chrámovou hudbu. Do dnešních dnů se dochovalo pouze málo skladeb:\n"}
{"id": "640149", "url": "https://cs.wikipedia.org/wiki?curid=640149", "title": "Matěj Brixi", "text": "Matěj Brixi\n\nMatěj Brixi, \"celým jménem\" Matěj Jan Vavřinec Brixi, (25. února 1752, Poděbrady – 1. května 1806, Poděbrady) byl český kantor.\n\nByl synem kantora a hudebního skladatele Viktorína Ignáce Brixiho. Byl učitelem v Poděbradech a ludirektorem poděbradského chrámu. Být ludirektorem tehdy znamenalo znát hudbu a zpěv, hrát na varhany, vést kostelní sbor, pro chrám komponovat hudbu a zároveň i vyučovat. \n\nV hudební tradici rodu Brixiů na Poděbradsku pokračoval člen rodiny Jan Baptist Brixi, který byl ředitelem kůru v Kovanicích a později rovněž v Poděbradech.\n\n"}
{"id": "640151", "url": "https://cs.wikipedia.org/wiki?curid=640151", "title": "Viktorín Ignác Brixi", "text": "Viktorín Ignác Brixi\n\nViktorín Ignác Brixi (26. června 1716, Plzeň – 30. března 1803, Poděbrady) byl český hudební skladatel a varhaník.\n\nPocházel z hudebního rodu Brixi. Jeho otec byl plzeňský měšťan a kupec Václav Brixi a jeho synem Matěj Brixi. Narodil se v Plzni, ale od sedmi let žil ve Skalsku (dnes v okrese Mladá Boleslav). Vystudoval gymnázium v Kosmonosích, kde také zpíval diskant v chlapeckém chrámovém sboru.\n\nPo absolvování gymnázia se stal učitelem a varhaníkem v Poděbradech. Byl vynikajícím klavíristou a varhaníkem. Odmítl nabídku svého bratrance, hudebního skladatele a houslového virtuóza Františka Bendy na angažmá v královské kapele pruského krále Fridricha II.. Nehodlal odejít z vlasti ani měnit své náboženské přesvědčení.\n\nTvořil zejména hudbu pro potřebu chrámu (mše, kantáty, ofertoria, litanie). Rovněž komponoval scénickou hudbu ke školním představením v Kosmonosích a skladby pro klavír a varhany.\n\nDochovalo se sepolkro o umučení Ježíše Krista \"Jephta\" a několik chrámových skladeb z Nymburka (čtyřhlasá kantáta, ofertorium, pastorální mše). V západočeském Úterý byla nalezena jeho sopránová árie.\n\n"}
{"id": "640155", "url": "https://cs.wikipedia.org/wiki?curid=640155", "title": "Sepolkro", "text": "Sepolkro\n\nSepolkro (nebo \"sepolcro\") je odvozeno od slova \"sepulcrum\" (lat. hrob) a znamená pohřební skladbu nejčastěji s tematikou o ukřižování a pohřbení Krista.\n\nV 17. století a 18. století byl rozšířen zvláštní typ oratoria \"Oratorium al Sepolcro del venerdě Santo\", které je známo v muzikologické literatuře jako \"Wiener sepolcro\" (Vídeňské sepolkro), neboť se rozvinulo zejména na vídeňském dvoře. Komponovali je přední operní skladatelé té doby, jako např.: Giovanni Felice Sances, Antonio Draghi, Giovanni Battista Pederzuoli, Johann Joseph Fux, Antonio Caldara a Francesco Bartolomeo Conti. Rovněž císař Leopold I. zkomponoval oratoria tohoto typu. Hlavními libretisty byli Pietro Metastasio a Apostolo Zeno.\n\nSepolkro bylo rovněž oblíbeným žánrem českých kantorů (Jiří Ignác Linek, Tomáš Norbert Koutník, Viktorín Ignác Brixi, František Antonín Míča).\n\n"}
{"id": "640157", "url": "https://cs.wikipedia.org/wiki?curid=640157", "title": "Sdružení států", "text": "Sdružení států\n\nSdružení států je pojem, který může označovat více forem vztahů mezi státy: \n\n"}
{"id": "640159", "url": "https://cs.wikipedia.org/wiki?curid=640159", "title": "Guéret", "text": "Guéret\n\nGuéret je francouzské město nacházející se v regionu Nová Akvitánie, ve střední Francii. Leží přibližně 72 km severovýchodně od města Limoges na silničních křižovatkách D942, D940 a N145. Vznik místního kostela sv. Petra a Pavla se datuje do 13. století.\n\nSousední obce: Saint-Fiel, Sainte-Feyre, Saint-Sulpice-le-Guérétois a Saint-Léger-le-Guérétois.\n\n\"Počet obyvatel\"\n\n\n"}
{"id": "640167", "url": "https://cs.wikipedia.org/wiki?curid=640167", "title": "Stanley Spencer", "text": "Stanley Spencer\n\nStanley Spencer (30. června 1891 – 14. prosince 1959) byl anglický malíř.\nZa první světové války sloužil jako válečný malíř. Jeho obrazy světců a náboženské obrazy jsou často zasazeny do malířovy vesnice – Cookhamu. Maloval často scény ukřižování nebo sv. Františka z Assisi. Byl to jeden z největších malířů Anglie dvacátého století.\n\nStudoval na známé designové, umělecké a vzdělávací škole Slade School of Art na University College London (UCL), řazené mezi nejlepší vzdělávací instituce tohoto typu ve Spojeném království. Pod vedením Henryho Tonkse zde studoval spolu s Christopherem R. W. Nevinsonem a Markem Gertlerem.\n\n\n"}
{"id": "640168", "url": "https://cs.wikipedia.org/wiki?curid=640168", "title": "Cena Cecila B. DeMilla", "text": "Cena Cecila B. DeMilla\n\nCena Cecila B. DeMilla \"(\" \"Cecil B. DeMille Award\") se uděluje na ceremoniálu Zlatých glóbů každý rok Asociací zahraničních novinářů v Hollywoodu ( \"The Hollywood Foreign Press Association\", zkratka HFPA) za celoživotní přínos v oblasti filmu. Jméno získala po americkém producentovi a režisérovi Cecil B. DeMillovi (1881 – 1959), který se zároveň stal jejím prvním držitelem. \n\n\nPoznámka: Rok před jménem umělce uvádí rok, ve kterém cenu obdržel. V závorce za ním je věk v době získání ocenění.\n\nInformace na Lidovky.cz\nHollywood Foreign Press Association - Cecil B. DeMille Award\n"}
{"id": "640170", "url": "https://cs.wikipedia.org/wiki?curid=640170", "title": "Gilbert Erail", "text": "Gilbert Erail\n\nGilbert Erail také Gilbert Horal (* - † prosinec 1200) byl dvanáctým velmistr Templářských rytířů v letech 1193–1200. Narodil se ve Španělsku a mezi Templáře vstoupil velmi mladý. V roce 1193, po smrti Robert ze Sablé , se stal velmistrem Řádu, a v roce 1194, papež Celestýn III. udělil templářům více výsad a privilegií. Během doby kdy byl velmistrem, tak se zvýšilo napětí mezi Templáři a Johanity. Po něm se stal velmistrem Filip z Plessis.\n\n"}
{"id": "640171", "url": "https://cs.wikipedia.org/wiki?curid=640171", "title": "Guercino", "text": "Guercino\n\nGiovanni Francesco Barbieri známý jako Il Guercino (8. února 1591, Cento – 22. prosince 1666, Bologna) byl italský barokní malíř.\nGuercino byl jeden z nejvýznamnějších představitelů italského baroka, následovník Caravaggia. Přezdívka „\"Il Guercino“\" znamená šilhavý. Malíř skutečně neměl příliš dobrý zrak, ale maloval skvělé obrazy s vynikajícím použitím světla a stínu. Vybíral si scény koupelí, náboženské výjevy, portréty a další motivy.\n\nGuercino se narodil se v malé vesnici Cento mezi Bolognou a Ferrarou. Pro svou oční vadu – trpěl totiž strabismem, tedy šilhavostí – dostal už v raném věku přezdívku \"Il Guercino\", italsky \"squinter\". Byl malířský samouk, od svých 16 let pracoval jako učeň v obchodě Benedetta Gennari, malíře bolognské školy. V roce 1615 odešel Guercino malovat do Bologny. Jeho práci zde ocenil Ludovico Carracci. Guercino namaloval dvě velká plátna \"Elijah Fed Ravens\" a \"Samson seized by Philistines\" určená pro kardinála Serra, papežského legáta ve Ferraře. Plátna mají přírodní naturalistický caravaggiovský styl, ačkoli je nepravděpodobné, že by Guercino viděl jakékoli z římských Caravaggiových prací. On sám často tvrdil, že jeho raný styl byl ovlivněn plátnem Ludovica Carracci, které viděl v kapucínském kostele v Cento. Některé z jeho pozdějších prací jsou blíže stylu jeho současníka Guido Reniho a jsou vytvořeny s lehkostí a jasností.\n\nObraz \"Arcadian Shepherds (Et v Arcadia ego)\" Guercino namaloval v roce 1618 a ve stejném roce vytvořil i obraz \"The Flaying of Marsyas by Apollo\" pro Palazzo Pitti ve Florencii. Svou dramatičností se řadí k typickým Guercinovým plátnům raného období na rozdíl od jeho prací z pozdějšího období. Gurcino dostal od bolognského markýze Enza Bentivoglio doporučení pro papeže Řehoře XV. (rodným jménem Alessandro Ludovisi, (9. ledna 1554 – 8. července 1623). Rodina Bentivogli de facto vládla v Bologny a byla zodpovědná za to, že město získalo svou politickou autonomii během období renesance. Roky strávené v Římě, tedy mezi lety 1621–23 byly pro Guercina velmi produktivní. Z tohoto období jsou jeho fresky \"Aurora\" v kasinu Casino di Villa Boncompagni Ludovisi ve vile \"Villa Ludovisi\", strop v San Crisogono (1622) \"San Chrysogonus in Glory\", \"Portrét papeže Řehoře XV.\" (Nyní v Getty Museum) a \"The Burial of St. Petronilla - Pohřeb svaté Petronily\", oltářní obraz pro baziliku svatého Petra v Římě, nyní v Museo Capitolini, který je považován za jeho mistrovské dílo. Po smrti Řehoře XV. se Guercino vrátil do svého rodného města. V roce 1626 začal tvořit fresky v katedrále v Piacenze. Podrobnosti o jeho kariéře po roce 1629 jsou dobře zdokumentovány v účetní knize \"Libro dei Conti di Casa Barbieri\", kterou Guercino a jeho bratr Paolo Antonio Barbieri aktualizovali a která se zachovala. Giovanni Battista Pasqualini vytvořil mezi roky 1618 až 1631 celkem 67 rytin, které dokládají počáteční tvorbu Guercina. Tato díla v účetní knize \"Libro dei Conti di Casa Barbieri\" nejsou. V roce 1642, po smrti Guida Reniho, Guercino přestěhoval svou objednávkami vytíženou dílnu do Bologni a stal se hlavním malířem města. V roce 1655 mu františkánský řád Reggio zaplatil 300 dukátů za oltářní obraz \"Saint Luke Displaying a Painting of the Madonna and Child\" (Svatý Lukáš a Madona s dítětem, nyní v Nelson-Atkins Museum of Art v Kansas City.) Corsini mu také zaplatil 300 dukátů za \" Flagellation of Christ (Bičování Krista) \" namalovaný v roce 1657.\n\nGuercino byl v malbě pozoruhodně rychlý a pilný. Vytvořil nejméně 106 velkých oltářních obrazů pro kostely, a asi 144 dalších obrazů. Byl také velmi plodný kreslíř. Jeho tvorba zahrnuje mnoho perokreseb kreseb červenou rudkou. Většinou jde o přípravné studie pro obrazy, ale kreslil také krajiny, žánrové scény z každodenního života i karikatury pro své vlastní potěšení. Guercinovy kresby jsou známé pro svůj plynulý styl, ve kterém \"\"formu zvýrazňují rychlé, kaligrafické tahy pera v kombinaci s tečkami, čárkami, a paralelním šrafováním ( Griswold 1991)\"\". \n\nGuercino maloval a učil až do své smrti v roce 1666. Byl podle svého přání pohřben společně se svým bratrem do rodinné hrobky uprostřed v chrámu Spasitele (chiesa di San Salvatore) u augustiniánů kanovníků v Bologni. \n\nNeustále hromadil majetek, nikdy se neoženil, a proto jeho majetek zdědili synovci a žáci Benedetto Gennari II a Cesare Gennari. \n\nMezi jeho další žáky patřili Giulio Coralli, Giuseppe Bonati z Ferrary, Cristoforo Serra z Ceseny, otec Cesara Pontiho z Ferrary, Sebastiano Ghezzi, Sebastiano Bombelli, Lorenzo Bergonzoni z Bologny, Francesco Paglia z Brescie, Benedetto Zallone z Centa a Matteo Loves.\n\n"}
{"id": "640173", "url": "https://cs.wikipedia.org/wiki?curid=640173", "title": "Vilém ze Chartres (templář)", "text": "Vilém ze Chartres (templář)\n\nVilém ze Chartres, také Guillaume de Chartres, Guillielmus de Carnoto nebo Willemus de Carnoto († 26. srpna 1219), byl čtrnáctým velmistr Templářských rytířů v letech 1209–1219. Zemřel při obléhání Damietty.\n\n"}
{"id": "640180", "url": "https://cs.wikipedia.org/wiki?curid=640180", "title": "Tisíciletá lípa (Kotel)", "text": "Tisíciletá lípa (Kotel)\n\nTisíciletá lípa v osadě Kotel je nejmohutnějším památným stromem Libereckého kraje. Lípa přežila mnohé katastrofy, je úzce spjata s děním v obci a dvakrát se dostala do finále ankety Strom roku, přičemž nominaci roku 2009 proměnila v první místo.\n\n\nLípa roste u polní cesty na severovýchodním kraji vesnice. Na místo vede modrá turistická značka (trasa Světlá pod Ještědem - Hlavice) a žlutá turistická značka (trasa Osečná - Český Dub). Nedaleko stojí druhá památná lípa (mladší).\n\nKmen tisícileté lípy se dělí na tři duté terminály. Středem dutiny prochází velmi silný adventivní kořen, který postupně přebírá funkci kmene původního. Dutina je otevřená, v horní části zastřešená.\n\nJisté nesrovnalosti se týkají odhadů věku stromu. Údaje se pohybují od 350 do 1100 let. Odborné publikace uvádějí věk kolem 900 let.\n\nLípa přežila zničení obce při husitské výpravě roku 1444 i napadení náchodskými a čáslavskými sedláky roku 1680. Pamatuje vysídlování Němců po druhé světové válce. V současné době je Kotelská lípa považovaná za symbol odporu místních obyvatel proti těžbě uranu v Podještědí.\n\nVypráví se, že se do dutiny lípy vešlo 30 dětí. Při školním výletě je přepadl liják a kmen lípy využily jako přístřešek. Dospělých se do dutiny vměstná 20. Dutin v kořenových nábězích používali kotelští v dřívějších dobách jako chlévů, v okolí stromu se nacházely pozůstatky jakési tvrze.\n\nLípa se dvakrát probojovala do finále ankety Strom roku. V roce 2009 získala 1. místo. V rámci České republiky se mezi žijícími památnými lipami svojí mohutností řadí na 5. místo (za Tatrovickou, Lukasovou, Sudslavickou a Vejdovou).\n\nJen několik metrů od Tisícileté lípy roste druhá památná lípa velkolistá, která je ale mladší. Její stáří je odhadováno v rozmezí 300-500 let. Obvod kmene činí 500-600 cm a výška stromu 23 m. Společně s Tisíciletou lípou kandidovala jako skupina stromů v anketě Strom roku 2002. Obě lípy jsou tzv. rodové (vysazené při založení statku nebo narození dítěte).\n\n\n\n"}
{"id": "640185", "url": "https://cs.wikipedia.org/wiki?curid=640185", "title": "Weyerhaeuser", "text": "Weyerhaeuser\n\nWeyerhaeuser je společnost, která je jedním z největších výrobců papíru a produktů ze dřeva na světě. Je to největší soukromý vlastník jehličnatých lesů na světě a druhý největší soukromý vlastník lesů v USA, po společnosti Plum Creek Timber. Společnost zaměstnává přibližně 15 tisíc lidí ve třinácti zemích, kam patří mimo jiné i Spojené státy, Kanada, Austrálie, Nový Zéland a Francie.\n"}
{"id": "640192", "url": "https://cs.wikipedia.org/wiki?curid=640192", "title": "Konfederace (rozcestník)", "text": "Konfederace (rozcestník)\n\nKonfederace je obecně synonymum slov asociace, sdružení nebo spolek. Používá se zejména pro určitý volnější typ sdružení států nebo pro sdružení organizací. \n\nJako termín může označovat například tyto subjekty:\n\n"}
{"id": "640201", "url": "https://cs.wikipedia.org/wiki?curid=640201", "title": "Tisíciletá lípa (Grabštejn)", "text": "Tisíciletá lípa (Grabštejn)\n\nTisíciletá lípa je nejstarší žijící strom hradu Grabštejn (obec Chotyně, okres Liberec).\n\nStrom roste jižně od vchodu do tzv. Starého zámku. Botanicky jde o lípu malolistou (\"Tilia cordata\"). Dutý kmen nese poslední živou větev, která z koruny zbyla.\n\nLípa i přes svůj věk a bizarní tvar pravděpodobně zatím nebyla oficiálně vyhlášena jako památný strom, v registru památných stromů AOKP ČR uvedena není.\n\n\n"}
{"id": "640206", "url": "https://cs.wikipedia.org/wiki?curid=640206", "title": "Strom roku (Lesy České republiky)", "text": "Strom roku (Lesy České republiky)\n\nStrom roku je kampaň vyhlašovaná společností Lesy České republiky (LČR). V rámci svých výchovných a vzdělávacích aktivit byla vyhlašována po řadu let jedna dřevina, která byla v daném roce přibližována široké veřejnosti.\n\nVítězné druhy stromů podle roku vyhlášení:\n\n"}
{"id": "640212", "url": "https://cs.wikipedia.org/wiki?curid=640212", "title": "William Hogarth", "text": "William Hogarth\n\nWilliam Hogarth [\"viljem hogárt\"] (10. listopadu 1697 Londýn – 26. října 1764 tamtéž) byl anglický malíř a grafik, považovaný za předchůdce karikatury. \n\nNarodil se v rodině zchudlého učitele latiny a v roce 1712 vstoupil do učení jako rytec. Už v mládí musel živit rodinu, protože jeho otec byl ve vězení pro dlužníky ve Fleet Street. V roce 1720 si otevřel ryteckou dílnu s vlastní tiskárnou a brzy si získal popularitu svými rytinami a návrhy knih. Samostatně začal tvořit satirické kresby a rytiny, které karikovaly život lepší společnosti, svět londýnských divadel a plesů i veřejné dobové skandály. Pověst si získal ilustracemi básnické knihy \"Hudibras\" Samuela Butlera v roce 1726 a cestopisu \"Voyages en Europe, Asie et Afrique\", který napsal Aubry de La Motraye v roce 1723. Zapsal se do malířské školy v Covent Garden a navštěvoval i dvorního malíře Jamese Thornhilla. Roku 1729 se zamiloval do jeho dcery, unesl ji a tajně se s ní oženil. Teprve když dosáhl úspěchu, mohl se se svým tchánem smířit.\n\nOd konce 20. let maloval skupinové portréty zámožných rodin, ale proslavil se svými „\"Modern moral subjects\"“, sériemi sarkastických obrazů o životě například prostitutky, zhýralce nebo o nešťastném manželství. Vydával je také jako mědirytiny a měly nesmírný úspěch. Mezi jeho nejznámější cykly patří \"Život prostitutky\" (1731–1732), \"Život prostopášníka\" (1733), \"Manželství podle módy\" (1742–1744), \"Volby\" (1755–1758). Prodávaly se po celé Evropě a německý spisovatel Georg Christoph Lichtenberg napsal celou knihu kousavých komentářů k Hogarthovým rytinám. Protože byly tak úspěšné, objevila se řada padělků a Hogarth si roku 1735 vymohl zákon na ochranu autorských práv (tzv. Hogarthův zákon). Otevřel si vlastní malířskou akademii, která byla ve své době nejdůležitější uměleckou školou v Londýně. Roku 1757 byl jmenován dvorním malířem, stal se však také terčem difamací a polemik, které jeho životní pesimismus a skepsi jen prohloubily. \n\nObrazy a zejména rytinami pranýřoval různé zlořády soudobé anglické společnosti, jako snobismus, korupci, pouliční hluk nebo týrání zvířat, kdežto jeho náboženské a historické obrazy neměly velký úspěch. Snažil se proto založit samostatnou britskou tradici satirického malířství, která se stala předchůdcem karikatury i komiksu. Byl jedním z prvních britských umělců, kteří mohli pracovat bez podpory mecenášů. \n\nSvé názory na umění shrnul v knize \"Analýza krás\"y (\"The Analysis of Beauty)\" z roku 1753.\n\nJeho blízkým přítelem byl spisovatel Henry Fielding. \n\n\n"}
{"id": "640214", "url": "https://cs.wikipedia.org/wiki?curid=640214", "title": "Find", "text": "Find\n\nfind je v informatice název unixového nástroje pro rekurzivní prohledávání adresářového stromu souborového systému. Příkaz umožňuje pomocí parametrů určit vlastnosti hledaného objektu (tj. souboru či adresáře), například velikost, část názvu a podobně, stejně jako akci, která má být s nalezeným objektem provedena.\n\ncodice_1\n\nPrvní tři parametry určují, jak by měl příkaz přistupovat k symbolickým odkazům. Standardně je nikdy nenásleduje, což může být stanoveno parametrem codice_2. Parametr codice_3 způsobí následování symbolický odkazů. S parametrem codice_4 budou symbolické odkazy následovány pouze při zpracovávání parametrů příkazového řádku. Pokud není uvedena cesta, prohledává se aktuální adresář.\n\nPrvky výrazu jsou odděleny mezerami a jsou vyhodnocovány zleva doprava. Výraz může obsahovat logické operátory AND (codice_5) a OR (codice_6), stejně jako složitější predikáty. GNU find má velké množství rozšíření proti standardu POSIX.\n\n find . -name 'my*'\n\nPříkaz prohledá aktuální adresář (reprezentovaný tečkou) včetně jeho podadresářů a vyhledá soubory začínající na \"my\". Uvozovky zabraňují shellu, aby nahradil výraz codice_7 seznamem jmen souborů začínajícími na řetězec \"my\" v aktuálním adresáři (tzv. žolíková expanze).\n\n find . -name \"my*\" -type f\n\nPříkaz vypisuje pouze soubory, vynechá všechny adresáře, speciální soubory, symbolické odkazy, atd.\n\nPředchozí příklady vytvořily seznam souborů, protože standardně příkaz codice_8 spustí akci codice_9 (tj. vypsání nalezeného objektu).\n\nPříkaz vypíše seznam nalezených souborů spolu s jejich rozšířenými informacemi.\n\n find / -type f -name \"myfile\" -print\n\nPříkaz prohledá všechny adresáře v počítači a na terminál vypíše seznam souborů, které se jmenují \"myfile\".\n\n find / -path excluded_folder -prune -o -type f -name myfile -print\n\nPříkaz prohledá všechny adresáře v počítači kromě adresáře \"excluded_folder\" a seznam nalezených souborů, které se jmenují \"myfile\", vypíše na terminál.\n\n find /home/weedly -name \"myfile\" -type f -print\n\nPříkaz prohledá pouze adresář \"/home/weedly\" (domácí adresář uživatele weedly) a seznam nalezených souborů, které se jmenují \"myfile\", vypíše na terminál.\n\n find local /tmp -name mydir -type d -print\n\nPříkaz prohledá adresář \"local\" v aktuálním adresáři a adresář \"/tmp\", seznam nalezených adresářů, které se jmenují \"mydir\", vypíše na terminál.\n\nPokud příkaz codice_8 používá běžný uživatel, a ne root, může být vhodné ignorovat výpisy odepření přístupu a jiné chyby. Protože jsou chyby směrovány na výstup codice_11, stačí ho přesměrovat do codice_12:\n\nAlternativní metodou je použití příkazu grep:\n\nPříkaz vypíše na terminál seznam souborů, které se jmenují \"myfile\" a přihlášený uživatel k nim má přístupová práva.\n\n find . \\( -name \"*jsp\" -o -name \"*java\" \\) -type f -ls\n\nPříkaz vypíše rozšířené informace o souborech končících na \"jsp\" nebo \"java\". Operátor OR může být zapsat i jako codice_6. Při neuvedení operátoru je předpokládán operátor AND. Použití závorek je nutné, v mnoha shellech musí být před nimi zpětná lomítka aby se shellu zamezilo závorky interpretovat jako své speciální znaky.\n\n find /var/ftp/mp3 -name \"*.mp3\" -type f -exec chmod 644 {} \\;\n\nPříkaz změní oprávnění všech souborů s příponou \".mp3\" v adresáři \"/var/ftp/mp3\" na 644. Akce je vykonána pomocí parametru codice_14 v příkazu. Pro každý nalezený soubor je proveden příkaz codice_15, kde se codice_16 nahradí jménem souboru. Středník označuje konec příkazu. Oktalově zapsané oprávnění 644 odpovídá záznamu codice_17 dává vlastníkovi souboru plná oprávnění pro čtení a zápis do souboru, zatímco ostatní uživatelé mají pouze práva pro čtení. V některých shellech musí být codice_16 v uvozovkách. Příkaz samotný by neměl být v uvozovkách, jinak by vypsal například následující chybu:\n\nkterá znamená, že se příkaz codice_8 snaží spustit soubor pojmenovaný \"echo \"mv ./3bfn rel071204\"\".\n\nV případě mnoha nalezených souborů je efektivnější spustit akce pomocí příkazu codice_20, který má modernější implementaci a lépe zvládne zpracovat dlouhé seznamy. Následují příkaz zajistí, že soubory s bílými znaky ve jméně nebudou rozděleny shellem:\n\nSeznam generovaný příkazem codice_8 je okamžitě předáván příkazu codice_20, který spustí codice_23 se jmény souborů jako argumenty.\n"}
{"id": "640216", "url": "https://cs.wikipedia.org/wiki?curid=640216", "title": "Josef Matyáš Trenkwald", "text": "Josef Matyáš Trenkwald\n\nJosef Matyáš Trenkwald (13. března 1824 Praha 1 – 28. července 1897 Perchtoldsdorf u Vídně) byl česko-rakouský malíř, proslulý zejména historickými a církevními obrazy. Podílel se na výzdobě Letohrádku královny Anny a chrámu sv. Víta. V letech 1865–1873 zastával funkci ředitele pražské malířské akademie.\n\nByl synem pražského komisaře pro potravní daň. V letech 1841–1851 studoval na pražské malířské akademii u ředitele Christiana Rubena, odkud roku 1852 přešel na akademii do Vídně. V letech 1856–1861 pobýval na stipendium v Itálii. V roce 1865 byl jmenován ředitelem malířské akademie v Praze, tuto funkci zastával do roku 1873. V červenci 1871 byl jednou z osobností, které prováděly korunního prince Rudolfa při jeho návštěvě Prahy; převedl mu mimo jiné Letohrádek královny Anny (tehdy nazývaný Ferdinandeum či Milohrádek), který předtím společně s Karlem Svobodou a Antonínem Lhotou vyzdobil freskami z českých dějin.\n\nOd roku 1872 působil jako profesor výtvarné akademie ve Vídni. Stal se také členem ústřední komise pro umělecké a historické památky.\n\nTrenkwald byl autorem řady historických a církevních obrazů, mimo jiné:\n\n1 Matriční zápis fary sv. Františka ve Starém Městě\n\n"}
{"id": "640224", "url": "https://cs.wikipedia.org/wiki?curid=640224", "title": "Chris Paul", "text": "Chris Paul\n\nChristopher Emmanuel Paul (* 6. května 1985, Lewisville, Severní Karolína, USA) je profesionální americký basketbalista, který v současnosti háji barvy týmu Oklahoma City Thunder v Národní Basketbalové Asociaci (NBA). Do velkého světa basketbalu vstoupil v roce 2005, kdy si jej jako celkově 4. hráče vybral tým New Orleans Hornets. Hned po začátku své kariéry v NBA začal sbírat různá ocenění, ve své premiérové sezoně získal například cenu pro nejlepšího nováčka, ve stejném roce byl také vybrán do nejlepšího týmu sestaveného z hráčů draftovaných ve stejném roce, ale ocenění zdaleka převyšujícího ostatní se mu dostalo až v roce 2008. V tomto roce byl poprvé vybrán do prestižní NBA All-Star Game, tedy Utkání hvězd NBA, kde o konečném složení dvou soupeřících týmů východní a západní konference rozhodují sami fanoušci.\n\n"}
{"id": "640226", "url": "https://cs.wikipedia.org/wiki?curid=640226", "title": "Vendolská lípa", "text": "Vendolská lípa\n\nVendolská lípa (také známa jako Tisíciletá lípa) je památný strom v obci Vendolí na Pardubicku.\n\n\nLípa roste v části obce Horní Vendolí u hřiště. Dodnes je na ní původní starý štítek \"Strom chráněný státem\". Pravděpodobně byla rodovým stromem.\n\nStrom má původní kmen, dutý a doširoka otevřený. Koruna zřejmě není původní, tu údajně zničil blesk.\nKe stromu se vztahuje pověst o 14 lakomých mlynářích z Vendolí a žebravé cikánce. Původně bylo ve Vendolí 14 mlýnů, které poháněl silný pramen vyvěrající v lese směrem k Pomezí. Jednou ale nastal tak zlý a suchý rok, že se ani stará cikánka nepokoušela žebrat u obyčejných lidí a zamířila si rovnou ke mlýnům. Když obešla všechny mlýny a stále měla prázdné ruce, šla výš podle potoka k pramenu. Tam pocítila silný hněv vůči mlynářům a pramen zaklela. Voda u Vendolí přestala vyvěrat a namísto toho se otevřely nové prameny u Radiměři.\n\nVendolská mládež se rozhodla, že pramen obnoví a s nářadím se vypravila do lesa. Když začali kopat, nebe se zatáhlo a přišla bouře s průtrží mračen, jakou nikdo nepamatoval. Mladí začali utíkat, ale z nebe spadlo tolik vody, že nastala povodeň, která zničila vše, co jí přišlo do cesty. Zůstal jen horní mlýn a lípa vedle něj stojící. Všichni děkovali bohu, že zachránil alespoň jejich životy a pramen se už nikdo otevírat nepokoušel. Zůstal z něj jen malý pramínek, který sotva dokázal uživit poslední mlýn. I ten ale později zanikl. Lípě srazil blesk vrchol. V dutině jejího prasklého kmene po letech začal růst výmladek a za nějakou dobu srostl se starou lípou v jediný strom.\n\nPověst o stromu je uložena v báni místního kostela. Lípa se dostala do finále ankety Strom roku 2006.\n\n\n\n"}
{"id": "640228", "url": "https://cs.wikipedia.org/wiki?curid=640228", "title": "Základní věta integrálního počtu", "text": "Základní věta integrálního počtu\n\nZákladní věta integrálního počtu udává vztah mezi dvěma základními operacemi integrálního počtu: derivováním a integrováním.\n\nPrvní část věty, která je také někdy nazývána první základní větou integrálního počtu, ukazuje, že primitivní integrál je možné obrátit derivováním. První část je také důležitá, protože pro spojité funkce dokazuje existenci primitivního integrálu.\n\nDruhá část, někdy nazývána druhou základní větou integrálního počtu, umožňuje vypočítat určitý integrál funkce pomocí libovolné z nekonečně mnoha primitivních funkcí. Tato část věty má nedocenitelné praktické využití, protože významně zjednodušuje výpočet určitých integrálů.\n\nZákladní větu diferenciálního počtu spolu s neúplným důkazem poprvé publikoval James Gregory (1638-1675). Isaac Barrow (1630-1677) poprvé dokázal úplnou a obecnou verzi věty, zatímco jeho student Isaac Newton (1643-1727) dovedl okolní matematickou teorii k dokonalosti. Gottfried Leibniz (1646-1716) systematizoval znalosti o diferenciálním počtu pro nekonečně malé hodnoty.\n\nJednoduše řečeno věta tvrdí, že součet nekonečně malých změn proměnné v čase (popř. v jiné proměnné) přidává k celkové změně proměnné.\n\nPozice \"x\" částice pohybující se po přímce je daná jako \"x\"(\"t\"), kde \"t\" je čas a \"x\"(\"t\") znamená, že \"x\" je funkcí \"t\". Derivace této funkce je rovna nekonečně malé změně pozice (d\"x\") dělené nekonečně malou změnou času (d\"t\"). Tato změna pozice v čase je rychlost \"v\" částice. V Leibnizově notaci:\n\nPo přeuspořádání rovnice:\n\nPodle postupu uvedeného výše je změna v \"x\" (neboli Δ\"x\") rovna součtu nekonečně malých změn d\"x\" a zároveň součtu nekonečného množství nekonečně malých násobků \"v\"(\"t\") a času. Toto nekonečné sčítání je integrace, proto operace integrace umožňuje získání původní funkce z její derivace. Tato operace funguje i obráceně: výsledek integrování může být zderivován k získání původní funkce.\n\nPro každou spojitou funkci , jejíž graf je zakreslen jako křivka, platí, že každá hodnota \"x\" má definovanou funkci \"A\"(\"x\"), která reprezentuje obsah plochy pod křivkou mezi 0 a \"x\". Funkce \"A\"(\"x\") přitom nemusí být známa.\n\nObsah plochy pod křivkou mezi \"x\" a \"x\" + \"h\" lze spočítat jako obsah plochy 0 a \"x\" + \"h\" minus obsah plochy mezi 0 a \"x\".\n\nExistuje i jiný způsob \"odhadu\" plochy toho samého \"odřezku\". \"h\" lze vynásobit ƒ(\"x\") k získání obsahu obdélníka s přibližně stejnou velikostí jako \"odřezek\". Tento odhad se samozřejmě zlepšuje se zmenšováním hodnot \"h\".\n\n\"A\"(\"x\" + \"h\") − \"A\"(\"x\") je tedy přibližně rovno ƒ(\"x\")·\"h\". Jinak řečeno, , přičemž jak se \"h\" limitně blíží k nule, stává se z přibližné rovnosti rovnost.\n\nPo vydělení obou stran rovnice \"h\":\n\nJak se \"h\" blíží k nule, je vidět, že pravá strana rovnice je jednoduše derivací \"A\"’(\"x\") funkce plochy \"A\"(\"x\"). Levá strana rovnice zůstává ƒ(\"x\"), protože neobsahuje žádné \"h\".\n\nTakto může být neformálně dokázáno, že , čili že derivace funkce k výpočtu plochy \"A\"(\"x\") je původní funkce ƒ(\"x\"), neboli funkce k výpočtu plochy je primitivní funkcí k původní funkci.\n\nVýpočet derivace funkce a \"hledání obsahu plochy pod grafem\" jsou \"obrácené\" operace. Toto je pointa základní věty integrálního počtu. Většina formálního důkazu věty je věnována existenci funkce \"A\"(\"x\").\n\nZákladní věta integrálního počtu má dvě části. Volně řečeno se první část zabývá derivací primitivní funkce, zatímco druhá část probírá vztah mezi primitivními funkcemi a určitými integrály.\n\nTato část je někdy nazývána první základní větou integrálního počtu.\n\nNechť je \"ƒ\" spojitá funkce nad reálnými čísly definovaná na uzavřeném intervalu <\"a\"; \"b\">. Nechť je \"F\" funkce definovaná pro všechna \"x\" v <\"a\"; \"b\"> rovnicí\n\n\"F\" je pak spojitá na <\"a\", \"b\">, v otevřeném intervalu (\"a\"; \"b\") má derivaci a pro všechna \"x\" v (\"a\"; \"b\") platí, že\n\nZákladní věta se většinou používá k výpočtu spojitého integrálu funkce \"ƒ\", pro kterou je známa primitivní funkce \"g\". Je-li konkrétně \"ƒ\" spojitá funkce nad reálnými čísly v intervalu <\"a\"; \"b\"> a \"g\" je primitivní funkcí \"ƒ\" na <\"a\"; \"b\">, pak\n\nTento důsledek předpokládá spojitost na celém intervalu. Tento výsledek je posílen následující větou.\n\nTato část je někdy označována jako druhá základní věta integrálního počtu nebo jako Newtonův-Leibnizův axiom.\n\nNechť je \"ƒ\" funkce s reálnými hodnotami definovaná na uzavřeném intervalu <\"a\"; \"b\"> s primitivní funkcí \"g\" na intervalu <\"a\"; \"b\">, tedy \"ƒ\" a \"g\" jsou takové funkce, pro které pro každé \"x\" na <\"a\"; \"b\"> platí, že \n\nJe-li možné v intervalu <\"a\"; \"b\"> určit integrál \"ƒ\", pak\n\nPovšimněte si, že druhá část je silnější než důsledek první části, protože nepředpokládá, že \"ƒ\" je spojitá.\n\nPlatí také, že když existuje primitivní funkce \"g\", pak existuje nekonečné množství primitivních funkcí k funkci \"ƒ\". Tyto funkce lze získat přičtením libovolné konstanty C k \"g\". Podle první část věty také primitivní funkce k \"ƒ\" pokaždé existují, je-li \"ƒ\" spojitá.\n\nPro danou \"f\"(\"t\") definujme \"F\"(\"x\") jako\n\nPro libovolná dvě čísla \"x\" and \"x\" + Δ\"x\" v <\"a\"; \"b\"> platí\na\n\nOdečtení těchto rovnic dává:\n\nDá se ukázat, že\n\nÚpravami této rovnice lze získat\n\nPo substituci do (1):\n\nPodle věty o střední hodnotě integrálního počtu existuje \"c\" v intervalu <\"x\"; \"x\" + Δ\"x\"> takové, že\n\nPo substituci do (2):\n\nPo vydělení obou stran Δ\"x\":\n\nNyní položme Δ\"x\" limitně se blížící k 0.\n\nVýraz na levé straně rovnice je definice derivace \"F\" v bodě \"x\".\n\nK nalezení další limity použijeme větu o sevřené funkci. \"c\" se nachází v intervalu <\"x\"; \"x\" + Δ\"x\">, tedy \"x\" ≤ \"c\" ≤ \"x\" + Δ\"x\".\n\nTaké formula_21 a formula_22\n\nProto podle věty o sevřené funkci:\n\nPo substituci do (3):\n\nFunkce \"f\" je v \"c\" spojitá, proto může být limita nahrazena funkční hodnotou. Tím získáváme\n\nNechť formula_26, kde \"ƒ\" je spojitá na <\"a\"; \"b\">. Je-li \"g\" primitivní funkcí \"ƒ\", pak \"g\" i \"F\" mají podle první části věty shodnou derivaci. Podle věty o střední hodnotě integrálního počtu existuje \"c\" takové, že pro všechna \"x\" v <\"a\"; \"b\">. Pro platí, že\n\ncož znamená, že \"c\" = − \"g\"(\"a\"), tedy \"F\"(\"x\") = , proto\n\nExistuje důkaz pomocí Riemannova integrálu.\nNechť je \"ƒ\" (Riemannovsky) integrovatelná na intervalu <\"a\"; \"b\"> a nechť má \"ƒ\" primitivní funkci \"F\" na intervalu <\"a\"; \"b\">. Začněme s množstvím . Něchť jsou čísla \"x\", ..., \"x\" daná tak, že\n\nDále:\n\nNyní sečteme každé \"F\"(\"x\") s jeho opačným číslem:\n\nVýše uvedené lze zapsat jako následující sumu:\n\nDále použijeme větu o střední hodnotě integračního počtu. Krátce řečeno:\nNechť je \"F\" spojitá na uzavřeném intervalu <\"a\"; \"b\"> a nechť má derivaci na otevřeném intervalu (\"a\"; \"b\"). Pak existuje \"c\" na intervalu (\"a\"; \"b\") takové, že\n\nProto:\n\nFunkce \"F\" má na intervalu (\"a\"; \"b\") derivaci, proto je také derivovatelná a spojitá na každém intervalu . Podle výše uvedené věty o střední hodnotě integračního počtu:\n\nPo substituci do (1):\n\nNáš předpoklad znamená, že formula_37. Dále formula_38 může být také vyjádřeno jako formula_39 podle formula_40.\n\nPovšimněte si, že popisujeme plochu obdélníku násobkem šířky a délky a že tyto plochy sčítáme. Podle věty o střední hodnotě každý obdélník popisuje zjednodušení části křivky, kterou protíná. formula_42 také nemusí být pro všechny hodnoty \"i\" stejné, respektive šířka jednotlivých obdélníků může být odlišná. Potřebujeme modelovat křivku pomocí \"n\" obdélníků. Jak se zmenšují velikosti výsečí a \"n\" se zvyšuje a plochu pod křivkou pokrývá více a více obdélníků, získáváme přesnější a přesnější odhad plochy pod křivkou.\n\nUrčením limity výrazu, jak se velikost jednotlivých výsečí blíží k nule a počet výsečí roste k nekonečnu, získáváme Riemannův integrál. Víme, že tato limita existuje, protože \"ƒ\" byla definována jako integrovatelná. \n\nVezmeme si tedy limitu obou stran (2), čímž získáme\n\nAni \"F\"(\"b\"), ani \"F\"(\"a\") nezávisí na ||Δ||, takže limita levé strany zůstává \"F\"(\"b\") - \"F\"(\"a\").\n\nVýraz na pravé straně rovnice definuje integrál \"ƒ\" od \"a\" do \"b\". Získáváme\n\ncož dokončuje důkaz.\n\nSkoro vypadá, jako by první část věty přímo vycházela ze druhé, protože rovnice formula_46, kde \"g\" je primitivní funkce \"ƒ\", ukazuje, že formula_47 má stejnou derivaci jako \"g\", a tedy . Tento argument pouze funguje, pokud již víme, že \"ƒ\" má primitivní funkci, a to, že všechny spojité funkce mají primitivní funkce víme pouze z první části Základní věty..\nPokud například \"ƒ\"(\"x\") = e, pak \"ƒ\" má primitivní funkci, například\n\na pro tuto funkci neexistuje jednodušší vyjádření. Je proto důležité neinterpretovat druhou část věty jako definici integrálu. Existuje mnoho funkcí, které jsou integrovatelné, avšak nemají primitivní funkce zapsatelné jako elementární funkce. I obráceně existují funkce, které mají primitivní funkce, co nejsou Riemannovsky integrovatelné (např. Volterrova funkce).\n\nJako příklad si uveďme výpočet\n\nZde se formula_50 a můžeme jako primitivní funkci použít formula_51. Proto:\n\nNebo vypočítejme obecnější příklad\n\nPlatí, že formula_54 a formula_55 může být použita jako primitivní funkce. Proto:\n\nNebo také:\n\nNení třeba předpokládat spojitost \"ƒ\" na celém intervalu. První část věty pak tvrdí, že je-li \"ƒ\" libovolná lebesgueovsky integrovatelná funkce v intervalu a \"x\" je z takové, že \"ƒ\" je v \"x\" spojitá, pak\n\nje derivovatelná pro \"x\" = \"x\", kde \"F<nowiki>'</nowiki>\"(\"x\") = \"ƒ\"(\"x\"). Můžeme dále uvolňovat podmínky kladené na \"ƒ\" a předpokládat, že je pouze lokálně integrovatelná. V tomto případě můžeme můžeme říct, že \"F\" je téměř všude derivovatelná a téměř všude platí, že \"F<nowiki>'</nowiki>\"(\"x\") = \"ƒ\"(\"x\"). Na reálné ose je tato věta shodná s Lebesgueovou větou. Tyto výsledky zůstávají pravdivé pro Henstock-Kurzweilův integrál, který umožňuje větší množinu integrovatelných funkcí .\n\nV dalších rozměrech Lebesgueova věta zobecňuje Základní větu integračního počtu tvrzením, že pro téměř každé \"x\" průměrná hodnota \"ƒ\" v oblasti s poloměrem \"r\" se středem v \"x\" se bude blížit k \"ƒ\"(\"x\") jak se \"r\" blíží k 0.\n\nDruhá část věty je pravdivá pro libovolnou Lebesgueovsky integrovatelnou funkci \"ƒ\", která má primitivní funkci \"F\" (což neplatí pro všechny integrovatelné funkce). Jinak řečeno, pokud má reálná funkce \"F\" na intervalu <\"a\"; \"b\"> derivaci \"ƒ\"(\"x\") v každém bodě \"x\" na a pokud tato derivace \"ƒ\" je na <\"a\"; \"b\"> Lebesgueovsky integrovatelná, pak\n\nTento výsledek nemusí být pravdivý pro spojité funkce \"F\" s derivací \"ƒ\"(\"x\") v téměř každém \"x\". Příkladem takové funkce je Cantorova funkce. Výsledek je však pravdivý pro naprosto spojité \"F\": v takovém případě má derivaci \"ƒ\"(\"x\") v téměř každém \"x\" a je rovno integrálu \"ƒ\" na <\"a\"; \"b\">.\n\nPodmínky této věty mohou opět být uvolněny, pokud se jako použité integrály vezmou Henstock-Kurzweilovy integrály, konkrétně pokud má spojitá funkce \"F\"(\"x\") derivaci \"ƒ\"(\"x\") ve všech kromě spočetného množství bodů, pak je \"ƒ\"(\"x\") Henstock-Kurzweilovsky integrovatelná a je rovno integrálu \"ƒ\" na <\"a\"; \"b\">. Rozdílem je, že není třeba předpokládat integrovatelnost \"ƒ\". \n\nVerze Taylorovy věty, která vyjadřuje chybu jako integrál, může být brána jako zobecnění základní věty integrálního počtu.\n\nExistuje i verze věty pro komplexní čísla: předpokládejme, že \"U\" je otevřená množina v C a \"ƒ\" : \"U\" → C je funkce, která má holomorfní primitivní funkci \"F\" na \"U\". Potom pro každou křivku γ : <\"a\"; \"b\"> → \"U\" může být integrál křivky spočítán jako:\n\nZákladní věta může být zobecněna na křivkové a plochové integrály ve vyšších rozměrech a na varietách. Jedno takové zobecnění (časovou evoluci integrálů) poskytuje diferenciální počet pohybujících se ploch.\n"}
{"id": "640231", "url": "https://cs.wikipedia.org/wiki?curid=640231", "title": "Velká zelená zeď", "text": "Velká zelená zeď\n\nVelká zelená zeď (anglicky The \"Great Green Wall\") je projekt, vytvářený Africkou unií, jehož cílem je čelit rozpínání pouště v oblasti jižní Sahary. Projekt, ve kterém je sdruženo 11 afrických zemí, usiluje o vytvoření pásu zeleně širokého 15 kilometrů, a to v délce 7775 km, od Senegalu po Džibutsko.\n\nPrezident státu Burkina Faso Thomas Sankara vedl úsilí proti rozpínání pouště ve své zemi v letech 1983–1987. V červenci 2005, za prezidenta Nigérie Oluseguna Obasanja, rozhodla Africká unie adaptovat a podporovat projekty, které se sjednotily do projektu Green Belt Movement, iniciovaného nositelkou Nobelovy ceny Wangari Maathai.\n\nTato zelená bariéra, koordinovaná Senegalem, je navržena k ochraně půdy proti rozpínání písku a erozi půdy. Stejně jako příspěvek ke zlepšení místních příjmů bude výsadba této zelené bariéry globální odpovědí na sdružené účinky degradace přírodních zdrojů a sucha v zemědělských oblastech.\n\n17. července 2010 oznámil Global Environment Facility (GEF), že projekt bude nejdříve financován 119 miliony dolary, schválenými Africkou unií v roce 2007.\n\n\n"}
{"id": "640234", "url": "https://cs.wikipedia.org/wiki?curid=640234", "title": "Ruská gramatika", "text": "Ruská gramatika\n\nTento článek popisuje některá základní pravidla gramatiky ruského jazyka.\n\nPoznámky:\n\n\nVětšina podstatných jmen jsou ženského rodu, některá jsou mužského. \n\n\nm. 1.-ый 2.-ого 3.-ому 4.-ого/-ый (životný/neživotný) 6.-ом 7.-ым <br>\nf. 1.-ая 2.-ой 3.-ой 4.-ую 6.-ой 7.-ой<br>\nn. 1.-ое 2.-ого 3.-ому 4.-ое 6.-ом 7.-ым<br>\npl. 1.-ые 2.-ых 3.-ым 4.-ых/-ые (životný/neživotný) 6.-ых 7.-ыми <br>\nm. 1.-ий 2.-его 3.-ему 4.-его/-ий (životný/neživotný) 6.-ем 7.-им<br>\nf. 1.-яя 2.-ей 3.-ей 4.-юю 6.-ей 7.-ей<br>\nn. 1.-ее 2.-его 3.-ему 4.-ее 6.-ем 7.-им<br>\npl. 1.-ие 2.-их 3.-им 4.-их/-ие (životný/neživotný) 6.-их 7.-ими <br>\nm. 1.-ий 2.-ого 3.-ому 4.-ого/-ий (životný/neživotný) 6.-ом 7.-им<br>\nf. 1.-ая 2.-ой 3.-ой 4.-ую 6.-ой 7.-ой<br>\nn. 1.-ое 2.-ого 3.-ому 4.-ое 6.-ом 7.-им<br>\npl. 1.-ие 2.-их 3.-им 4.-их/-ие (životný/neživotný) 6.-их 7.-ими <br>\nm. 1.-ий 2.-его 3.-ему 4.-его/-ий (životný/neživotný) 6.-ем 7.-им<br>\nf. 1.-ая 2.-ей 3.-ей 4.-ую 6.-ей 7.-ей<br>\nn. 1.-ее 2.-его 3.-ему 4.-ее 6.-ем 7.-им<br>\npl. 1.-ие 2.-их 3.-им 4.-их/-ие (životný/neživotný) 6.-их 7.-ими <br>\nm. 1.-ой 2.-ого 3.-ому 4.-ого/-ой (životný/neživotný) 6.-ом 7.-ым <br>\nf. 1.-ая 2.-ой 3.-ой 4.-ую 6.-ой 7.-ой<br>\nn. 1.-ое 2.-ого 3.-ому 4.-ое 6.-ом 7.-ым<br>\npl. 1.-ые 2.-ых 3.-ым 4.-ых/-ые (životný/neživotný) 6.-ых 7.-ыми <br>\nm. 1.-ой 2.-ого 3.-ому 4.-ого/-ой (životný/neživotný) 6.-ом 7.-им <br>\nf. 1.-ая 2.-ой 3.-ой 4.-ую 6.-ой 7.-ой<br>\nn. 1.-ое 2.-ого 3.-ому 4.-ое 6.-ом 7.-им<br>\npl. 1.-ие 2.-их 3.-им 4.-их/-ие (životný/neživotný) 6.-их 7.-ими <br>\n"}
{"id": "640240", "url": "https://cs.wikipedia.org/wiki?curid=640240", "title": "Johnny Thunders", "text": "Johnny Thunders\n\nJohnny Thunders, rodným jménem John Anthony Genzale, Jr. (15. července 1952, New York – 23. dubna 1991, New Orleans) byl americký kytarista, zpěvák a skladatel, nejvíce známý jako člen skupiny New York Dolls. Po rozpadu New York Dolls hrál se svou skupinou The Heartbreakers a později se vydal na sólovou dráhu. Jeho sestřenicí je herečka Angela Nicoletti.\n\nNarodil se v newyorském obvodu Queens a v dětství žil ve čtvrti East Elmhurst a později v Jackson Heights. Svou první kapelu nazvanou The Reign založil v roce 1967 a později vystupoval se skupinou Johnny and the Jaywalkers. Počátkem sedmdesátých let spolu s Arthurem Kanem, Billym Murciou a Rickem Rivetsem působil v kapele Actress, která se však brzy rozpadla. Kane, Murcia a Thunders doplněni o Davida Johansena a Syla Sylvaina založili skupinu New York Dolls.\n\nThunders se skupinou New York Dolls nahrál dvě studiová alba a roku 1975 spolu s Jerrym Nolanem, který ve skupině nahradil Murciu, odešel a založili spolu soubor The Heartbreakers. Skupina v roce 1977 vydala své první album \"L. A. M. F.\" a nedlouho poté se rozpadla. Následně se Thunders vydal na sólovou dráhu a hned v roce 1978 vydal své první album nazvané \"So Alone\". Roku 1979 založil skupinu Gang War (ve skupině působil například také kytarista Wayne Kramer) a později občasně vystupoval s obnovenými The Heartbreakers a vydával další sólová alba. V roce 1988 vydal společné album \"Copy Cats\" se zpěvačkou Patti Palladin. Od roku 1988 vystupoval se skupinou The Oddballs.\n\nV dubnu 1991 dokončil turné po Německu a Japonsku a odjel do New Orleans. Zemřel 23. dubna 1991 pravděpodobně na předávkování drogami, ačkoliv o jeho smrti koluje řada příběhů − například hudebník Dee Dee Ramone ve své autobiografii \"Poison Heart: Přežil jsem Ramones\" (v originále \"Lobotomy: Surviving The Ramones\") vyjádřil názor, že byl Johnny Thunders zavražděn drogovými dealery.\n\n"}
{"id": "640242", "url": "https://cs.wikipedia.org/wiki?curid=640242", "title": "Okres Wałcz", "text": "Okres Wałcz\n\nOkres Wałcz (polsky \"Powiat wałecki\") je okres v polském Západopomořanském vojvodství. Rozlohu má 1415 km² a v roce 2009 zde žilo 54 280 obyvatel. Sídlem správy okresu je město Wałcz.\n\nMěstské:\n\nMěstsko-vesnické:\n\nVesnická:\n\n"}
{"id": "640253", "url": "https://cs.wikipedia.org/wiki?curid=640253", "title": "Chufo Lloréns", "text": "Chufo Lloréns\n\nChufo Lloréns (*1931, Barcelona) je španělský spisovatel historických románů.\nV letech 1949- 1954 vystudoval práva, ale dále se věnoval především divadlu. Vždy měl touhu stát se spisovatelem., ale svůj první román \"Nada sucede la víspera\" vydal až roku 1986. Kniha byla okamžitě nominována na prestižní cenu \"Premio Planeta\".\n\nJeho nejslavnějším dílem je román \"Te daré la tierra\" (2008, česky jako Dám ti tu zem), přeložený do několika jazyků. Na příběhu lásky, ctižádosti, vášně a nenávisti pracoval Lloréns čtyři roky, aby mohl přesně popsat život v Barceloně v 11. století. Kniha se stala okamžitě bestsellerem, v jeden den se jí prodalo dokonce 150 000 výtisků.\n\n\n"}
{"id": "640254", "url": "https://cs.wikipedia.org/wiki?curid=640254", "title": "Frank Infante", "text": "Frank Infante\n\nFrank Infante (* 15. listopadu 1951) je americký kytarista a baskytarista.\n\nNarodil se v New Yorku a na počátku své kariéry hrál s převážně bluesovými skupinami jako například The Elegant End a World War III. Roku 1975 nastoupil ke skupině Sniper a v roce 1977 začal spolupracovat se skupinou Blondie. Hrál na jejím albu \"Plastic Letters\", avšak není zde uveden jako člen skupiny, ale jako studiový hudebník (rovněž není součástí fotografie na obalu alba). Se skupinou vystupoval až do jejího rozpadu v roce 1982 a dalších obnovení se již neúčastnil.\n\nV roce 1981 hrál na albu \"Bad Reputation\" zpěvačky Joan Jett a později byl členem skupiny Divinyls či doprovodné skupiny zpěváka Iggyho Popa. V roce 2006 byl uveden do Rock and Roll Hall of Fame jako člen skupiny Blondie. V letech 2010 až 2011 byl členem skupiny New York Dolls, se kterou nahrál album \"Dancing Backward in High Heels\" a rovněž vede vlastní skupinu Infante's Inferno, ve které hrají ještě bubeník Clem Burke a baskytarista Steve Fishman.\n"}
{"id": "640266", "url": "https://cs.wikipedia.org/wiki?curid=640266", "title": "Thonsernové", "text": "Thonsernové\n\nThonsernové byli moravským panským rodem.\n\nPříslušník této rodiny, vrchní vojenský komisař na Moravě, Franz Wilhelm Thonsern († asi v roce 1718) byl v roce 1691 povýšen do rytířského stavu a o čtyři roky později do stavu svobodných pánů (s potvrzením v roce 1710). V roce 1712 zakoupil statek Litenčice a o rok později Chvalnov. Oba tyto statky zdědil jeho syn Franz Josef Filip Anton Felix (1701-1778), který byl zároveň posledním dědicem tohoto rodu. Po jeho smrti získal majetek rodu spolu se jménem Maxmilián Podstatský z Prusinovic (později s doplňkem \"a z Thosernu\").\n\n\n"}
{"id": "640269", "url": "https://cs.wikipedia.org/wiki?curid=640269", "title": "C. Kumar N. Patel", "text": "C. Kumar N. Patel\n\nČandra Kumar Naranbhai Patel (* 2. července 1938 v Baramati) je indický fyzik a elektrotechnik. V roce 1963 vyvinul plynový CO laser, který je dnes široce užíván v mnoha oblastech, např. v průmyslu při řezání a svařování, jako chirurgický skalpel nebo v dermatologii. Protože zemská atmosféra relativně dobře propouští infračervené světlo, je CO laser využíván i jako dálkoměr.\n\nPatel se narodil 2. července 1938 ve městě Baramati (kraj Pune, svazový stát Maháráštra, Indie). Na College of Engineering univerzity v Puné získal titul bakalář. Magisterský (1959) a doktorský titul (1961) v oboru elektrotechnickém však získal až na Stanfordově univerzitě v USA.\n\nV roce 1961 nastoupil do Bellových laboratoří, kde se postupně dostal až na pozici výkonného ředitele pro \"Vývoj\", \"Materiálový výzkum\" a \"Divize pro inženýrské a akademické záležitosti\" u AT&T Bellových laboratoří v Murray Hill, New Jersey. Tam také započal se základním výzkumem chování laseru v inertních plynech a rovněž i dokončil vývoj plynového CO laseru. Patelův objev rezonančního působení laseru v oxidu uhličitém (1963) a účinnost přenosu rezonanční energie mezi molekulami (1964) vedl k sérii experimentů, které předvedly schopnost CO laseru vyvolat vysoké energetické stavy a pulsní výstupní výkon při relativně vysoké účinnosti.\n\nPatel byl v roce 1993 jmenován prorektorem pro výzkum na Kalifornské univerzitě v Los Angeles, kde působí jako profesor fyziky.\n\nV roce 2000 založil vlastní společnost Pranalytica, která se zaměřuje na výrobu zařízení a přístrojů v oblasti infračerveného laseru a měřičů plynu.\n\nPatel je ženatý (Shela) a má dvě dcery (Neela, Meena).\n\nKromě vynálezu CO laseru se podílel na vývoji infračerveného Ramanova laseru. Patel je držitelem 36 patentů v USA souvisejících s laserem a jeho aplikacemi.\n\nPatel získal množství cen a hodností.\n\n\n\nJe členem mnoha amerických institucí:\n\n"}
{"id": "640277", "url": "https://cs.wikipedia.org/wiki?curid=640277", "title": "Herma Kennel", "text": "Herma Kennel\n\nHerma Kennel (* 20. června 1944, Pirmasens, Německo) je německá spisovatelka a ilustrátorka.\n\nRomán popisuje dění v době 2. světové války v obci Kamenná (německy Bergersdorf) a v Dobroníně. V knize se objevila i zmínka o masové vraždě Němců na louce Budínka nedaleko Dobronína v květnu roku 1945. \n\n\n\n"}
{"id": "640284", "url": "https://cs.wikipedia.org/wiki?curid=640284", "title": "Žižkův dub (Lomnice)", "text": "Žižkův dub (Lomnice)\n\nŽižkův dub patří k nejstarším listnatým stromům v Lomnických lesích, v současné době je dožívajícím torzem. Kdysi bývaly v okolí Blanska velké duby. Místní podmínky jim vyhovovaly a staré bukovo-dubové porosty pokrývaly široké okolí. Stromy ale padly za oběť místním železárnám. Podle starých letopisů byl již téměř všechny statné duby a buky pokáceny před rokem 1732.\n\n\nDub roste na vrchu v Zámeckém lese nad potokem Besének na vrchu Ledňov.\n\nTorzo kmene je zhruba 6 metrů vysoké, polovina suchá, částečně bez kůry. Z živé části stromu vyrůstá jedna silnější větev (která nahradila původní kmen a korunu) a níž několik mladších. Dub není uveden v registru památných stromů, zřejmě nebyl vyhlášen jako památný z důvodu špatného zdravotního stavu. Sanace stromu je z tohoto důvodu nepravděpodobná, nicméně pro další existenci bezpodmínečná (hrozí rozvalení).\n\nPodle pověsti datované do roku 1420 byl v dutině dubu prý upálen prchající lomnický kněz husitskými vzbouřenci. Lidé se domnívali, že je strom 800 let starý, což mu v kombinaci s pověstí vyneslo přízvisko \"Žižkův\". V dutině skutečně bývaly stopy požáru, ale ty byly údajně novějšího data.\n\n\n\n"}
{"id": "640295", "url": "https://cs.wikipedia.org/wiki?curid=640295", "title": "Břehyňský potok", "text": "Břehyňský potok\n\nBřehyňský potok je pravostranný přítok Robečského potoka, resp. Máchova jezera v okrese Česká Lípa v Libereckém kraji. Délka toku činí 9,18 km. Plocha povodí měří 33,47 km².\n\nPotok pramení v borových lesích severovýchodně od města Doksy pod \"Zlatým vrchem\" (324 m n. m.). Po asi 2 km se vlévá do Břehyňského rybníka, součásti národní přírodní rezervace Břehyně - Pecopala. Tento rybník je napájen i dalšími přítoky, např. \"Bělokamennou strouhou\". V hrázi rybníka je do pískovcové skály uměle vytesaná průrva, která odvádí vodu Břehyňského potoka přes lužní lesík východním směrem do 1,8 km vzdáleného Máchova jezera. Potok napájí jihovýchodní, tzv. \"Břehyňskou zátoku\" Máchova jezera. V této oblasti se také nachází bažinaté rašeliniště národní přírodní památky Swamp. Ve vodách Máchova jezera končí potok pod jménem Břehyňský a dál pokračuje pod jménem Robečský potok.\n\nV roce 1460 je potok v privilegiu Jiřího z Poděbrad pro město Doksy pojmenován \"Rohlevkou\". V městské knize, v záznamech týkajících se let 1620 a 1639 byl nazván \"Rolívka\". Rolívka je uvedena i na německy popsané mapě z roku 1766.\n\nNěkteré nové zdroje uvádějí název potoka jako Robečský. Většinou se ale Robečským potokem rozumí druhý přítok Máchova jezera, který pramení u obce Okna a ústí do tzv. \"Dokeské zátoky\" Máchova jezera. Místně se tento druhý přítok nazývá \"Dokeský potok\", \"Dokský potok\" či \"Okenský potok\" a Robečským potokem se v tom případě rozumí až odtok z Máchova jezera.\n\nPrůměrný dlouhodobý roční průtok formula_1 v profilu hráze Břehyňského rybníka činí 0,103 m³/s.\n"}
{"id": "640296", "url": "https://cs.wikipedia.org/wiki?curid=640296", "title": "Hybridní agent", "text": "Hybridní agent\n\nHybridní agent je takový autonomní, inteligentní, avšak zdrojově omezený agent multi-agentních systémů (dále jen MAS), který kombinuje některé vlastnosti a charakteristiky ostatních typů agentů, jež můžeme v MAS vidět, a to reaktivních, sociálních a adaptivních agentů. Jednotliví agenti musí být schopni činit vlastní rozhodnutí, a to na základě aktivit ostatních agentů a událostí v rámci systému, jakož i jeho prostředí. Hybridní agenti se snaží využít výhod předcházejících přístupů s odstraněním nedostatků jednotlivých modelů. \n\nPříkladem hybridního agenta je InteRRaP (\"z angl. Integration of Reactive Behaviour and Rational Planning\") navržený Janem Bubeníkem.\nHybridní agenti se skládají z několika vrstev (každá vrstva působí jako samostatný agent), na nichž je založeno celkové chování agenta. U hybridního agenta existují alespoň dvě vrstvy - deliberativní a reaktivní, agent však může mít vrstev i více. Vrstvy mohou být strukturovány do různých typů struktur, které pak udávají konečné chování agenta. \n\nNěkteré situace se nedají řešit jenom vykonáním akce vzoru chování jako odpověď na podnět z prostředí (jako je tomu u reaktivních agentů), ale vyžadují jistou míru deliberace. Funkci vytváření plánů pro dosažení vytyčených cílů, plní tedy vrstva zvaná deliberativní – vrstva lokálního plánování. Základní datové struktury této vrstvy:\n\n\n\n\n\nVrstva lokálního plánování má přístup k modelu světa reaktivní vrstvy. Mentální model (Také na obr. č.: 1) není fyzicky součástí báze poznatků, ale je napřímo zabudován v atributech vrstvy lokálního plánování. Tvoří jej plány, cíle, rozvrhy a knihovny plánů. Mentální model je tedy spíše konceptuálně než fyzicky součástí báze poznatků agenta.\n\nKomunikační rozhraní sdílí tato vrstva s oběma sousedícími vrstvami – reaktivní i vrstvou pro vytváření společných plánů. Interakce vrstev kooperativního a lokálního plánování zabezpečuje koordinaci individuálních akcí agenta s multiagentovými plány.\n\nVrstva pro lokální plány přijímá příkazy k interpretaci individuálních plánů, které jsou součástí plánů společných s jinými agenty. Provádí také vyhodnocení plánů využitím lokální funkce užitečnosti. Plánovač v procesu interpretace naopak posílá zprávy vrstvě kooperativního plánování se žádostí o vypořádání se s podnětem (např. návrh společného plánu od jiného agenta) v případě, že na to nestačí lokální plán.\n\nReaktivní vrstva je odpovědná za adekvátní reakce na podněty z prostředí vyžadující okamžitou akci a také za vykonávání volaných procedur z vrstvy lokálního plánování. Základní charakteristiky této vrstvy lze shrnout do následujících bodů:\n\nZákladními datovými strukturami reaktivní vrstvy jsou tzv. vzory chování (\"ang. Paterns of behavior - PoB\"). Rozlišujeme dva typy těchto vzorů: \"reaktory\" a \"procedury\". Reaktory jsou aktivovány extrémními událostmi, které mění stav báze poznatků a využívají se k reakcím na neočekávané události. Procedury jsou spouštěny na žádost vrstvy lokálního plánování a znamenají programy pro vykonání plánů. Reaktory mají větší prioritu vykonání a mechanismus výběru reaktoru s nejvyšší prioritou se řídí zdrojově omezenou výpočetní kapacitou pro odezvy na podněty v reálném čase. \nVzory chování jsou charakterizovány atributy a metodami, které mohou být volány v jejich kontextu. Základními atributy vzoru chování jsou deskriptivní atributy (priorita, podmínka aktivace, podmínka úspěšného nebo neúspěšného ukončení apod.) a samotné tělo programu, které se spustí, je-li daný vzor chování aktivován. \nReaktory mohou být ukončeny jenom splněním podmínky úspěšného nebo neúspěšného ukončení. Procedury lze naopak ukončit i v případě, že vrstva lokálního plánování už není zavázána k jejich vykonání. Paralelní stav aktivace (vykonání) vzorů chování není možný v případě využívání společných zdrojů (aktuátorů, senzorů), ani v případě sémanticky konfliktní situace (jedna procedura „pohybuje agentem“ směrem ke značce Z1 a druhá současně „pohybuje agentem“ ke značce Z2). I když v jednom časovém okamžiku může být aktivních více vzorů chování, jejich vykonání se řídí prioritami, které stanovují jejich relativní důležitost. \nVzhledem k tomu, že agent musí v průběhu vykonávání vzorů chování okamžitě reagovat na některé podněty z prostředí, jsou procedury strukturovány do sekvencí primitivních atomárních konstrukcí, jejichž vykonání je krokové, a po každém kroku se může agent rozhodnout mezi pokračováním vykonávání, nebo jejich přerušením.\n\nReaktivní vrstva sdílí rozhraní s bází poznatků, s prostředím a vrstvou lokálního plánování. Reaktivní vrstva přistupuje k poznatkům o světě, které jsou symbolicky reprezentovány v modelu světa. Jeho obsahem jsou mapy symbolů pro manipulaci s hodnotami získanými ze senzorů a pro práci s aktuátory, základní datové struktury využívané základním cyklem této vrstvy (popisy vzorů chování) pro monitorování událostí, faktické informace o prostředí a některé další informace. \n\nReaktivní vrstva má spojení se senzory, které poskytují hodnoty stavu prostředí pro aktualizaci modelu světa, i s aktuátory, které vykonávají akce specifikované ve vzorech chování. Má také přístup k obsahu zásobníku zpráv přicházejících z prostředí i z vrstvy lokálního plánování. \n\nKomunikace reaktivní vrstvy a vrstvy pro lokální plánování je obousměrná. Vrstva lokálního plánování posílá reaktivní vrstvě zprávy o vzniku závazku k vykonání plánů, které tato vrstva vykonává spouštěním procedur vzorů chování. Stejnou cestou mohou být vzniklé závazky zrušeny a vykonání procedur pozastaveno s následnou modifikací aktuálních cílů nejnižší vrstvy. Opačným směrem proudí zprávy informující vrstvu lokálního plánování, že reaktivní vrstva není kompetentní adekvátně reagovat na podnět z prostředí (např. rozpoznaná situace vyžaduje kooperativní řešení problému s jinými agenty v případě konfliktu, společného řešení problému apod.).\n\nHybridní architekturou agenta rozumíme takovou architekturu, ve které se nacházejí komponenty pro reaktivitu, deliberativnost i sociální model pro komunikaci na vyšší úrovni.\n\nHybridní architektury lze rozdělit na horizontální a vertikální (Obr. č.2, č.3).\n\nHorizontální vrstvení zaručuje přístup všech vrstev k senzorickému a efektorickému vybavení agenta. Řídící mechanismus musí pak zabezpečovat správné přidělení zdrojů agenta jednotlivým vrstvám tak, aby bylo zabezpečeno racionální chování (např. aby agent zaneprázdněný stavbou zdi do té zdi nenarazil), zároveň však aby tato racionalita nebyla narušena \"bojem vrstev\" o dané zdroje a vykonávání akcí. Viz také grafické zobrazení (Obr. č.2)\n\n\nDruhým typem organizace chování v hybridní architektuře je vertikální vrstvení. V tomto případě je se senzory a aktuátory spojena jenom jedna vrstva (obvykle je tato vrstva spojena jak se senzory tak s aktuátory). Data a žádosti v této vrstvě proudí z nižších vrstev do vyšších, které pak delegují nižší pro provádění úloh (viz Obr. č.3). \n\n\n\nProstředí modelů hybridních agentů je používáno jako prostředí, ve kterém je studováno lidstvo, životní prostředí a jejich dynamika.\n\n"}
{"id": "640308", "url": "https://cs.wikipedia.org/wiki?curid=640308", "title": "Gilbert Perreault", "text": "Gilbert Perreault\n\nGilbert Perreault (* 13. listopadu 1950) je bývalý kanadský hokejista, který hrával v National Hockey League za tým Buffalo Sabres. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nHokejově dal o sobě vědět jako junior v týmu Montreal Junior Canadiens, za který hrával v OHA. Ve druhé a třetí sezóně svého působení pomohl týmu ke dvěma vítězstvím v Memorial Cupu a v roce 1970 byl jmenován nejužitečnějším hráčem OHA. V tomto roce do NHL vstupovaly týmy Buffalo Sabres a Vancouver Canucks. Buffalo Sabres získali při losování právo první volby v draftu a zvolili si právě Gilberta Perreaulta. Ten se očekávaně stal ihned hvězdou ligy. Vstřelil gól v prvním utkání v historii Sabres (vítězství nad Pittsburgh Penguins 2:1), sezónu zakončil ziskem 72 bodů a byl jmenován nejlepším nováčkem. Před sezónou 1971/1972 získalo Buffalo jako svou první volbu v draftu bývalého Perreaultova spoluhráče z juniorského týmu Ricka Martina a v průběhu sezóny Reneho Roberta výměnou za Eddieho Shacka. Tito tři hráči – Perreault v centru, Rene Robert na pravém křídle a Rick Martin na levém – vytvořili jeden z nejslavnějších útoků sedmdesátých let, zvaný \"The French Connection\" podle frankokanadského původu všech tří členů. Ovládli kanadské bodování klubu a v sezóně 1974/1975 se všichni dostali do první desítky v bodování NHL. V tomto roce také společně dovedli tým až do finále Stanley Cupu, kde však podlehli Philadelphii dva ku čtyřem na zápasy. Později už Gilbert Perreault nebyl nikdy Stanley Cupu tak blízko. Slavný útok se rozpadl v roce 1979, kdy byl Robert vyměněn do Colorado Rockies. I v dalších sezónách však Perreault pokračoval v produktivní hře, v roce 1980 například zaznamenal 106 bodů v základní sezóně a 21 bodů v play-off. V následující sezóně pak jako 16. hráč překonal hranici tisíce bodů v NHL.\nKariéru ukončil v roce 1986, s 1326 body tehdy jako šestý nejproduktivnější hráč historie. V roce 1990 byl uveden do Hokejové síně slávy a jeho číslo dresu 11 bylo v Buffalu vyřazeno. Byl tak jediným hráčem v historii týmu, který s číslem 11 hrával. Po ukončení aktivní kariéry působil jako trenér juniorských týmů.\n\nDo týmu Kanady byl nominován poprvé v roce 1972 do série utkání proti Sovětskému svazu známé jako Série století. Zaznamenal dva body. V letech 1976 a 1981 reprezentoval na Kanadském poháru. Při první účasti s týmem zvítězil. Na obou turnajích se zařadil do první desítky kanadského bodování a v roce 1981 byl nominován do All-star týmu turnaje.\n\nTýmové\n\nIndividuální\n\nKlubové rekordy Buffalo Sabres\n\n"}
{"id": "640315", "url": "https://cs.wikipedia.org/wiki?curid=640315", "title": "Edův pohádkový balík", "text": "Edův pohádkový balík\n\nEdův pohádkový balík byl televizní pořad pro děti, který navazoval na koncept jeho předchůdců \"Studia Kamarád\" a \"Studia Rosa\". Byl vysílán od roku 2004 do roku 2006, v roce 2006 ho nahradil nový pořad pro děti \"Hřiště 7\".\n\nEdův pohádkový balík aneb Už mufí být ráno, jak zněl celý název pořadu, byl vysílán každou neděli od 7.30 hodin. Byli změněni moderátoři, ale objevovaly se zde loutkové postavy známé již ze Studia Kamarád Jů a Hele a Muf supermuf. Kromě pravidelných nedělních vysílání byl pořad vysílán i během některých svátků (o vánocích 24., 25. i 26. prosince, na velikonoční pondělí).\n\n\n"}
{"id": "640319", "url": "https://cs.wikipedia.org/wiki?curid=640319", "title": "Princ a chuďas (rozcestník)", "text": "Princ a chuďas (rozcestník)\n\nPrinc a chuďas může být:\n"}
{"id": "640320", "url": "https://cs.wikipedia.org/wiki?curid=640320", "title": "Ukradli torzo Jupitera", "text": "Ukradli torzo Jupitera\n\nUkradli torzo Jupitera (originální francouzský název \"On a volé la cuisse de Jupiter\") je francouzská filmová komedie z roku 1980 režiséra Philippa de Brocy, v hlavních rolích s Annie Girardotovou, Philippem Noiretem, Francisem Perrinem a Catherine Alricovou. Jde o volné pokračování Brocova snímku \"Něžné kuře\" z roku 1978.\n\nHrdinové předchozího snímku, pařížská policejní komisařka Lise Tanquerelleová a profesor řečtiny a řeckých dějin Antoine Lemercier, na počátku uzavřou sňatek a vydávají se na svatební cestu do Řecka. Zde se při turistické prohlídce řeckých památek náhodně seznámí s francouzským archeologem Charlesem-Hubertem Pochetem a poté i s jeho mladou, temperamentní a půvabnou ženou Agnes. Pochet zanedlouho poté vykopá torzo neznámé starořecké sochy, o níž se domnívá, že se jedná o část Venušiny sochy jednoho s Praxitelových žáků. Jde nepochybně o vzácný archeologický nález. Torzo je však záhy ukradeno a je při něm spáchána vražda. Oba muži upadnou do podezření ze zločinu a jsou řeckou policií zatčeni. Lise se sama vydává na své vlastní vyšetřování a společně s Agnes nakonec oba zatčené muže osvobodí. Celá čtveřice je pak společně na útěku a pátrá po původci těchto zločinů. Po mnoha peripetiích se jim to nakonec podaří, torzo však nepaří Venuši, ale bohu Jupiterovi.\n\n"}
{"id": "640324", "url": "https://cs.wikipedia.org/wiki?curid=640324", "title": "My Michelle", "text": "My Michelle\n\n\"My Michelle je hard-rocková píseň od skupiny Guns N' Roses z jejich debutového alba Appetite for Destruction vydaného v roce 1987. Autory písně jsou zpěvák Axl Rose a kytarista Izzy Stradlin. Zajímavá je mimo jiné tím, že při jejím nahrávání kytarista Slash použil jiný nástroj než na zbytek alba. Většinu Appetite for Destruction nahrál s kytarou Gibson Les Paul, na tuto píseň ovšem použil starší model Gibson SG, aby mohl dosáhnout hlubšího a tmavšího zvuku.\n\nPíseň je o přítelkyni členů kapely Michelle Youngové, jejíž jméno je také zmíněno na obalu Appetite For Destruction. Youngová byla kamarádka Slashovy první přítelkyně a postupně se seznámila nejen s ním ale i s jeho kapelou. Když jednou jela autem s Axlem Rosem, hráli zrovna v rádiu píseň Your Song od Eltona Johna a Youngová se letmo zmínila, že si vždy přála aby o ní jednou někdo napsal píseň. Axl se rozhodl, že tak učiní. Z jeho prvního pokusu vzešel sladký a romantický text, který ovšem se skutečným životem Michelle neměl příliš společného. Axl s touto velmi zidealizovanou verzí nebyl příliš spokojen a text přepsal, tentokrát absolutně podle skutečnosti. Členové skupiny ovšem nad textem vyjádřili znepokojení, protože se báli, že se Michelle rozčílí, až ho uvidí. Nakonec se Axl rozhodl že jí text ukáže. Michelle se text velice líbil, zejména právě díky své pravdivosti, upřímnosti a tomu že přímo poukazoval na nepříjemná fakta jejího života – drogovou závislost, smrt matky, nebo na to že její otec pracuje v pornografickém průmysl. Všechny tyto skutečnosti jsou vyjádřeny hned v první sloce textu:\n\n\"Your daddy works in porno\"<br>\n\"Now that mommy's not around\"<br>\n\"She used to love her heroin\"<br>\n\"But now she's underground\"<br>\n\"So you stay out late at night\"<br>\n\"And you do your coke for free\"<br>\n\"Drivin' your friends crazy\"<br>\n\"With your life's insanity\"\nAxl Rose v roce 1988 prohlásil\n\nYoungová se nakonec přestěhovala z Kalifornie na druhý konec Spojených států, podařilo se jí uniknout závislosti a změnit nezřízený životní styl.\n\nBěhem turné v roce 2006 si vokály v písni My Michelle rozdělil Axl Rose se Sebastianem Bachem, frontmanem Skid Row kteří dělali Guns N‘ Roses po celou dobu turné předkapelu. Přestože se jedná o jednu z nejpůsobivějších a nejúspěšnějších skladbek, nikdy nebyla vydána jako singl a není obsažena ani na albu Greatest Hits.\n\n"}
{"id": "640325", "url": "https://cs.wikipedia.org/wiki?curid=640325", "title": "August Abbehusen", "text": "August Abbehusen\n\nAugust Abbehusen (17. října 1875 Brémy – 10. března 1941 tamtéž) byl německý architekt.\n\nAbbehusen se narodil jako syn sochaře a štukatéra. Vystudoval architekturu a byl profesně činný v Brémách. V letech 1903 až 1919 pracoval spolu s Ottou Blendermannem ve firmě \"Abbehusen und Blendermann\". K nejdůležitějším stavbám tohoto období patří kostel ve Woltmershausenu, radnice v Blumenthalu, Theater am Goetheplatz a \"Vietor-Haus\". Po 1. světové válce stavěl Abbenhausen hlavně obytné domy.\n\n"}
{"id": "640328", "url": "https://cs.wikipedia.org/wiki?curid=640328", "title": "Weyerhaeuser Real Estate Company", "text": "Weyerhaeuser Real Estate Company\n\nWeyerhaeuser Real Estate Company (WRECO) je americká stavební a realitní společnost, která byla založena roku 1969 jako mateřská společnost firmy Weyerhaeuser a má sídlo ve Federal Way. Operuje v sedmi státech USA, mezi které patří Washington, Kalifornie, Nevada, Virginie, Maryland, Arizona a Texas. Její nejznámější částí je realitka Pardee Homes, která operuje v Kalifornii a Nevadě.\n"}
{"id": "640334", "url": "https://cs.wikipedia.org/wiki?curid=640334", "title": "David Johansen", "text": "David Johansen\n\nDavid Johansen, rodným jménem David Roger Johansen (* 9. ledna 1950, New York) je americký zpěvák, hudební skladatel a herec. Nejvíce se proslavil jako frontman skupiny New York Dolls a také dosáhl komerčního úspěchu v žánru lounge music pod pseudonymem Buster Poindexter.\n\nNarodil se 9. ledna 1950 v newyorském obvodu Staten Island matce s irskými kořeny a otci s norskými. Svou kariéru zahájil koncem šedesátých let jako člen skupiny Vagabond Missionaries. Roku 1971 spolu s Johnnym Thundersem, Sylem Sylvainem, Billym Murciou a Arthurem Kanem založil skupinu New York Dolls. Po vydání dvou studiových alb (Johansen byl spolu s Thundersem hlavním autorem písní) se skupina rozpadla.\n\nJohansen se následně vydal na sólovou dráhu, během které jej zpočátku doprovázel i Sylvain. Ve druhé polovině osmdesátých let začal vystupovat pod jménem Buster Poindexter a začal se věnovat jinému žánru: tzv. lounge music. Později se opět věnoval kariéře pod svým vlastním jménem a roku 2004 obnovil skupinu New York Dolls.\n\n"}
{"id": "640342", "url": "https://cs.wikipedia.org/wiki?curid=640342", "title": "Amadís Waleský", "text": "Amadís Waleský\n\nAmadís Waleský nebo také Amadis Waleský (\"Amadís de Gaula\") je španělský rytířský román, jehož vznik lze datovat již do 14. století (a podle některých badatelů již do 13. století).\n\nOtázka vzniku tohoto rytířského románu není doposud uspokojivě objasněna. Má se za to, že pověst o Amadisovi vznikla ve Velké Británii, odtud se dostala do severní Francie (do Pikardie) a posléze do Portugalska, kde z ní vytvořil prozaický rytířský román jinak neznámý Vasco de Lobeyra († 1403, dle jiných již 1325). Někteří badatelé kladou počátky tohoto románu dokonce již do 13. století a za prvního jeho autora považují portugalského trubadúra João Lobeiru (asi 1233 – 1285), jehož text Vasco de Lobeyra (zřejmě jeho potomek) dále rozvíjel.\n\nZ portugalského textu pak vycházel autor první dochované verze románu Španěl Garci Rodríguez de Montalvo (asi 1450 – asi 1505). V letech 1480 až 1492 sepsal o Amadisovi čtyři knihy, z nichž první tři převzal (pravděpodobně s určitými úpravami) a čtvrtou vytvořil sám. První známé vydání jeho Amadise s názvem \"Los cuatro libros del virtuoso caballero Amadís de Gaula\" je z roku 1508 ze Zaragozy, ale román zřejmě vyšel již dříve.\n\nVyprávění se odehrává v blíže neurčené době, zhruba v prvním století našeho letopočtu a slouží k ilustraci rytířských ctností, jako je statečnost, dvornost, ideální láska a vytrvalá věrnost k vysněné ženě. Amadis se narodil jako nelegitimní syn galského krále Periona a bretonské princezny Eliseny a byl v kolébce vhozen do moře. Po zázračném zachránění byl vychován na skotském dvoře a nakonec uznán svými rodiči, kteří mezitím uzavřeli sňatek. Milostnou linii románu pak tvoří Amadisova láska k Orianě, dceři anglického krále Lisuarta, od níž jej neustále odlučuje jeho rytířský způsob života.\n\nRomán sice navazuje na tradici předcházejících středověkých rytířských románů (například na starofrancouzská díla Chrétiena de Troyes), se kterými jej spojuje kromě kompozice tvořené řetězem dobrodružství také typické postavy (potulný rytíř, poustevník, ztracená panna), prostředí (kouzelný hrad, tajemný les) a řada dalších motivů (tajemný původ hrdiny, šílenství z lásky atp.), ale postrádá jejich tragickou kolizi, motiv osudovosti lásky i snahu řešit hluboké etické problémy. Amadis nic nehledá a nijak se nevyvíjí, to, co ho žene z místa na místo, je především touha po dobrodružství, která jsou však převážně fantastická, neboť bojuje nejen se zlými rytíři a římským císařem, ale především s čarodějníky, draky, obry a obludami všeho druhu. Představuje tak přepjatý rytířský ideál v době, kdy byl již překonán, a ten se proto mnohdy jeví až jako manýra. Román má proto většinou charakter pouhého napínavého vyprávění a je vlastně reminiscencí a snem o ztraceném světě rytířství. Moment věčného neklidu, štvoucího hrdinu z místa na místo, a náznak analýzy hlubokého milostného citu jsou však důvodem, proč bývá označován za prototyp moderního románu.\n\nRomán měl ve své době díky velké napínavosti děje okamžitě obrovský úspěch a získal velkou proslulost. Dočkal se jednak celé řady dalších vydání a také mnoha překladů a pokračování, až se nakonec rozrostl v románový cyklus obsahující celkem dvacet čtyři knih. Rytířská tematika, která se ale s amadisovským kultem vrátila do Evropy s již proměněnou sociální realitou, působila často až exoticky a stala se proto později terčem parodie v Cervantesově románu Důmyslný rytíř Don Quijote de la Mancha (dva díly, 1605, 1615).\n\n\nProtože byl španělský románový cyklus překládán po celé západní Evropě, vznikala jeho pokračování i v jiných zemích:\n\n\n\n"}
{"id": "640346", "url": "https://cs.wikipedia.org/wiki?curid=640346", "title": "Sylvain Sylvain", "text": "Sylvain Sylvain\n\nSylvain Sylvain, rodným jménem Sylvain Mizrahi (* 14. února 1951, Káhira, Egypt) je americký rockový kytarista, nejvíce známý jako člen skupiny New York Dolls.\n\nNarodil se v Káhiře do židovské rodiny a roku 1956 spolu s rodinou odešel do Spojených států amerických. V šedesátých letech chodil na stejnou střední školu jako Billy Murcia, který byl rovněž přistěhovalec. Roku 1971 spolu s Murciou, Johnnym Thundersem, Davidem Johansenem a Arthurem Kanem založil skupinu New York Dolls. Se skupinou vystupoval až do jejího rozpadu v roce 1976 a následně se vydal na sólovou dráhu, během které však vydal pouze jedno album nazvané \"Sylvain Sylvain\".\n\nRovněž spolupracoval s Davidem Johansenem na jeho sólových albech a později založil skupinu The Criminals. Později vystupoval s několika různými skupinami a od roku 2004 opět vystupoval se skupinou New York Dolls. V roce 2010 založil skupinu The Batusis, ve které spolu s ním hrál Cheetah Chrome ze skupiny The Dead Boys. V letech 2013 až 2014 odehrál turné nazvané Sex Doll Tour spolu s Glenem Matlockem z kapely Sex Pistols.\n\n\n\n\n\n"}
{"id": "640348", "url": "https://cs.wikipedia.org/wiki?curid=640348", "title": "Sami Yaffa", "text": "Sami Yaffa\n\nSami Yaffa, rodným jménem Sami Takamäki (* 4. září 1963, Espoo, Finsko) je finský baskytarista, známý jako člen skupin Hanoi Rocks a New York Dolls.\n\nSvou kariéru zahájil v roce 1977 ve skupině Babblers a o dva roky později hrál v kapelách Suopo a Pohjanoteeraus. V roce 1980 se stal členem skupiny Pelle Miljoona Oy a toho roku rovněž nastoupil ke skupině Hanoi Rocks, se kterou vystupoval až do roku 1985. Později hrál s několika dalšími kapelami, mezi kterými byla například doprovodná skupina Johnnyho Thunderse či americká skupina Jetboy.\n\nPozději spolupracoval se zpěvákem Michaelem Monroem, bývalým spoluhráčem z kapely Hanoi Rocks, na jeho sólových koncertech a v devadesátých letech spolu založili krátce existující skupiny Jerusalem Slim a Demolition 23. V letech 2005 až 2010 byl členem skupiny New York Dolls. V roce 2011 vystupoval s kapelou Compulsions, ve které s ním hráli ještě Richard Fortus a Frank Ferrer ze skupiny Guns N' Roses. Rovněž je členem skupiny Mad Juana.\n\n"}
{"id": "640353", "url": "https://cs.wikipedia.org/wiki?curid=640353", "title": "Billy Murcia", "text": "Billy Murcia\n\nBilly Murcia (9. října 1951, Bogotá − 6. listopadu 1972, Londýn) byl americký rockový bubeník.\n\nNarodil se v Kolumbii a v dětství se přestěhoval do New Yorku. V šedesátých letech chodil na stejnou střední školu jako Sylvain Sylvain, který byl rovněž přistěhovalec; dvojice se skamarádila a později potkala ještě Johnnyho Thunderse, který zde rovněž studoval. Svou první skupinu nazvanou The Pox Murcia založil roku 1967; později prošel několika dalšími skupinami a roku 1971 spolu s Thundersem, Sylvainem, Davidem Johansenem a Arthurem Kanem založil skupinu New York Dolls.\n\nBěhem turné po Spojeném království, při němž skupina dělala předkapelu Rodu Stewartovi, byl Murcia pozván na večírek. Zde se po kombinaci alkoholu a drog začal dusit. Ostatní účastníci večírku se jej snažili oživit studenou lázní a horkou kávou, ale Murcia nakonec podlehl. Přestože členové skupiny uvažovali o ukončení její činnosti, nakonec se tak nestalo a na Murciovo místo nastoupil Jerry Nolan. Johnny Thunders o něm později napsal píseň „Billy Boy“.\n\n"}
{"id": "640354", "url": "https://cs.wikipedia.org/wiki?curid=640354", "title": "Opatovická lípa", "text": "Opatovická lípa\n\nOpatovická lípa je památný strom v okresu Blansko. Až do 80. let, kdy ji poškodila vichřice, byla největší žijící lípou velkolistou v Jihomoravském kraji, kterou zmiňoval již Jan Evangelista Chadt-Ševětínský\n\n\nLípa roste v zahradě u Opatovického zámku, JV od budovy využívané současným MÚ. V roce 2012 jí byl Nadací Partnerství udělen titul Strom hrdina.\n\nV současné podobě je strom ve stavu torza. Původní koruna a kmen byly z valné části zničeny vichřicí roku 1988 a potom zapáleny vandaly. Většina větví musela být odstraněna. Kmen je rozdělený na dvě samostatné části, které omladily a jsou velmi vitální. Levá část je podepřená.\n\nNa přelomu 19. a 20. století měla lípa korunu složenou z 10 terminálů, které vycházely z krátkého kmene.\n\nLípa je pravděpodobně starší než samotný zámek. Ten vznikl na konci 17. a v 18. století přestavbami jedné (horní) ze dvou místních tvrzí pocházejících ze 14. století.\n\n\n\n"}
{"id": "640358", "url": "https://cs.wikipedia.org/wiki?curid=640358", "title": "Sebastián I. Portugalský", "text": "Sebastián I. Portugalský\n\nSebastián I. ( \"Dom Sebastião I. „O Desejado“\") (20. ledna 1554, Lisabon, Portugalsko – 4. srpna 1578, Ksár-el-Kebír, Maroko) byl 16. portugalský král v letech 1557 až 1578. Byl vnukem předchozího krále Jana III.\n\nSebastián se narodil jako pohrobek infanta Juana Manuela, syna krále Jana III., a jeho manželky, arcivévodkyně Jany Španělské, španělské infantky. Jako takový byl po matce vnukem Karla I. Španělského (císař Karel V.) a po otci pravnukem Manuela I.\n\nSebastián se stal dědicem trůnu již dva týdny před svým narozením dnem, kdy zemřel jeho otec (2. ledna 1554). K jeho nástupu na trůn došlo o tři roky později, když 11. června 1557 zemřel jeho děd Jan III. Portugalský. Protože však byl Sebastián ještě dítě, vládli jeho jménem jako regenti nejprve jeho babička z otcovy strany, manželka Jana III. Kateřina Habsburská, a později jeho prastrýc, mladší bratr Jana III. Jindřich I. Portugalský. Během tohoto období pokračovala koloniální expanze (Angola, Mosambik a Malakka; došlo rovněž k anexi Macaa v roce 1557).\n\nSebastiánův otec zemřel dva a půl týdne před chlapcovým narozením a několik měsíců nato, když byl Sebastián ještě nemluvně, jeho matka Jana Habsburská opustila lisabonský dvůr a vrátila se do Kastilie, kde byl králem její bratr Filip II. Španělský. Nechala dítě v péči své tchyně, královny regentky, a nikdy se již nevrátila, aniž by ho ještě kdy viděla; dopisovali si však až do smrti princezny Jany. Malý princ tedy vyrůstal bez rodičů, v ovzduší ostrých konfliktů mezi babičkou, královnou regentkou, a strýcem, kardinálem Jindřichem.\n\nSebastián byl neduživé dítě, výsledek opakovaných manželství mezi členy jedné rodiny. Situaci nejlépe ilustruje fakt, že měl pouze čtyři praprarodiče (normální počet je osm), z nichž tři byli potomky krále Jana I. Portugalského .\n\nSebastián vstoupil na trůn ve svých čtrnácti letech – kvůli němu byl snížen věkový práh dospělosti pro tento akt. Mladý král vyrůstal pod vedením a vlivem jezuitů. Byl mystikem, na druhé straně věnoval mnoho času lovu. Za své vlády neprováděl žádné reformy, správa věci veřejných země ho nezajímala, chtěl toliko válčit s Maury.\n\nSprávu země do svých rukou převzali jezuité. Sebastián zemi zatížil velkými půjčkami, o prostředky žádal rovněž klér. V roce 1570 rezignoval na státní monopol ohledně indického obchodu, což znamenalo značný výpadek státních příjmů, bohatnout začali jednotlivci.\n\nZa svého mládí se nikdy nezajímal o ženy, ani neprojevoval náznaky přání uzavřít manželství. Někteří biografové předpokládají chorobu jeho sexuálních orgánů, jež způsobila impotenci a neplodnost a jež se stupňovala s fyzickou námahou a mírnila při odpočinku a jež byla nevyléčitelná. Jeho babička Kateřina Habsburská se pokoušela, arci bez výsledku, přivést ho do manželského svazku se španělskou princeznou Isabelou Klárou Evženií, Sebastián však na její plány nikdy nepřistoupil.\n\nSebastián byl přesvědčen, že má významnou úlohu velkého velitele Kristova na slavné křížové výpravě proti expanzi moci Arabů na sever Afriky. Během posledních let vlády Jana III. se totiž portugalské jednotky stáhly ze svých pevností v Maroku, což umožnilo expanzi muslimského impéria a posléze otevřelo druhou fázi nekonečného konfliktu mezi muslimy a křesťany.\n\nZáhy po dosažení plnoletosti, v roce 1574, nepomysliv na to, že nemá děti a dědice, uskutečnil první výpravu do Afriky Maroka; trvala tři měsíce s skončila neúspěchem.\n\nV roce 1578 rozvinul plány na novou velkou křížovou výpravu proti marockému Fèsu. Disponoval početným (kolem 17 000 mužů), ale málo disciplinovaným vojskem. Jeho strýc Filip II. Španělský aktivní účast na této iniciativě odmítl, třebaže svému synovci vyslal nevelkou vojenskou podporu (cca 250 mužů), a odložil bezprostřední realizaci manželství mezi Sebastiánem a svou dcerou.\n\nPortugalské vojsko, složené většinou z cizozemských žoldnéřů a z velké části portugalské šlechty, vstoupilo do Maroka přes Asilu, kde je čekali jeho spojenci. Oslyšev rady jak svého strýce Filipa II., tak svých vlastních velitelů, zahájil Sebastián pochod k nepřátelským liniím, s nimiž se 14. srpna střetl v „bitvě tří králů“ u Alcácer-Quibiru (Alcazarquiviru, Ksár-el-Kebíru). Byla to nejtragičtější bitva v historii Portugalska. Vojska saadského sultána Mulaje Abd al-Malika byla dvakrát tak početná, takže Portugalci neměli žádnou šanci. Portugalské vojsko bylo zmasakrováno, velké množství dalších padlých mělo na svědomí horko, v němž musela pochodovat pěchota ve svých pancířích v plném africkém slunci.\n\nKrál Sebastián v bitvě zahynul a velká část portugalské šlechty padla do zajetí. Za jejich životy bylo požadováno velké výkupné, které prakticky zlikvidovalo portugalskou pokladnu. Válka pohltila polovinu ročního důchodu království.\n\nMrtvola krále byla odvezena z bitevního pole a pohřbena nejprve v Ksár-el-Kebíru; v prosinci téhož roku byla přepravena do Ceuty, kde zůstala do roku 1580, kdy byla konečně převezena a definitivně uložena v místě posledního odpočinku portugalských králů v klášteře svatého Jeronýma v Belému u Lisabonu.\n\nV noci po bitvě skupina přeživších portugalských vojáků dorazila do Asily, kde hledala útočiště. Aby dosáhli vstupu do města, předstírali, že Sebastián přišel s nimi. To zřejmě způsobilo, že mezi lidmi se rozšířila pověst, že král je stále živ.\nSebastián vstoupil do legend jako vlastenec, \"„spící král\"\", který se vrátí pomoci Portugalsku v jeho nejtěžších časech; tak vzniklo mystické hnutí zvané \"sebastianismus\" (s určitou podobou s anglickou legendou o králi Artušovi nebo s německou o Fridrichu Barbarossovi). Podle legendy se jeho tělo na místě bitvy nenašlo a tak v době španělské nadvlády nad Portugalskem v letech 1580–1640 se čtyři pretendenti vydávali za krále Sebastiána; poslední z nich, ve skutečnosti Ital, byl v roce 1619 oběšen.\n"}
{"id": "640359", "url": "https://cs.wikipedia.org/wiki?curid=640359", "title": "Dobrý ročník (film)", "text": "Dobrý ročník (film)\n\nDobrý ročník ( anglicky A Good Year) je britsko-americká romantická filmová komedie z roku 2006, kterou režíroval slavný Ridley Scott a hlavní roli šéfa týmu obchodníků s akciemi na londýnské burze Maxe Skinnera, který zdědí po svém strýci Henrym vinici ve francouzské Provence, si zahrál australský herec Russell Crowe.\n\nMax Skinner (Russell Crowe) je šéfem týmu obchodníků s akciemi na Londýnské burze cenných papírů, který sídlí ve slavné čtvrti City v neméně slavné budově 30 St Mary Axe a rádi soupeří s ostatními týmy traderů nejen ze City, ale i konkurenční čtvrti Canary Wharf. Podaří se mu vydělat slušné peníze starým trikem se spekulací na pokles a následný růst akcií a uprostřed oslav z tohoto vítězství se dozví, že jeho francouzský strýc Henry (majitel vinohradu v Provence, kterého hraje Albert Finney), u kterého trávil část svého dětství, zemřel a on se stal dědicem jeho majetku, neboť bez závěti je jeho nejbližším příbuzným.\nMax má v úmyslu celé dědictví výhodně zpeněžit, a proto se do Francie sám vypraví. Na jeho názoru vinice prodat nic nezmění ani jeho okouzlení atmosférou místa ani setkání s dávnými přáteli z dětství. Narazí však také na svoji múzu Fanny, kterou hraje Marion Cotillard. Poté se děj odvíjí dle klasického schématu a Max si postupně najde ve svém majetku zalíbení. Objeví se ještě nemanželská dcera jeho strýce Henryho Christie, kterou hraje vycházející hvězdička amerického filmu Abbie Cornish. Max se nakonec vrací do Londýna, ale přijme odstupné £ 100 000 a vrací se zpět do Francie ke svým vinicím a své lásce Fanny.\n"}
{"id": "640360", "url": "https://cs.wikipedia.org/wiki?curid=640360", "title": "Debbie Harry", "text": "Debbie Harry\n\nDeborah Ann \"Debbie\" Harry (* 1. července 1945, Miami, Florida, Spojené státy) je americká zpěvačka-skladatelka a herečka, nejvíce známá pro působení v punk rockové a novovlnné kapely Blondie.\n\nJejím přítelem dříve, v době, kdy pracovala jako servírka v klubu Max's Kansas City, byl bubeník Sanford Konikoff.\n\n\n\n"}
{"id": "640363", "url": "https://cs.wikipedia.org/wiki?curid=640363", "title": "Zikmund Václav Halka-Ledóchowski", "text": "Zikmund Václav Halka-Ledóchowski\n\nZikmund Václav hrabě Halka-Ledóchowski SJ (21. ledna 1861, Salzburg – 11. ledna 1944, Praha) byl římskokatolický kněz a v letech 1905 až 1931 kanovník olomoucké kapituly.\n\nDětství strávil v Uherském Hradišti a Praze, po absolvování gymnázia v rakouském Kremsmünsteru započal studia právnické fakulty ve Štýrském Hradci, která však nedokončil. Následně studoval filosofii a teologii v jezuitském konviktu a na univerzitě v Innsbrucku.\n\nV roce 1887 byl vysvěcen na kněze a vstoupil do jezuitského řádu.\n\nV roce 1905 byl zvolen kanovníkem Metropolitní kapituly u svatého Václava v Olomouci. V letech 1906–1908 byl proboštem Kolegiátní kapituly v kostele svatého Mořice v Kroměříži. V roce 1918 působil jako rektor kostela sv. Anny, v letech 1923 až 1930 byl arcijáhnem kapituly a od roku 1930 jejím proboštem. Kvůli svému věku v roce 1931 na úřad probošta rezignoval; vzhledem k tomu, že jeho rezignace došla do Říma téměř současně s vynucenou rezignací pražského arcibiskupa Kordače, byl postoj Halky-Ledóchowského chápán jako otevřená podpora bývalého arcibiskupa. Po rezignaci se uchýlil do ústraní na usedlost Sanytrovka v pražském Šáreckém údolí, kde sepsal své paměti Kniha mé životní pouti (vyšly v roce 1933). Je pohřben na Šáreckém hřbitově.\n\n\n"}
{"id": "640364", "url": "https://cs.wikipedia.org/wiki?curid=640364", "title": "Záhada hlavolamu (rozcestník)", "text": "Záhada hlavolamu (rozcestník)\n\nZáhada hlavolamu může být:\n"}
{"id": "640365", "url": "https://cs.wikipedia.org/wiki?curid=640365", "title": "Marky Ramone", "text": "Marky Ramone\n\nMarky Ramone (* jako Marc Steven Bell, 15. července 1956, Brooklyn, New York, Spojené státy) je americký hudebník, nejvíce známý jako člen skupiny Ramones, ale hrál také v dalších pozoruhodných kapelách jako Dust, Wayne County and the Backstreet Boys, Richard Hell & The Voidoids nebo Misfits. I když není původní bubeník, je jediný žijící člen nejdelší sestavy Ramones (15 let), ve které s ním byli: Johnny, Joey a Dee Dee.\n\n"}
{"id": "640367", "url": "https://cs.wikipedia.org/wiki?curid=640367", "title": "Richie Ramone", "text": "Richie Ramone\n\nRichie Ramone (* jako Richard Reinhardt, 11. srpna 1957) je americký bubeník, nejvíce známý pro jeho pět let spolupráce s punk rockovou skupinou Ramones.\n\nS Ramones nahrál tři studiová alba: Too Tough to Die, Animal Boy a Halfway To Sanity. Podílel se i na skládání písní, pro Ramones napsal hit \"Somebody Put Something in My Drink\" a dále skladby \"Smash You\", \"Humankind\", \"I'm Not Jesus\", \"I Know Better Now\" a \"(You) Can't Say Anything Nice\". Je také jediným bubeníkem Ramones, který v nějaké skladbě zpíval hlavní vokál a to v písni \"(You) Can't Say Anything Nice\".\n\nPodílel se na druhém, posmrtně vydaném, albu Joeye Ramonea Ya Know?, které vyšlo 22. května 2012.\n"}
{"id": "640369", "url": "https://cs.wikipedia.org/wiki?curid=640369", "title": "Zlatý glóbus za nejlepší film (drama)", "text": "Zlatý glóbus za nejlepší film (drama)\n\nZlatý glóbus za nejlepší film (drama) každoročně uděluje Asociace zahraničních novinářů v Hollywoodu (angl. Hollywood Foreign Press Association, zkratka HFPA) od roku 1951. Při vzniku ceny v roce 1944 existovala pouze kategorie \"Nejlepší film\", avšak od 9. ročníku jsou ceny udělovány za nejlepší snímky ve dvou kategoriích – drama a komedie/muzikál. Pouze v roce 1953 byl udělen Zlatý glóbus ve společné kategorii.\n\nNásledující seznam obsahuje filmy pouze vítězné. Rok u filmu znamená jeho vznik; nikoliv rok, kdy se konal slavnostní ceremoniál. Zahrnuty jsou i filmy udělené před rokem 1951 a to v kategorii \"Nejlepší film\". Má-li film český distribuční název, je uveden pod ním.\n\n\n\n\n\n\n\n\n\n"}
{"id": "640370", "url": "https://cs.wikipedia.org/wiki?curid=640370", "title": "Dwyane Wade", "text": "Dwyane Wade\n\nDwyane Tyrone Wade, Jr. (* 17. ledna 1982, Chicago) je bývalý profesionální americký basketbalista, který ukončil svou kariéru na konci sezóny 2018/2019 jeho poslední tým za který hrál je Miami Heat v nejlepší basketbalové soutěži světa (NBA). V roce 2006 byl oceněn titulem Sportovec roku, který každoročně udílí prestižní americký časopis Sports Illustrated. V NBA patří díky své povaze a basketbalovým schopnostem mezi jedny z nejpopulárnějších hráčů, což dokazuje nebývale velká prodejnost dresů s jeho jménem (přes 2 roky vůbec nejvyšší ze všech).\n\nHned při své premiérové sezoně mezi basketbalovou elitou byl Wade vybrán do tradičního Utkání hvězd NBA a nejinak tomu bylo i v každé další z dosavadních sezon. Největšího úspěchu Wade dosáhl v roce 2006, kdy výraznou měrou pomohl Miami ke svému historicky prvnímu titulu pro mistra NBA. Ve finále tým z Floridy přehrál mužstvo Dallas Mavericks v poměru 4-2 a D-Wade byl jmenován nejužitečnějším hráčem této finálové série. Na Letních olympijských hrách 2008 v Pekingu také dovedl americký národní tým k tolik vytouženému prvenství a spolu se svým týmem tak navázal na veleúspěšnou generaci amerických basketbalistů. V sezoně 2008–2009 Wade vyhrál trofej, jakožto hráč s nejlepším průměrem bodů na zápas.\n\nNarodil se v Chicagu v roce 1982. V dětství se jeho rodiče rozvedli a on žil se svým otcem ve městě Robbins. I kvůli svému původu vždy obdivoval Michaela Jordana. Navštěvoval střední školu Harold L. Richards v obci Oak Lawn, za kterou hrál basketbal. V posledním roce střední školy si udržel průměr 27 bodů na zápas a vytvořil nový rekord školy.\n\nI díky tomu získal sportovní stipendium na Marquette University ve městě Milwaukee, stát Wisconsin. První rok však nemohl hrát kvůli špatným studijním výsledkům, avšak pro další sezónu (2001–2002) se zlepšil a započal svoji univerzitní kariéru. V této první sezoně zaznamenal průměr 17,8 bodů na zápas. Tým Golden Eagles zahrál svou nejlepší sezonu od roku 1993 se skóre 26:7. V druhé sezóně 2002–03 se ještě zlepšil a zaznamenal průměr 21,5 bodů na zápas. Tým svůj výsledek dotáhl na skóre 27:6 a poprvé vyhrál univerzitní pohár.\n\nRoku 2003 se vzdal možnosti dostudovat a zúčastnil se NBA Draftu, v kterém byl jako celkově pátý draftován týmem Miami Heat. Toto umístění je v historii nejlepší pro hráče z Marquette University.\n\nVe své první sezóně v NBA (2003–04) se prosadil s průměrem 16,2 bodů na zápas a úspěšností 46,5 %. S týmem se probojovali do semifinále playoff, ale jeho talent byl zastíněn dalšími nováčky sezóny jimiž byli Carmelo Anthony a LeBron James, tím se umístil až na třetím místě ve vyhlašování nováčka roku. V následující sezóně si zvýšil průměr na 24.1 bodů na zápas. Roku 2004 s týmem USA vyhrál bronzovou medaili na letních olympijských hrách v Aténách.\n\nV sezóně 2005–06 si opět zvýšil průměr na 27,2 bodů na zápas a stal se jedním z nejlepších hráčů NBA. Podruhé byl zvolen do All-Star týmu, kterému pomohl k vítězství. V playoff se poranil, ale nakonec ho dohrál a přivedl svůj tým k vítězství poháru NBA. Ve finálových zápasech playoff si udržel průměr 34,7 bodů na zápas a získal trofej za nejužitečnějšího hráče ve finále NBA, a to jako pátý nejmladší hráč v historii.\n\nZranění ho v sezóně 2006–07 vyřadilo z 31 zápasů. V odehraných zápasech si udržel průměr 27,4 bodů na zápas. V playoff zaznamenal průměr 23,5 bodů na zápas, ale Miami vypadlo již v prvním kole.\n\nPro následující sezónu podepsal u Miami novou smlouvu, která mu zčtyřnásobila dosavadní plat. Kvůli problémům se zraněním však znovu vynechal 31 zápasů. Ve zbylých mu průměr klesl na 24,6 bodů na zápas. Tým se neprobojoval ani do playoff. Roku 2008 však s reprezentačním týmem USA získal zlatou medaili na letních olympijských hrách v Pekingu.\n\nV sezóně 2008–09 zaznamenal svůj rekordní průměr, kdy si v 79 zápasech udržel 30,2 bodů na zápas, a tím se stal nejúspěšnějším střelcem sezóny. Byl teprve pátým hráčem NBA v historii, který v jedné sezóně zaznamenal výsledek přes 2 000 bodů a 500 asistencí. Tým však i přesto vypadl v prvním kole playoff.\n\nV třetím zápase sezóny 2009–2010 zaznamenal 10 000. bod ve své kariéře. V sezóně si udržel průměr 26,6 bodů na zápas. V témže roce se účastnil již své šesté NBA All-Star hry, v které se stal nejužitečnějším hráčem s 28 body a 11 asistencemi. Jeho tým Miami Heat však opět vypadl v prvním kole playoff.\n\nV sezóně 2010–11 do týmu přibyli hráči LeBron James a Chris Bosh. Wade si udržel průměr 25,5 bodů na zápas. Posílený tým Miami Heat se probojoval až do finále playoff, kde však podlehl týmu Dallas Mavericks. Ve finálových zápasech zaznamenal průměr 26,5 bodů na zápas.\n\nNásledující sezóna (2011–12) pro něj znamenala pokles, kdy si udržel průměr 22,1 bodů na zápas, avšak odehrál pouze 49 zápasů. Miami však i díky němu znovu vyhrálo finále NBA.\n\nRoční plat s ohledem na vývoj kursu.\n\n"}
{"id": "640371", "url": "https://cs.wikipedia.org/wiki?curid=640371", "title": "C. J. Ramone", "text": "C. J. Ramone\n\nChristopher Joseph Ward (* 8. října 1965, Queens, New York, Spojené státy), známý jako C. J. Ramone, je americký hudebník, známý jako baskytarista punk rockové skupiny Ramones, v letech 1989-1996.\n\n\n\n\n\n\n"}
{"id": "640376", "url": "https://cs.wikipedia.org/wiki?curid=640376", "title": "Jan Kozina (partyzánská jednotka)", "text": "Jan Kozina (partyzánská jednotka)\n\nOperace Jan Kozina byla paradesantní výsadek vyslaný do Protektorátu Čechy a Morava ze Sovětského svazu. Výsadek byl sedmnáctičlenný a organizovaný byl Ukrajinským štábem partyzánského hnutí (UŠPH) při vojenské radě 1. ukrajinského frontu.\n\nVelitelem výsadku byl poručík Vasil Kiš, náčelníkem štábu mjr. Grigorij Melnik, jeho zástupce por. Arkadyj Ivanovyč Jastremskyj, politickým komisařem Ján Kopčák, velitel bojové skupiny Pavel Morjakov, náčelník pro diverzi A. M. Petrosjan, náčelník průzkumu Dmitrij Mališev, lékař Nikita Kuzmič Kosinkov, A. N. Pančenková a V. Šamajev jako radisté, spojka Michal Turis, pomocnice štábu Věra Stěpanovna Morhunovová a příslušníci bojové skupiny Jozef Balaščík, Juraj Hušťák, Michal Galanda, Ján Palo a Peter Tunder.\n\nMezi hlavní bojové úkoly skupiny patřilo formování partyzánských jednotek z místního obyvatelstva a příprava terénu pro příjem dalších výsadků lidí a materiálu. Dále to bylo provádění sabotážní činnosti a vedení boje. Neméně důležitým úkolem bylo zakládání Národních výborů v obcích, přičemž bylo nutné zajistit vedoucí postavení komunistů v těchto výborech.\n\nO zformování výsadku rozhodl UŠPH 3. září 1944.\n\nOd původního záměru, vysadit skupinu na Slovensku, odkud by přešla do prostoru Beskyd bylo upuštěno z důvodu velkého množství německých jednotek na hranicích protektorátu se Slovenskem. Zrušen byl i záměr vysadit skupinu v Beskydech letem z polského území, neboť partyzánský oddíl Jana Žižky, který měl zajistit v Beskydech přijetí skupiny, stále sváděl těžké boje s jagdkommandy. Nakonec bylo rozhodnuto, že skupina bude vysazena v týlu nepřítele, v prostoru Šumavy.\n\nSkupina byla vysazena 16. října 1944 poté, co po napadení německou protileteckou obranou se letoun odchýlil od určeného kurzu na Plzeňsko. Příslušníci desantu byli vysazeni nadvakrát při obletu doskokového prostoru. První skupina (Kiš, Melnik, Petrosjan, Morjakov, Mališev a Turis) dopadla v prostoru obcí Tuchořice a Lipno. Krátce poté, co se jim podařilo se shromáždit, byli obklíčeni příslušníky německého bezpečnostního aparátu. Po přestřelce se výsadkářům podařilo prorazit z obklíčení, ale Melnik byl těžce zraněn na noze a nebyl schopen chůze.\n\nDruhá skupina, která doskočila poblíž Loun byla napadena nacisty. Během přestřelky padli Kosinkov, Morhunovová a Jastremskyj. Pančenková, Šamajev, Galanda, Tunder, Hušťák a Balaščík byli zajati. Pouze Palo a Kopčák se prostříleli a skrývali se do jara 1945, kdy se poté spojili se sovětským zpravodajským výsadkem.\n\nS těžce zraněným Melnikem se skupině podařilo 17. října uniknout pronásledování (ztratil se Turis a byl zatčen). Směrem na Filipovu Huť pochodem přes křivoklátské lesy dorazili do obce Drozdov, kde se jim dostalo pomoci. Po odpočinku a ošetření zraněného skupina postupovala směrem na Moravu (Kiš měl obavu, že cílový prostor působení skupiny gestapo zná). Šli pouze v noci, vyhýbali se frekventovaným místům. V prostoru Benešovska a Neveklovska se přesunovali výcvikovým prostorem Waffen-SS.\n\n8. listopadu dosáhli prostoru Dolních Kralovic, kde se prostřednictvím náhodného setkání dostali do kontaktu s místní odbojovou skupinou. Odbojáři jim zajistili úkryt v lese, jídlo a ošacení. Odtud výsadkáři postupovali směrem na Uhelnou Příbram. V té získali informaci o sovětském výsadku u Čáslavi. V prostoru Železných hor se díky zprostředkování odbojáři Kiš setkal s Miroslavem Pichem-Tůmou, politickým komisařem partyzánské brigády Mistra Jana Husa. Díky tomu se Melnikovi dostalo lékařské péče. Kišova skupina se ale odmítla s partyzány spojit (důvodem byla Kišova averze k ortodoxnímu komunistovi Tůmovi) a vyhledala kontakt na odbojovou skupinu z Chrudimska.\n\nSpolečně s chrudimskými odbojáři Kiš založil partyzánský oddíl, později pojmenovaný partyzánský pluk Ludvíka Svobody. Melnik se po uzdravení stal velitelem partyzánského oddílu nesoucího název původního výsadku Jan Kozina, který se posléze rozrostl na partyzánskou brigádu Jan Kozina. Operovala na Českomoravské vrchovině v prostoru Tišnovska, Jihlavska, Boskovicka a Hlinecka. Úzce spolupracovala s partyzánskou brigádou Mistr Jan Hus, partyzánskou brigádou Doktor Miroslav Tyrš a partyzánským oddílem zvláštního určení Zarevo. V závěru války měla téměř 500 příslušníků, z toho asi 280 Čechů. Provedla řadu i významnějších bojových a sabotážních akcí. Při destrukcích na železnici vyřadila 10 lokomotiv a 56 vagonů. Dále měla na kontě 7 vyřazených tanků, 26 vojenských automobilů a 548 nepřátelských vojáků. Nezanedbatelný úspěch bylo i vypuštění lihu ze tří lihovarů.\nKosinkov, Morhunovová a Jastremskyj mají u Loun dva památníky, kde se každoročně konají pietní akty. Další památník je u Lipna, kde přistála skupina Vasila Kiše.\n\n\n"}
{"id": "640379", "url": "https://cs.wikipedia.org/wiki?curid=640379", "title": "Clem Burke", "text": "Clem Burke\n\nClem Burke (* jako Clement Anthony Bozewski; 24. listopadu 1955, Bayonne, New Jersey) je americký hudebník, v současné době hraje na bicí se skupinou Blondie.\n\nBěhem 80 a 90. let 20. století, kdy byla rozpuštěna skupina Blondie, hrál na bicí se skupinami The Romantics, Pete Townshend, Bob Dylan, Eurythmics, The Tourists, Dramarama, The Fleshtones, Iggy Pop, nebo Joan Jett.\n\nPod jménem Elvis Ramone odehrál dva koncerty s Ramones (28. srpna 1987 v Providence, Rhode Island, USA a 29. srpna 1987 v Trentonu, New Jersey, USA), poté co náhle odešel jejich bubeník Richie Ramone.\n"}
{"id": "640381", "url": "https://cs.wikipedia.org/wiki?curid=640381", "title": "Julian Nowak", "text": "Julian Nowak\n\nMUDr. Julian Ignacy Nowak (10. března 1865, Okocim – 7. listopadu 1946, Krakov) byl polský politik, v roce 1922 předseda vlády, doktor medicíny a veterinární mikrobiolog.\n\nByl nejstarším z deseti dětí Kazimierze a Theodosie Siewakowskich. V letech 1886 – 1893 studoval medicínu na Jagellonské univerzitě, kde získal doktorát.\n\nV roce 1896 se kvalifikoval jako profesor patologické anatomie. Od roku 1899 působil na univerzitě jako profesor. V letech 1911 – 1912 byl děkanem lékařské fakulty, v roce 1921 – 1922 byl univerzitním rektorem. Od roku 1931 byl členem Polské akademie umění.\n\nV červenci 1914 byl vládním zmocněncem pro Krakov, a do 1916 byl prvním náměstkem primátora města Krakov.\n\nByl členem Národní strany Právo. V roce 1922 (od 31. července do 14. prosince) byl předsedou vlády. Zároveň zastával post ministra náboženství. Sympatizoval s polskou rolnickou stranou \"Piast\", za kterou byl v letech 1922-1927 členem Sejmu. Byl členem senátního výboru pro vzdělávání a kulturu.\n"}
{"id": "640382", "url": "https://cs.wikipedia.org/wiki?curid=640382", "title": "Cassie Gainesová", "text": "Cassie Gainesová\n\nCassie LaRue Gainesová (9. ledna 1948, Seneca, Missouri, Spojené státy – 20. října 1977, Gillsburg, Mississippi, Spojené státy) byla americká zpěvačka, známá jako členka jižansky rockové skupiny Lynyrd Skynyrd. Byla sestrou Stevea Gainese.\n\nPři havárii letadla 20. října 1977 zahynula. Spolu s ním i další členové skupiny Ronnie Van Zant, a její bratr Steve Gaines.\n"}
{"id": "640383", "url": "https://cs.wikipedia.org/wiki?curid=640383", "title": "Hadí královna", "text": "Hadí královna\n\nHadí královna je nejmohutnější památný strom Moravskoslezského kraje a CHKO Jeseníky. Botanicky jde o lípu velkolistou s velmi silným a netypicky rostlým kmenem. Ke stromu se váže tragická pověst o hadí královně.\n\n\nLípa roste za Moravickým potokem poblíž domu č. 3.\n\nZvláštně tvarovaný kmen lípy, který se poměrně nízko rozšířuje a bohatě větví, působí jako srostlice mnoha kmenů nebo výmladků, takže s trochou fantazie připomíná kmen a kořenové náběhy hady. Koruna byla dříve upravována redukčním řezem, dnes je vyvázaná a otvory do dutiny zakryté stříškami.\n\nK lípě se váže pověst o chalupníkovi a hadí královně. Chalupník pod starou lípou hledal kámen na opravu dvorku. Když jeden zvedl, našel pod ním bílého hada se zlatou korunkou na hlavě. Na nic nečekal, zlatou korunku sebral a utekl domů. Přemýšlel, co všechno si za korunku koupí. Večer ale nemohl usnout a stále slyšel jen: \"Vrátíššš! Vrátíššš\". Ráno zjistil, že mu v noci uhynula všechna drůbež, v chlívu pošla jediná kravka... hadí prokletí. V tom začala bouřka. Chalupník se déle nerozpakoval, vzal korunku a utíkal s ní zpět ke staré lípě, kde jí vrátil pod kámen. Ale bylo pozdě. Když se vrátil domů, zbylo z chalupy jen doutnající spáleniště.\n\nLípě byl věnován prostor v televizním pořadu Paměť stromů, konkrétně v dílu č.14: Stromy pohádek a tajemných sil.\n\n\n\n"}
{"id": "640385", "url": "https://cs.wikipedia.org/wiki?curid=640385", "title": "Pstřeň dubový", "text": "Pstřeň dubový\n\nPstřeň dubový (\"Fistulina hepatica\" ) je nápadná parazitická popř. saprofytická houba z čeledi pstřeňovitých připomínající choroše. Jde o známou jedlou houbu. O širokém rozšíření svědčí její četné lidové názvy, např. jelení jazyk, volský jazyk, maso lesa či masojed. Ty jsou obvykle reakcí na vzhled plodnice, zejména masově zbarvenou dužninu.\n\nHouba tvoří asi 10–25 cm velké nepravidelné plodnice bočně nebo krátkým třeněm přirostlé ke dřevu, tvarem připomínají jazyk, bochník a v mládí i hlízu. Zabarveny jsou zpravidla velice nápadně, v mládí cihlově oranžově, růžovočerveně až oranžovočerveně, postupně však tmavnou do karmínově červené nebo hnědočervené barvy. Plodnice je masitá, zpravidla značně tlustá, šťavnatá.\n\nDužnina připomíná na řezu maso, je běločerveně žíhaná. To je velmi výrazný typický znak, nemusí se vyskytnout vždy. Někdy bývá dužnina narůžovělá a bez žíhání. Dužnina plodnice roní nebo při stlačení uvolňuje (zejména za mlada) krvavě nebo nahnědle červené kapky, které se často objevují též na povrchu plodnice. Hymenofor je tvořen tenkými, dlouhými, vzájemně nesrostlými rourkami na spodu plodnice; jejich ústí je bílé, krémové i oranžové, zpravidla světlejší než zbytek plodnice, někdy však barva splývá. Otlačením ústí rourek rezaví či hnědne. Pokud barva spodní části klobouku není výrazně světlá, splývá, je třeba se vyhnout záměně s jiným druhem hub pozorným sledováním dalších znaků.\n\nPstřeň, jak už jeho druhové jméno napovídá, se v České republice vyskytuje nejčastěji na dubu, výjimečně i na jiných listnáčích. V jižní Evropě se hojně vyskytuje například na kaštanovníku setém.\n\nRoste zejména koncem léta a na podzim (od července do října). Parazituje na zmíněných dřevinách, z jejichž kmenů vyrůstá, velmi často v poraněných místech, jizvách, dutinách, při patě kmenu.\nVyskytuje se též na odumřelých pařezech a kořenech zanořených v substrátu, pstřeň tehdy vypadá, jako by vyrůstal ze země. Způsobuje hnědou hnilobu dřeva, která však nepostupuje tak rychle, jak je tomu u jiných dřevokazných hub. Pstřeň je vcelku typická a nepříliš vzácná houba českých doubrav.\n\nPstřeň dubový je považován za jedlou houbu, názory na jeho chuťové kvality se různí, někteří houbaři jej nechávají v lese pro okrasu. Chuť i vůně je lehce nakyslá (ne silně), hodí se proto pro přípravu guláše, nakládání do octa, ne však na řízky nebo smaženici. Sbírány jsou však jen mladé plodnice, neboť starší jsou značně tuhé.\n\nDřevo napadené pstřeněm je poněkud tmavší a lépe zpracovatelné, je proto vyhledáváno řezbáři.\n\n\n"}
{"id": "640388", "url": "https://cs.wikipedia.org/wiki?curid=640388", "title": "Steve Gaines", "text": "Steve Gaines\n\nSteven Earl Gaines (14. září 1949, Seneca, Missouri – 20. října 1977, Gillsburg, Mississippi, Spojené státy americké) byl americký hudebník, známý jako kytarista a skladatel jižanské rockové skupiny Lynyrd Skynyrd. Byl také mladším bratrem Cassie Gaines, která byla také členkou kapely.\n\nSteve se narodil ve městě Seneca, Missouri a vyrůstal v Miami, Oklahoma. Na kytaru začal hrát poté, co jako teenager navštívil koncert The Beatles. Jeho první kapela, The Ravens, nahrála svoje první album ve známém studiu Sun Records v Memphisu. V 70. letech hrál s kapelami ILMO Smokehouse, Rusty Day, Detroit a Crawdad. Se svým přítelem a producentem Johnem Ryanem nahrál několik písní, které byly později v roce 1988 MCA Records vydány jako jeho sólové album, \"One in the Sun\".\n\nV prosinci 1975 se jeho starší sestra Cassie stala členkou dívčí pěvecké skupiny The Honkettes, která tou dobou byla vokální sekcí Lynyrd Skynyrd. V této době byla kapela zrovna uprostřed hledání kytaristy, který by nahradil Eda Kinga, jenž kapelu opustil v polovině roku 1975. Byla to právě Cassie, kdo kapele doporučil jejího bratra, a po počátečním zdráhání kapela dovolila Stevovi, aby se k nim připojil při vystoupení v Kansas City 11. května 1976. Protože kapela sama nemohla slyšet Gainese hrát, poslouchal jej alespoň zvukař Kevin Elson ve sluchátkách a po vystoupení řekl kapele, že Gaines hrál výtečně. Kapela poté několikrát s Oklahomským rodákem jamovala, než byl do kapely na konec pozván, právě včas, aby s nimi mohl nahrát živý záznam \"One More From The Road\". První ze tří vystoupení, která byla zaznamenávána pro album, bylo Gainesovo třetí vystoupení s kapelou. Je zajímavostí, že Ed King a Steve Gaines byli oba narozeni 14. září 1949.\n\nGainesovy hráčské a skladatelské schopnosti byly důležitým přínosem pro kapelu, důkazem čehož bylo studiové album \"Street Survivors\" (1977). Veřejně i osobně Ronnie Van Zant žasl nad vokálními i instrumentálními dovednostmi nejnovějšího člena Lynyrd Skynyrd, které nasvědčovaly tomu, že by kapela jednoho dne mohla být v jeho stínu. Gainesův přínos zahrnoval mimo jiné i doprovodné vokály k Zantovu zpěvu ve skladbě \"You Got That Right\", na níž se skladatelsky podílel a která byla vydána až po pádu letadla a stala se úspěšným singlem, a také vzletné kytarové boogie \"I Know A Little\", které napsal, ještě než se připojil k Lynyrd Skynyrd. Frontman kapely byl s Gainesovými dovednostmi tak spokojený, že v novém albu (a také v playlistu na několika koncertech) byl zahrnut i Gainesem napsaný a nazpívaný bluesový \"Ain't No Good Life\" - jedna z mála písní z éry před leteckým neštěstím, kde zpíval hlavní hlas někdo jiný než Ronnie Van Zant.\n\n20. října 1977, tři dny po vydání alba (a čtyři dny do zahájení nejúspěšnějšího turné) letadlo s kapelou na palubě při cestě z Greenville, South Carolina do Baton Rouge, Louisiana havarovalo poblíž Gillisburgu ve státě Mississippi. Steve Gaines při pádu zemřel. Bylo mu 28 let. Při pádu zemřel také frontman kapely Ronnie Van Zant a Stevova sestra Cassie, asistent road manažera Dean Kilpatrick, co-pilot William Gray a pilot Walter McCreary.\n\nGaines byl zpopelněn a pohřben v Orange Parku na Floridě v roce 1977, ale byl přesunut na neznámé místo poté, co se 29. června 2000 vandalové vloupali do hrobky jeho kolegy Ronnieho Van Zanta. Jejich mausolea zůstávají jako památníky, které mohou fanoušci navštívit.\n\nGaines je předmětem písně Cassie's Brother od rockové kapely Drive-By Truckers z roku 2001.\n\nNecelé dva roky po leteckém neštěstí zemřela Cassie LaRue Gaines, Stevova matka, při autonehodě poblíž hřbitova, kde byli Steve a Cassie pohřbeni. Byla pohřbena vedle svých dětí.\n\n\n\n"}
{"id": "640394", "url": "https://cs.wikipedia.org/wiki?curid=640394", "title": "Bounty (souostroví)", "text": "Bounty (souostroví)\n\nBounty ( ) je souostroví v jihozápadní části Tichého oceánu tvořené skupinou 13 žulových ostrovů. Patří Novému Zélandu, leží 650 km jihovýchodně od novozélandského Jižního ostrova mezi 47°44′35″ a 47°46′10″ j. š., a 179°01′ a 179°04′20″ v. d a mají celkovou rozlohu 135 ha. Ostrovy nejsou obydlené. Na protilehlé části zeměkoule leží Bouillé-Ménard ve Francii (Pays-de-la-Loire).\n\nCelý řetěz ostrovů má na délku jen 5 km a vytváří tři skupiny, zdaleka největší je Main Group na severozápadě, další skupinou je Centre Group a East Group. Nejvyšší bod dosahuje 73 metrů nad mořem na Funnel Island.\n\n\nOstrovy jsou zapsány na Seznam světového dědictví UNESCO spolu s dalšími subantarktickými ostrovy Nového Zélandu.\n\nflora\nfauna\nSouostroví je hustě osídleno tučňáky a albatrosy.\n\nByly objeveny kapitánem Williamem Blighem v roce 1788 a pojmenovány po jeho lodi jen několik měsíců před vypuknutím vzpoury. V 19. století byly ostrovy oblíbeným lovištěm lovců tuleňů.\n"}
{"id": "640396", "url": "https://cs.wikipedia.org/wiki?curid=640396", "title": "Bitva u Val Orco", "text": "Bitva u Val Orco\n\nBitva u Val Orco byl ozbrojený střet, při němž příslušníci československého partyzánského oddílu přepadli a rozprášili v horské soutěsce německo-italskou kolonu. Tento oddíl se skládal z příslušníků vládního vojska, kteří byli posláni z protektorátu do Itálie, ale přešli k zdejším partyzánům.\n"}
{"id": "640400", "url": "https://cs.wikipedia.org/wiki?curid=640400", "title": "Kovner", "text": "Kovner\n\nKovner je příjmení:\n"}
{"id": "640408", "url": "https://cs.wikipedia.org/wiki?curid=640408", "title": "Vickreyova aukce", "text": "Vickreyova aukce\n\nVickreyova aukce je typ aukce, která je prováděna obálkovou metodou, kde zájemci nabízejí své ceny, bez toho aniž by znali ceny ostatních zájemců (tedy jednokolová aukce s utajenými nabídkami). Autorem této aukční metody je kanadský nositel Nobelovy ceny William Vickrey.\n\nAukci vyhrává ten, který nabídne nejvyšší nabídku. Za předmět ale nezaplatí svou nabízenou cenu, nýbrž zaplatí cenu, kterou nabídl účastník s druhou nejvyšší nabídkou. Výhodou této aukce je, že její dominantní strategií je nabídnout skutečnou vnitřní hodnotu příslušné věci, tj. opravdové subjektivní ohodnocení draženého předmětu a „netaktizovat“. Odstraňuje tedy tzv. prokletí vítěze a je mechanismem optimální alokace zdrojů za jejich vnitřní hodnotu. Vzhledem k tomu, že dražitel nemůže ovlivnit cenu, kterou zaplatí, nemá smysl, aby jí svou nabídkou zkresloval. Pokud dražebník nabídne cenu, která je vyšší než jeho subjektivní valuace, zvyšuje šanci na svou výhru, ale riskuje, že ve skutečnosti zaplatí víc než jaká je skutečná hodnota draženého předmětu, čili prodělá. Pokud nabídne méně, snižuje svou šanci na výhru, ale pokud by vyhrál, stejně jeho nabídka neovlivní cenu, kterou zaplatí\n\nVickreyova aukce se v praxi využívá pouze zřídka, nejčastěji se objevuje v ekonomické literatuře. Jedním z trhů kde se tato aukce používá, je dražba známek. Využívá se také při směrování paketů v datových sítích. Asi nejznámějším využitím Vickreyovy aukce je oceňování pozice umístění reklamy v systému Google AdWords nebo u společnosti Yahoo. Případně podobný aukční systém je využíván společností eBay nebo Newyorskou právnickou školou, která využívá model opakované Vickreyovy aukce pro průběh registrace kurzů. V praxi má tato aukce velký význam v rámci teorii her.\n\nPůvodní záměr Vickreyovy aukce je využití pro aukce, kde se draží jednotlivé nedělitelné kusy. Tento druh aukce bývá někdy pojmenován jako aukce druhé nejlepší nabídky a je tedy možné tyto názvy kdykoliv zaměnit. Pokud se jedná o více jednotek identického zboží nebo zboží dělitelného, které se prodává v jedné aukci. Nejčastějším postupem je pak vzít všechny vítězné uchazeče s nejvyšší nabídkou, kteří zaplatí druhou nejvyšší nabízenou cenu a každý tak získá jednu jednotku za stejnou cenu. Tato aukce je také známá jako akce s jednotnou cenou. Aukce s jednotnou cenou, ale nemá za následek nabídnutí skutečné vnitřní hodnoty, jako je to u aukce s jedním kusem.\n\nDalším druhem Vickreyovy aukce, které podněcuje účastníky k více pravdivým nabídkám je znám jako Vickrey-Clarke-Groves (VCG) mechanismus. Myšlenka toho mechanismu je, že položkám jsou přiřazeny maximální součty vnitřní hodnoty jednotlivých hráčů. VCG je špatnou volbou pokud je účelem dražby maximalizace zisku prodejce, nikoliv jen alokace zdrojů mezi kupujícími.\n\nPředpokládejme, že existují dva hráči b1 a b2 a v aukční nabídce jsou dva předměty T1 a T2. Pokud vij stanovíme jako vnitřní ohodnocení hráče i k předmětu j. Jednotlivá ocenění jsou stanovena takto v11 = 10 v12 = 5 v21 = 5 v22 = 3. Z tohoto zadání je patrné, že oba hráči budou preferovat předmět T1, ale optimální strategie přiřadí předmět T1 hráči b1, jehož skutečná vnitřní hodnota pro tento předmět je 10. Hráč b2 tedy získá předmět T2. Celková optimální hodnota je tedy 13.\n\nV případě, že by se osoba b2 aukce nezúčastnila. Hráč b1 by v tomto případě stále preferoval předmět T1 za cenu 10 a v tomto případě nedošlo k žádnému poškození hráče b1 od hráče b2\n\nV případě, že by se osoba b1 aukce nezúčastnila. Hráč b2 tak mohl zakoupit předmět T1, který je z jeho pohledu ohodnocen na 5. Můžeme tedy konstatovat, že v tomto případě došlo k poškození hráče b2 hráčem b1 ve výši 2.\n\nNavzdory dobré aukční síle má Vickreyova aukce i své slabé stránky.\n\nMimo jiné nemaximalizuje výnos vlastníka draženého předmětu. To nemusí platit vždy, protože pokud dražebníci vědí, že ve skutečnosti zaplatí méně, než nabízejí a nehrozí jim prokletí vítěze, nebojí se nabízet vysoké ceny – až do výše skutečného ohodnocení. Nicméně zejména v případě, že trh není příliš hluboký, tj. dražitelů je málo a jejich nabídky jsou velmi rozdílné (panuje velká nejistota o vnitřní hodnotě draženého předmětu), výnos aukce může být nízký.\n\nZačátkem 90. let přistoupila novozélandská vláda k dražbám rádiových frekvencí pro telekomunikační firmy formou Vickreyovy aukce, ale výnosy nebyly uspokojivé. V roce 1990 vyhrála aukci firma, která za frekvenci nabídka 100 000 dolarů, ale zaplatila pouze 6 dolarů. Později vláda od použití tohoto typu aukce ustoupila ve prospěch „tradičnějších metod“, nicméně řešením by bylo i obohacení Vickreyovy aukce o rezervační cenu, tj. minimální cenu, za kterou může být předmět prodán.\n\nVickrey-Clarke-Groves mechanismus má své slabé stánky.\n\nPř. Nesouměrné příjmy prodávajícího s ohledem na nabídky si ukážeme na následujícím příkladě. Uvažujme aukce, ve které jsou tři hráči: A, B a C a dva homogenní předměty: Y, Z. Hráč A nabízí za balení obou předmětů 2. Hráči B a C nabízení za jeden předmět 2 a zároveň je jedno, který z předmětů to bude. V případě, že hráči B a C budou hrát o jiné předměty. Například hráč B o předmět Y a hráč C o předmět Z. Pak zisk prodávajícího bude 0, jelikož druhá nejvyšší nabídka je nulová. V případě, že by hráči B a C hráli o předmět stejný. Zisk prodávajícího by byl 2. Oba by nabídli 2. Případně by mohli být ještě vyšší, pokud by se snažili předmět přeplatit. Z toho je tedy patrné, že hodnota zisků je velice nestálá.\n\nOptimální strategie při Vickrey aukce s jedním nedělitelným předmětem je pro každého hráče nabídnout skutečnou vnitřní hodnotu příslušné věci. Nechť vi je skutečná vnitřní hodnota nabízejícího pro aukční položku. Nechť bi je uchazečova nabídka na položku. Pak výplatní funkce vypadá takto:\n\nformula_1\n\nV této strategii dojde nejčastěji k přeplácení skutečné hodnoty. Předpokládáme, že nabídka uchazeče i je bi > vi. V případě, že maximální nabídka hráčej (bj) je menší než skutečná vnitřní hodnota pro hráče i (vi), pak by hráč i vyhrál předmět i pokud by nabídl skutečnou hodnotu stejně jako při nadhodnocení nabídky bi. Při změně strategii na nabízení skutečné hodnoty vi se nezmění výplatní funkce, ta zůstává stejná.\n\nV případě, že maximální nabídka hráče j (bj) je větší, než nabídka hráče i (bi), pak tuto hru hráč i prohraje v každém případě. Tedy výplatní funkce zůstává stejná. V případě, že skutečná vnitřní hodnota hráče i (vi) je menší než nabízená hodnota hráče j (bj) a zároveň nabízená hodnota hráče j (bj) je menší než nabízená hodnota hráče i (bi), pak jedinou možností výhry pro hráče i je přeplacení své skutečné hodnoty. Výplatní funkce by pak při přeplacení byla záporná. Záporná je, protože platí, že hráč i zásadně přeplatil svojí vnitřní skutečnou cenu vi za předmět, zatímco při nabídnutí pouze ceny vi by byla výplatní funkce nulová. Tedy strategie přeplácení své skutečné vnitřní hodnoty je dominováno strategií pravdivého nabízení skutečné vnitřní hodnoty předmětu.\n\nPodívejme se teď na případ podplácení předmětu. Tedy nabídnutí nižší hodnoty než vnitřní skutečné hodnoty. bi < vi. V případě, že maximální nabídka hráče j (bj) je větší než skutečná vnitřní hodnota hráče i (vi), pak by hráč i tuto hru prohrál i v případě podplacení nabídky a výplatní funkce by zůstala stejná.\n\nV případě, že maximální nabídka hráče j (bj) je menší než nabídka hráče i (bj), pak by tuto hru hráč i vyhrál a tato strategie by byla úspěšná. Hodnota výplatní funkce bude i v tomto případě stejná.\n\nV případě, že nabídnutá hodnota hráče i (bi) je menší než maximální nabídnutá hodnota hráče j (bj) a zároveň hodnota bj bude nižší než skutečná vnitřní hodnota hráče i (vi), pak jedinou možností výhry pro hráče i je nabídnutí skutečné vnitřní ceny. Výplatní funkce bude v případě nabídnutí skutečné hodnoty kladná, protože za předmět zaplatí nižší hodnotu, než je jeho skutečná vnitřní hodnota. V případně podplacení předmětu bude výplatní funkce rovna nule. Tedy strategie podplácení své skutečné vnitřní hodnoty je dominováno strategií pravdivého nabízení skutečné vnitřní hodnoty předmětu.\n\nPravdivě nabídnutí své skutečné vnitřní hodnoty dominuje výše zmíněné možné strategie: přeplacení, podplacení. Jedná se tedy o optimální strategii ve Vickreyově aukci.\n\n"}
{"id": "640422", "url": "https://cs.wikipedia.org/wiki?curid=640422", "title": "Nina Kacirová", "text": "Nina Kacirová\n\nNina Kacirová (: , rodným jménem Nina Gottliebová; zemřela 1986) byla manželka bývalého izraelského prezidenta Efrajima Kacira a bývalá první dáma Státu Izrael (1973–1978).\n\nNarodila se v Polsku a profesí byla učitelkou angličtiny. Jako učitelka vyvinula jedinečnou metodu pro výuku jazyků. Dne 14. února 1938 se ve 22 letech vdala za Efrajima Kacira, se kterým měla tři děti; syna Me'ira a dcery Nurit a Irit. Obě její dcery však tragicky zahynuly. Nurit (1943–1966), která byla úspěšnou herečkou, zemřela ve 23 letech v důsledku udušení, když ve svém domě nevědomky usnula se zapnutým petrolejovým topením. Irit (1953–1995) spáchala ve 43 letech sebevraždu v důsledku depresí, se kterými se potýkala od smrti své sestry.\n\nJako první dáma zavedla zvyk setkávání spisovatelů dětských knížek a jejich mladých čtenářů v prezidentské rezidenci. V roce 1978 vzniklo z iniciativy prezidentského páru Jeruzalémské divadelní centrum Nurit Kacirové jako památka na zesnulou dceru. Manžel Efrajim se v prezidentských volbách v roce 1978 pro její nemoc odmítl ucházet o znovuzvolení do druhého funkčního období.\n\nZemřela v roce 1986 na rakovinu a je pochována na hlavních hřbitově v Rechovotu.\n"}
{"id": "640440", "url": "https://cs.wikipedia.org/wiki?curid=640440", "title": "Country radio", "text": "Country radio\n\nCountry Radio je soukromá česká rozhlasová stanice, která byla založena v roce 1991. Hlavním repertoárovým zaměřením této rozhlasové stanice je country, folk, populární hudba 60. let, spirituál, gospel, trampská hudba, bluegrass, skotská, irská a australská lidová hudba, klasický rock and roll a jižanský rock, podíl hudby pocházející od českých interpretů činí přibližně 70 % celkového času jeho vysílání. Country Radio patří do portfolia mediální skupiny Radio Investments, která provozuje také Radio Beat, Radio 1, Radio Kiss a Radio Spin. Zároveň jde o člena Asociace provozovatelů soukromého vysílání (APSV).\nKromě klasického FM vysílání lze tuto stanici slyšet ve středních Čechách také v pásmu středních vln, od ledna roku 2011 je k dispozici v nekódované podobě i na satelitu Astra 3B.\n\n\n\n\n"}
{"id": "640446", "url": "https://cs.wikipedia.org/wiki?curid=640446", "title": "Pohyblivá řádová čárka", "text": "Pohyblivá řádová čárka\n\nVe výpočetní technice se pohyblivou řádovou čárkou nebo plovoucí řádovou čárkou rozumí způsob reprezentace čísel, která by byla moc malá nebo velká pro vyjádření v pevné řádové čárce. Čísla jsou obecně uložena jako určité množství platných číslic vynásobený exponentem. Základem exponentu bývá většinou 2, 10 nebo 16 (což odpovídá dvojkové, desítkové a šestnáctkové soustavě). Čísla, která mohou být v pohyblivé řádové čárce vyjádřena přesně, jsou ve tvaru:\n\nNázev \"pohyblivá\" respektive \"plovoucí\" vznikl z toho, že se desetinná čárka (nebo v počítačích častěji „binární čárka“) pohybuje – je umístěna kdekoliv relativně k platným číslicím. Tato pozice je interně uložena separátně, proto může reprezentace plovoucí desetinnou čárkou být brána jako počítačová realizace vědecké notace. V průběhu času se používalo několik různých systémů počítačové reprezentace plovoucí desetinné čárky, ale v posledních deseti letech se nejčastěji používá reprezentace definovaná standardem IEEE 754.\n\nVýhodou reprezentace s plovoucí místo s pevnou desetinnou čárkou (popř. integery) je mnohem širší oblast hodnot: reprezentace s pevnou des. čárkou, která má sedm desítkových číslic a dvě desetinná místa, může vyjádřit čísla 12345,67, 123,45, 1,23 atd., zatímco reprezentace s plovoucí desetinnou čárkou (jako IEEE 754 formát Decimal32) se sedmi desítkovými čísly může vyjadřovat kromě toho 1,234567, 123456,7, 0,00001234567, 12345670000000 atd. Formát plovoucí desetinné čárky vyžaduje o trochu více paměti (k zakódování pozice desetinné čárky), proto při uložení ve stejném prostoru mají čísla s plovoucí desetinnou čárkou menší rozsah, ale větší přesnost než čísla s čárkou pevnou.\n\nRychlost operací prováděných s čísly s plovoucí desetinnou čárkou je důležitým měřítkem rychlosti počítačů v mnoha oblastech. Měří se v jednotce FLOPS (operace s plov. des. čárkou za sekundu).\n\nReprezentace čísel specifikuje způsob uložení čísla tak, aby mohlo být zakódováno jako řetězec číslic. Aritmetika je definována jako sada operací nad touto reprezentací, která simuluje klasické matematické operace.\n\nJe několik mechanismů, kterými může řetězec číslic reprezentovat čísla. V běžné matematické notaci může být řetězec libovolně dlouhý a umístění desetinné čárky je explicitně označeno vložením čárky (resp. tečky). Je-li vynechána, předpokládá se, že leží přímo napravo od poslední (nejméně významné) číslice. V systémech s pevnou desetinnou čárkou je pozice desetinné čárky pevně dána konvencí, například říká-li konvence, že desetinná čárka leží uprostřed osmiciferného zápisu, zápis „00012345“ by vyjadřoval hodnotu 1,2345.\n\nVe vědecké notaci se čísla vyjadřují dvěma složkami: mantisou a exponentem. Hodnota zápisu X×10 je pak X krát deset na Y. Mantisa se obvykle volí tak, aby ležela mezi 1 a 10. Například perioda otáčení Io, měsíce Jupitera, je 152 853,5047 sekund. Tato doba je ve vědecké notaci vyjádřena jako 1,528535047×10 sekund.\n\nReprezentace v plovoucí desetinné čárce je podobná konceptu vědecké notace. Číslo s plovoucí desetinnou čárkou je rozděleno na:\n\n\n\nMantisa je vynásobena základem soustavy umocněným na exponent, což odpovídá posunutí desetinné čárky z její původní pozice v mantise o počet míst odpovídající hodnotě exponentu: doprava, je-li exponent kladný, doleva, je-li záporný.\n\nV soustavě o základu 10 (obvyklé desítkové soustavě) uvedeme tento příklad:\nČíslo 152853,5047, které má deset desítkových cifer přesnosti, je reprezentováno s mantisou 1528535047 a exponentem 5 (s předpokládanou původní polohou desetinné čárky hned za nejvýznamnější číslicí mantisy, zde 1). K získání původní hodnoty se umístí desetinná čárka za nejvýznamnější číslici mantisy a výsledek se vynásobí 10, z čehož se získá 1,528535047×10, neboli 152853,5047. Není potřeba ukládat základ soustavy (10), protože bude shodný pro všechna použitá čísla. Někdy se také používá zápis 1.528535047 E 5, kde E znamená „krát deset na“.\n\nZapsáno v symbolech je výsledná hodnota\n\nkde \"m\" je mantisa (včetně jejího předpokládaného umístění des. čárky), \"z\" je základ soustavy a \"e\" exponent.\n\nToto odpovídá\nkde \"m\" je hodnota mantisy bez předpokládané desetinné čárky a \"p\" je přesnost – množství cifer v mantise.\n\nHistoricky se používaly různé základy čísel s plovoucí desetinnou čárkou, přičemž nejčastější je 2 (dvojková soustava), dále 10 (desítková soustava) a různé další, méně časté varianty (například 16 – šestnáctková soustava). Čísla s plovoucí desetinnou čárkou jsou racionální, protože mohou být vyjádřeny jako podíl dvou celých čísel, avšak základ soustavy určuje reprezentovatelné zlomky – například 1/5 nemůže být přesně vyjádřena jako číslo s plovoucí des. čárkou se základem 2, ale může být tak vyjádřeno se základem 10.\n\nZpůsob, jakým jsou mantisa, exponent a znaménkový bit uloženy v počítači, je závislý na implementaci. Obvyklé IEEE formáty jsou detailně popsány dále a jinde, ale například binární číslo s jednotlivou přesností (32-bit) je \"p\" rovno 24, proto je mantisa řetězec 24 bitů (jedniček nebo nul). Například prvních 33 bitů čísla pí je 11001001 00001111 11011010 10100010 0. Zaokrouhlení na 24 bitů znamená přiřazení hodnoty 25. bitu do 24. bitu, tedy 11001001 00001111 11011011. Při uložení v kódování IEEE 754 se z tohoto stane mantisa \"m\" s \"e\" = 1 (při \"e\" = 0 se předpokládá, že \"m\" má desetinnou čárku hned za první číslicí – zde 1). Protože první bit binární mantisy je vždy jedna, není nutné jej ukládat a může se uvolněné místo použít pro extra bit přesnosti. K výpočtu pí z této reprezentace lze použít:\n\n, kde n je n-tý zleva normalizovaný bit mantisy. Normalizace, která je obrácena když se vrací zpět odebraná 1, může být brána jako forma komprese: umožňuje kompresi binární mantisy do o 1 bit menšího prostoru za cenu větší výpočetní náročnosti.\nV počítačových systémech se využívá toho, že vybraná podmnožina reálných čísel může být vyjádřena jako\nV různých počítačových systémech se používají různé báze, a různé reprezentace mantisy a exponentu:<ref name=\"Interní reprezentace numerických hodnot: od skutečného počítačového pravěku po IEEE 754–2008/Root\"></ref>\nV počítačích IBM 704 je číslo uloženo jako\n\nPočítače řady BM 1400 ukládají čísla v BCD kódu, kdy jsou jednotlivé číslice ukládány v bytu ve tvaru\nkdy bity 8 - 1 nesou vlastní hodnotu číslice, bity A a B sloužící pro rozšíření množství dat jsou nulové, C je paritní bit (používá se lichá parita) a M označuje zda se jedná o poslední číslici čísla. Ruský počítač Strela umožňue ukládat čísla jak binárním formátu, tak v BCD formátu.\nPři použití binárního formátu je přesnost čísla 10 - 11 desítkových číslic, BCD formátu pouze 9 desítkových číslic.\n\nV počítačích Cray-1 je číslo uloženo jako\nOsmibitové počítače Atari ukládají čísla do šesti bajtů:\nDatový typ real Turbo Pascalu pro čísla používá šest bytů:\nReprezentace pomocí plovoucí desetinné čárky, obzvláště ve standardním formátu IEEE, je zdaleka nejobvyklejší způsob ukládání přibližných hodnot reálných čísel v počítačích, protože většina počítačových procesorů s ním dokáže efektivně pracovat. Existují ale tyto alternativy:\n"}
{"id": "640447", "url": "https://cs.wikipedia.org/wiki?curid=640447", "title": "Bryan Bassett", "text": "Bryan Bassett\n\nBryan Bassett (* 11. srpna 1954 Pittsburgh, Pensylvánie) je americký kytarista, který hrál v několika pozoruhodných kapelách, ale pravděpodobně nejlépe známá byla Wild Cherry v sedmdesátých letech 20. století. Hrál také s Foghat a Molly Hatchet.\n"}
{"id": "640450", "url": "https://cs.wikipedia.org/wiki?curid=640450", "title": "Oxid titanatý", "text": "Oxid titanatý\n\nOxid titanatý je jedním z oxidů titanu, který v něm má oxidační číslo II. Může se vyskytovat v atmosféře chladnějších hvězd.\n"}
{"id": "640455", "url": "https://cs.wikipedia.org/wiki?curid=640455", "title": "Tadeusz Miciński", "text": "Tadeusz Miciński\n\nTadeusz Miciński (9. listopadu 1873 – únor 1918) byl polský spisovatel a básník období \"Mladého Polska\". Psal mystické romány, epickou poezii a kontemplativní básně. Jeden z čelných představitelů polského expresionismu a předchůdce surrealismu. Byl přítelem Witkiewicze, Przybyszewského i Szymanowského.\n\nStudoval historii a filosofii. Na studiích se zabýval okultismem, satanismem a knihami tajných věd. Bojoval ve 2. světové válce, hodně cestoval. Byl zavražděn v Bělorusku za neznámých okolností (pravděpodobně během loupežného přepadení tamějších sedláků, ačkoliv existuje hypotéza, podle níž se jednalo o bolševický atentát). Miciński jel v kočáře na pomoc svým příbuzným.\n\nHermetická, složitá na pochopení prozaická tvorba Micińského byla inspirována \"zjevenou pravdou\". Autor v ní vyjadřoval gnózi, fatalismus a pohled, že pouze vybraným jednotlivcům (nadčlověk) je dáno vlastnictví duše a věčný život. Miciński byl také odpůrcem teorie náhody; svět a všechny jeho části neodvratitelně existují, ačkoli jsou nepoznatelné. Zároveň hlásil prvenství rozumového, vědeckého studování tajné vědy (\"indických mágů\", \"chaldejských hvězdářů\") nad vírou.\n\nMiciński je tvůrcem nezvykle originální koncepce divadla; napsal několik dramat, jež spojují filosofické myšlenky s budoucími technikami moderních médií – filmu, projekce, slučování scén, velkých plenárních představení aj. \n\nMiciński rozvažoval rovněž nad satanismem. Současně se středověkými gnostiky tvrdil, že zemský svět nestvořil Bůh, nýbrž Satan, jehož cílem bylo vytvořit karikaturu Nebe. Rovněž karikaturní formy mají tradiční symboly satanismu: kozel (karikatura Beránka Božího), obrácený kříž i pentagram. Zaujímal také pohled, že Ježíš Kristus, Lucifer i Fénix jsou tři jména pro jednu bytost. \n\nPublikoval rovněž spisy svázané s polským národem, v nichž rozebírá (koneckonců podobně jak v epické poezii) filosofii geneze Juliusze Słowackého. Zastával též myšlenky panslavismu a antigermanismu.\n\nMicińského během jeho života obklopovala legenda \"básníka magie\" či \"vyznavače záhad\". Jeho portrét v časopise \"Wyzwolenie\" (čes. \"Osvobození\") Stanisława Wyspiańského (Samotnik, Maska V) byl zpodobněn žertovným způsobem. Portrét Micińského vytvořil rovněž Witkacy v románu \"622 úpadků Bunga, čili démonická žena\" (Mag Childeryk). Witkacy mu rovněž dedikoval knihu \"Nenaplnění \". Dedikaci Micińskému mělo také jedno z děl Szymanowského, jež bylo inspirováno dílem \"Nietota. Księga tajemną Tatr\" jakož i samotnou osobou jeho tvůrce.\n\nMicińského tvorbou byl fascinován polský muzikant Roman Kostrzewski, jak můžeme slyšet v textech skupiny Kat.\n\nBáseň \"Lucifer\" použila skupina Behemoth v albu Evangelion a taktéž skupina Holy Death v albu The Knight, Death and the Devil. \n\nMezi jeho nejznámější díla patří:\n\nV češtině byla vydána kniha: \"Nedokonaný : básně v próze\" (Olomouc: Periplum, 2000).\n\n\n"}
{"id": "640462", "url": "https://cs.wikipedia.org/wiki?curid=640462", "title": "Foreigner", "text": "Foreigner\n\nForeigner je britsko americká rocková skupina, založená v roce 1976, zakládající členové byli: Mick Jones, Ian McDonald a Lou Gramm. Foreigner prodali více než 70 milionů alb po celém světě.\n\n\n\n"}
{"id": "640463", "url": "https://cs.wikipedia.org/wiki?curid=640463", "title": "Errico Malatesta", "text": "Errico Malatesta\n\nEricco Malatesta (14. prosince 1853 – 22. července 1932) byl italský anarchokomunista. Většinu svého života strávil mimo Itálii. Přátelil se s Michailem Bakuninem a Petrem Kropotkinem.\n\nEricco Malatesta se narodil v Santa Maria Capua Vetere na jihu Itálie. Poprvé byl zatčen již ve svých 14 letech, když napsal list adresovaný králi Viktoru Emanuelovi II., ve kterém psal o nespravedlnosti, kterou viděl okolo sebe. \n\nPozději začal studovat medicínu na univerzitě v Neapoli, v roce 1871 však z ní byl kvůli účasti na protivládní demonstraci vyhozen. V té době vznikla tzv. Pařížská komuna, kterou Malatesta obdivoval, a vstoupil do Neapolské sekce Mezinárodní asociace pracujících. V roku 1872 se poprvé setkal s Bakuninem. V následujících letech šířil anarchistické myšlenky po celé zemi, za což byl dvakrát zatčen.\n\nV roce 1877 se Malatesta a dalších 30 anarchistů, mezi kterými byli i Carlo Cafiero a Sergej Stepňak-Kravčinskij, účastnili povstání v provincii Benevento. Povstalci obsadili vládní instituce a prohlásili oblast za anarchistickou. Spiklenci se těšili podpory obyvatel. Po krátkém čase však do oblasti vtrhla vládní vojska a povstalci byli uvrhnuti do vězení. Po čase byli propuštěni, byli však pod neustálým dohledem policie. Krátce po propuštění odešel Malatesta na dlouhý čas z Itálie.\n\nNejprve odešel do Egypta, jenže odtud byl zakrátko vyhoštěn. Nebyl přijat ani v Sýrii a Turecku, proto odešel do Marseille, odkud odešel do Ženevy, která tehdy byla známým anarchistickým centrem. Seznámil se zde s Élisée Reclusem a Kropotkinem. V roce 1880 byl vyhoštěn i ze Ženevy a odešel do Londýna.\n\nV roce 1882 bojoval Malatesta proti britským koloniálním jednotkám v Egyptě, odkud se následující rok tajně vrátil do Itálie. Odešel do Florencie, kde založil anarchistický týdeník \"La Questione Sociale\" (Sociální otázka). \n\nRoku 1884 se vrátil do Neapole, jenže moc dlouho zde nepobyl, protože musel utéct před zatčením do Buenos Aires. Tam se stal členem militantní dělnické organizace. Malatesta udělal na Argentince dojem, dodnes tam působí největší anarchistické hnutí v Jižní Americe.\n\nV roce 1889 sa vrátil do Evropy, nejprve žil v Nice, kde krátce vydával noviny \"L'Associazione\", potom odešel do Londýna, kde zůstal dalších osm let. Tam napsal několik pamfletů, např. \"L'Anarchia\".\n\nRoku 1907 se účastnil Mezinárodního anarchistického kongresu v Amsterodamu. Malatesta zde s ostatními anarchisty debatoval kromě jiného i o vztazích mezi anarchisty a odbory. Malatesta vnímal odbory jako příliš reformistické a konzervativné. Roku 1912 byl odsouzen na tři měsíce vězení, tento rozsudek však byl zrušen po masových anarchistických demonstracích.\n\nPo první světové válce se Malatesta už natrvalo vrátil do Itálie. V roce 1921 byl opět odsouzen a propuštěn, dva měsíce před nástupem fašistů k moci. V letech 1924–1926 vydával noviny \"Pensiero e Volontà\", které byly jedny z posledních, které byly zastaveny fašistickou cenzurou. Poslední roky života žil pokojný život, pracoval jako elektrikář. Zemřel 22. července 1932 na zápal plic.\n\n"}
{"id": "640464", "url": "https://cs.wikipedia.org/wiki?curid=640464", "title": "Ghalib bin Alí", "text": "Ghalib bin Alí\n\nGhalib bin Alí (1912 – 29. listopadu 2009, Dammám), celým jménem Ghalib bin Alí al-Hinaj, byl poslední zvolený imám ibádíjovské sekty v Ománu. Vedl ibadíjovskou frakci v Ománském imámátu a Smluvním Ománu za podpory wahhábovců ze Saúdské Arábie v povstání proti sultánu Saídu bin Tajmúrovi. Často útočil na průzkumníky hledající ropu ve vnitrozemí. Povstání trvalo pět let a skončilo roku 1959 potlačením revolty v horské oblasti Džebel Achdar sultánovými ozbrojenými silami podporovanými Brity z Special Air Service. Ghalib unikl do Saúdské Arábie, kde zemřel ve městě Dámmám dne 29. listopadu 2009 ve věku 96 let.\n"}
{"id": "640468", "url": "https://cs.wikipedia.org/wiki?curid=640468", "title": "Zlatý glóbus za nejlepší film (komedie / muzikál)", "text": "Zlatý glóbus za nejlepší film (komedie / muzikál)\n\nZlatý glóbus za nejlepší film (komedie/muzikál) každoročně uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) od roku 1951. Při vzniku ceny v roce 1944 existovala pouze kategorie \"Nejlepší film\", avšak od 9. ročníku se ceny za nejlepší snímky udělují ve dvou kategoriích - drama a komedie/muzikál. V roce 1953 se udělil Zlatý glóbus ve společné kategorii, v letech 1958 až 1962 byly dokonce kategorie \"Nejlepší komedie\" a \"Nejlepší muzikál\". \n\nNásledující seznam obsahuje filmy pouze vítězné. Rok u filmu znamená jeho vznik; nikoliv rok, kdy se konal slavnostní ceremoniál. Zahrnuty jsou i filmy udělené před rokem 1951 a to v kategorii \"Nejlepší film\". Má-li film český distribuční název, je uveden pod ním.\n\n\n\n\n\n\n\n\n\n"}
{"id": "640473", "url": "https://cs.wikipedia.org/wiki?curid=640473", "title": "Mick Jones (Foreigner)", "text": "Mick Jones (Foreigner)\n\nMichael Leslie \"Mick\" Jones (* 27. prosince 1944, Portsmouth, Hampshire, Anglie) je anglický kytarista, skladatel a hudební producent, nejvíce známý jako člen rockové skupiny Foreigner.\n\n"}
{"id": "640476", "url": "https://cs.wikipedia.org/wiki?curid=640476", "title": "Frederika Meklenbursko-Střelická", "text": "Frederika Meklenbursko-Střelická\n\nFrederika Meklenbursko-Střelická (německy \"Friederike Prinzessin zu Mecklenburg von Preußen\", plným jménem \"Friederike Luise Karoline Sophie Charlotte Alexandrine Herzogin zu Mecklenburg\") (2. března 1778, \"Alten Palais\", Hannover – 29. června 1841 tamtéž) byla sňatkem postupně princezna pruská, princezna zu Solms-Braunfels a hannoverská královna.\n\nFrederika se narodila jako sedmé dítě (pátá, nejmladší z přeživších dcer) meklenburského vévody Karla II. Meklenbursko-Střelického (1741–1816) a jeho první manželky Bedřišky Hesensko-Darmstadtské (1752–1782), dcery lankraběte Jiřího Viléma Hesensko-Darmstadtského a jeho manželky Marie Luisy Albertiny von Leiningen-Dagsburg-Falkenburg. Mimo jiné byla nejmladší sestrou proslulé pruské královny Luisy Meklenbursko-Střelické a neteří britské královny Šarloty Meklenbursko-Střelické, manželky krále Jiřího III.\n\nPo smrti své první ženy se Frederičin otec v roce 1784 podruhé oženil s Šarlotou Hesensko-Darmstadtskou, mladší sestrou své první zemřelé ženy. Toto manželství záhy skončilo Šarlotinou smrtí v prosinci roku 1785 po narození jejich jediného dítěte (\"Karel Meklenburský\", 1785–1837). Protože se v této situaci jako vdovec necítil schopen svým dcerám poskytnout potřebnou péči a výchovu, rozhodl se její otec o pomoc požádat jejich babičku, svou tchyni, princeznu Marii Luisu Albertinu von Leiningen-Dagsburg-Falkenburg, žijící v Darmstadtu. Svěřil jí své dcery Charlottu Georginu, Terezu Matyldu, Luisu a Frederiku. Život v péči babičky a vychovatelky \"Salomé de Gélieu\" byl pro dívky šťastný.\n14. března 1793 se princezny „náhodou“ setkaly v divadle ve Frankfurtu nad Mohanem s pruským králem Fridrichem Vilémem II. (1744–1797). Ten byl nadšen sličností a půvabem princezen Luisy a Frederiky. O několik týdnů později dojednal vévoda Karel s králem Fridrichem Vilémem svatební smlouvu o sňatku s jeho syny. Zasnoubení obou párů se oslavilo 24. dubna téhož roku v Darmstadtu. V prosinci roku 1793 se dívky vypravily na cestu do Berlína, kde se 24. prosince uskutečnila svatba starší princezny Luisy s pruským korunním princem Fridrichem Vilémem (1770–1840) a dva dny nato svatba Frederiky s jeho mladším bratrem, princem \"Fridrichem Ludvíkem Karlem\", zvaným Luis (1773–1796).\nFrederičino manželství bylo od počátku nešťastné, neboť Ludvík se zajímal více o své metresy než o svou mladičkou manželku. Frederika zase měla vztah s jeho strýcem, \"Luisem Ferdinandem Pruským\" (1772–1806).\n\nV roce 1795 jmenoval král prince Luise velitelem dragounského pluku č. 1, jehož štáb měl sídlo v Schwedtu. Zde princ v prosinci roku 1796 onemocněl difterií a krátce nato zemřel. Frederika přesídlila se svými třemi maličkými dětmi na zámek Schönhausen u Berlína.\n\nV roce 1797 se o Frederičinu ruku ucházel její anglický bratranec, vévoda \"Adolf Frederik, vévoda z Cambridge\" (1774–1850), pátý syn britského krále Jiřího III. a jeho manželky Šarloty Meklenbursko-Střelické, a neoficiálně se s ní zasnoubil. Adolf Frederik žádal své rodiče o svolení ke sňatku, ti však – na nátlak jeho matky, Frederičiny tety – jeho žádost odmítli. Pro Frederiku tím toto neoficiálně uzavřené zasnoubení skončilo.\n\nV roce 1798 byla Frederika těhotná a svěřila se princi \"Fridrichu Vilémovi zu Solms-Braunfels\" (1770–1814). Ten se přihlásil k otcovství a požádal o její ruku, což Frederika přijala, aby předešla nevyhnutelnému skandálu. Manželství bylo uzavřeno 10. prosince roku 1798. Pár musel opustit Berlín a přestěhovat se do Ansbachu. Zde se v únoru 1799 narodila dcera, která však žila pouze osm měsíců. Princ Solms, zklamán a roztrpčen nad zmařenou příležitostí, se vrátil ke svému předchozímu způsobu života důstojníka a propadl alkoholu. V roce 1805 opustil vojenskou službu ze \"zdravotních důvodů\" a tím pozbyl svých příjmů; Frederika musela potřeby rodiny hradit ze svých prostředků, tedy z renty poskytované jí jejím švagrem, pruským králem Fridrichem Vilémem III. Bratr jejího manžela \"Vilém Kristián Karel zu Solms-Braunfels\" (1759-1837) jí radil rozvod, který ona zásadně neodmítala, ale nakonec na něj nepřistoupila.\n\nV květnu roku 1813 přijel do Neustrelitz Arnošt August, vévoda Cumberland (1771–1851), čtvrtý syn britského krále Jiřího III. a starší bratr dřívějšího Frederičina snoubence Adolfa Frederika, aby u svého strýce Karla vykonal návštěvu. Zde se setkal se svou sestřenicí Frederikou. Vévoda Karel dal své dceři jednoznačně na srozuměnou, že její rozloučení od prince zu Solms by bylo správné a že by velmi rád viděl její manželství s anglickým princem. Příští měsíce měla Frederika dost času na to, aby přemýšlela o úmyslech Arnošta Augusta a možném vývoji své situace.\n\nKdyž Arnošt August po vítězství spojenců v bitvě u Lipska opět přibyl na několik dní do Neustrelitz, byl srdečně přivítán. Po nějakém čase poprosila Frederika pruského krále o povolení k rozvodu jejího manželství se Solmsem. Všechny strany souhlasily, i princ zu Solms-Braunfels. Prekérní situaci nakonec vyřešila jeho smrt v důsledku mrtvice 13. dubna roku 1814. V srpnu téhož roku bylo oznámeno oficiální zasnoubení (třebaže královna Šarlota, Arnoštova matka, byla opět proti) a poté, co britský parlament vyjádřil svůj souhlas s manželstvím královského prince, uskutečnila se 29. května 1815 i svatba.\n\n20. června roku 1837 zemřel Frederičin švagr, britský král Vilém IV. Protože neměl – stejně jako starší bratr a předchůdce na trůnu Jiří IV. – žádné legitimní potomky, stala se nástupkyní na trůnu Spojeného království jejich neteř Viktorie, jediná dcera jejich zemřelého mladšího bratra Eduarda Augusta, čtvrtého syna krále Jiřího III.\n\nV Hannoverském království však v té době ještě platilo salické právo, jež neumožňovalo nastoupit na trůn ženě, ale nejbližšímu mužskému potomkovi z předchozí generace (či předchozích generací); proto se nemohla Viktorie stát hannoverskou královnou a hannoverským králem se stal Frederičin manžel Arnošt August, pátý syn Jiřího III., jako Arnošt August I., král hannoverský a vévoda brunšvicko-lüneburský. Jeho následníkem se stal Frederičin a jeho syn Jiří V. Hannoverský.\n\nFrederika byla hannoverskou královnou pouze čtyři roky. Po krátké nemoci zemřela v Hannoveru. 29. června roku 1841. Král Arnošt August pověřil dvorního stavitele \"Georga Ludwiga Friedricha Lavese\" výstavbou mauzolea pro svou manželku a pro sebe v zahradě zámku Herrenhausen u Hannoveru. Kromě toho vydal příkaz přestavět centrální náměstí v blízkosti \"Leineschloss (zámku Leine)\" a přejmenovat je na \"Frederikenplatz (Frederičino náměstí)\". V blízkosti ležící \"Frederičin zámeček\" byl zbořen v roce 1966. Podle královny Frederiky byla pojmenována i nemocnice, kterou založila Ida Arenhold.\n\nZ prvního manželství s princem Ludvíkem Karlem Pruským, zvaným Luisem, se narodily tři děti:\n\nV druhém manželství s princem \"Fridrichem Vilémem zu Solms-Braunfels\" se narodilo osm dětí, z nichž však čtyři zemřely jako nemluvňata:\n\nZ třetího manželství s Arnoštem Augustem, vévodou z Cumberlandu, pozdějším hannoverským králem, vzešly dvě děti:\n\n"}
{"id": "640482", "url": "https://cs.wikipedia.org/wiki?curid=640482", "title": "Jeff Pilson", "text": "Jeff Pilson\n\nJeff Pilson (* 19. ledna 1959, Lake Forest, Illinois, Spojené státy) je americký basový kytarista, v současné době hraje se skupinou Foreigner, dříve hrál s Ronnie Jamesem Diem ve skupině Dio.\n\nRock Justice\n\nDokken\n\nMichael Lee Firkins\n\nWild Horses\n\nMcAuley Schenker Group\n\nDio\n\nSteel Dragon\n\nLynch/Pilson\n\nWar and Peace\n\nUnderground Moon\n\nGeorge Lynch\n\nForeigner\n\n"}
{"id": "640484", "url": "https://cs.wikipedia.org/wiki?curid=640484", "title": "Gary Rossington", "text": "Gary Rossington\n\nGary Robert Rossington (* 4. prosince 1951, Jacksonville, Florida, Spojené státy) je jedním ze zakládajících členů southern rockové skupiny Lynyrd Skynyrd. Je jediný ze zakládajících členů, kdo v kapele je dodnes. V roce 2015 utrpěl srdeční záchvat, kvůli čemuž skupina musela rušit koncerty. Je také jeden ze zakládajících členů skupiny Rossington Collins Band, kterou na přelomu sedmdesátých a osmdesátých let vedl s dalším členem Lynyrd Skynyrd Allenem Collinsem. Doprovázeli je někteří další členové Lynyrd Skynyrd. Kapela vydala dvě studiová alba.\n"}
{"id": "640487", "url": "https://cs.wikipedia.org/wiki?curid=640487", "title": "Skagit County", "text": "Skagit County\n\nSkagit County je okres nacházející se na severu amerického státu Washington. Při sčítání lidu v roce 2010 čítala zdejší populace 116 901 obyvatel. Okresním městem i největším městem okresu je Mount Vernon. Název nese okres po indiánském kmenu Skagitů. Okres byl vytvořen v roce 1883 vykrojením z okresu Whatcom.\n\nOkres má rozlohu 4 974 km², z čehož 4 494 km² je pevnina a 480 km² voda.\n\n\n\n\nPři sčítání lidu v roce 2000 zde žilo 102 979 lidí, hustota osídlení byla 23/km². Nejčastější rasou byli běloši s 86%, na druhém místě byli původní obyvatelé a asiati s necelými dvěma procenty.\n\nHromadnou dopravu v okrese zajišťuje společnost Skagit Transit, která jej také spojuje s Everettem, Bellinghamem, Whidbeyho ostrovem, Caamañovým ostrovem a trajektem také s Güemesovým ostrovem.\n\n(Seřazená od největšího k nejmenšímu).\n\n"}
{"id": "640489", "url": "https://cs.wikipedia.org/wiki?curid=640489", "title": "Ť", "text": "Ť\n\nŤ (minuskule ť) je písmeno české a slovenské abecedy. Podle znakové sady IPA označuje neznělou závěrovou souhlásku .\n\nV českém abecedním řazení se na ně obvykle nahlíží jako na T bez háčku (podle ČSN 97 6030 z roku 1994).\n\nV češtině se \"ť\" v kombinaci \"ť\"+\"i\" vyskytuje pouze ve slovech romského a čínského původu (např. tchaj-ťi, viz český přepis čínštiny); kombinace \"ť\"+\"í\", \"ť\"+\"e\" ani \"ť\"+\"ě\" neexistují.\n\nSpolu s Ď se jedná o jediná písmena, která mají (při dodržení správné typografie, tedy např. ne při použití psacího stroje) dvě vázané varianty háčku – ve verzále obvyklý háček, v minuskulní variantě tzv. malý háček neboli kličku (de facto malý, těsně přisazený apostrof).\n\nSouhláska má ve slovanských jazycích původem obdobné hlásky, graficky ovšem odlišné, např. „ć“.\n\nŤ má podle ISO 8859-2 pozici 141 velké a 157 malé. V Unicodu se nachází pod kódovým označením U+0164 velké, resp. U+0165 malé.\n"}
{"id": "640490", "url": "https://cs.wikipedia.org/wiki?curid=640490", "title": "Larry Junstrom", "text": "Larry Junstrom\n\nLarry Junstrom (22. června 1949 – 6. října 2019) byl americký baskytarista, dřívější člen skupin 38 Special a Lynyrd Skynyrd.\n\nNarodil se roku 1949 v Pittsburghu, ale později se odstěhoval na Floridu. Zde v polovině šedesátých let založil skupinu Lynyrd Skynyrd, ze které však již roku 1970 odešel. Nahradil jej Greg T. Walker. V roce 1977 se stal členem skupiny 38 Special, ve které působil až do roku 2014, kdy ji opustil kvůli zranění ruky.\n\n"}
{"id": "640491", "url": "https://cs.wikipedia.org/wiki?curid=640491", "title": "Kostel svatých Andělů strážných (Nivnice)", "text": "Kostel svatých Andělů strážných (Nivnice)\n\nKostel Svatých Andělů strážných je římskokatolický chrám v obci Nivnice, okres Uherské Hradiště. Barokní chrám z let 1741–1752 slouží jako farní kostel farnosti Nivnice a je chráněn jako kulturní památka České republiky.\n\nFarní kostel byl vybudován nákladem zdejšího faráře Václava Antonína Czernocha, který po celý život shromažďoval potřebnou částku. Tak v letech 1741–1752 vyrostla pozdně barokní stavba, jež byla 5. listopadu 1752 požehnána místním farářem Josefem Schpluchovským (mecenáš se svěcení kostela nedožil) a dne 5. listopadu 1993 slavnostně konsekrována metropolitou moravským, olomouckým arcibiskupem Mons. Janem Graubnerem.\n\nVe věži kostela se nachází nejstarší památka z roku 1774, zvon umíráček, zdobený reliéfy sv. Rodiny a sv. Barbory, vyrobil jej Valerius Obletter z Olomouce. Sestavu doplňují zvony: Neposkvrněné početí Panny Marie, Božské Srdce Páně, Svatý Cyril a Metoděj a Svatý Anděl strážný, pořízené v roce 1947 a vyrobené v dílně R. Manouška v České u Brna.\n\nRozměry kostela: presbytář je 14,3 m dlouhý, 9,63 m široký a 8,11 m vysoký. Chrámová loď má délku 18,27 m, šířku 11,48 m a výšku 10,5 m. Předsíň kostela je 4 m dlouhá. Celková délka kostela je 36,5 m, výška věže je ke krovnímu okraji 21 m, helma věže měří 19,15 m kříž s bání 1,65 m, celková výška věže je 42 metrů.\n\nV interiéru tvoří hlavní dominantu oltář s dřevěným sousoším Svatého Anděla strážného, který chrání malého chlapce a děvčátko v nivnickém kroji před pádem do propasti. Bylo zhotoveno v sochařství Břetislava Kafky z Červeného Kostelce a pracoval na něm i nivnický rodák Karel Bartek.\n\nZ této dílny pochází také pozlacený svatostánek s křížem a anděly. Jeho součástí byla také soška Panny Marie – přímluvkyně nivnických farníků, jež se stala vzorem sochy Panny Marie postavené vlevo od kostela před farní zahradou v roce 1999 jako připomenutí Milenia roku 2000. Socha z hořického pískovce je dílem sochaře Miroslava Minkse z Velké nad Veličkou.\n\nNa profilované římse oltáře je umístěna plastika sv. Michaela Archanděla s plamenným mečem a andílkem držícím váhy spravedlnosti. Vše je dílem Josefa Winterhaltera. Na stupni uprostřed presbytáře je obětní stůl s velkým křížem a vedle stojí ambon.\n\nNa levé straně presbytáře jsou dveře do sakristie a na oratoř. Vedle dveří stojí kazatelna z umělého mramoru z roku 1790. Je zdobena plastikou Krista uzdravujícího nemocného, která je rovněž dílem zmíněného Karla Bartka. Baldachýn nad kazatelnou nese sousoší Krista s třemi apoštoly – sv. Petrem, Janem a Pavlem. Vše je dílem Benedikta Telčíka. Napravo od sakristie je socha Božského Srdce Páně.\n\nNa protější straně je na zdi postavena socha Panny Marie a vedle ní vchod do Mariánské kaple. Její výzdobu tvoří dřevěný oltář se sochou Panny Marie Lurdské, po bocích se sochami cherubů a svatých Cyrila a Metoděje. Oltář, pod kterým je umístěn Boží hrob, vytvořil Jindřich Petr z Frenštátu pod Radhoštěm. Součástí kaple je také socha sv. Judy Tadeáše od Josefa Kapinuse.\n\nVedle kaple jsou na zdi umístěny sochy svatého Františka a Dominika. \n\nV lodi kostela se nacházejí dva boční oltáře z umělého mramoru, které zhotovil sochař Benedikt Telčík. Na evangelijní straně byl v roce 1793 zřízen oltář zasvěcený sv. Anně. Oltář krášlí sousoší sv. Anny vyučující svoji dceru Marii v přítomnosti sv. Jáchyma Božím zákonům. Po bocích jsou plastiky – vlevo Anna matka Samuelova, vpravo Anna matka Tobiášova, nahoře prorokyně Anna s dívenkou Marií.\n\nDruhý boční oltář sv. Josefa na protější straně byl pořízen v roce 1792. Ústřední postavou je sv. Josef umírající v náruči Ježíše za účasti Panny Marie. Postavy kolem znázorňují tři Božské ctnosti – Víru žena s křížem a kalichem, Naději žena s kotvou a Lásku žena držící srdce. U tohoto oltáře je umístěna křtitelnice z vlašského mramoru. Byla zakoupena díky Křesťanské akademii v roce 1891 a zhotovil ji Ing. Ciani z Prahy.\n\nNa stěnách jsou rozmístěny obrazy Křížové cesty od Františka Šenara. V zadní části lodi jsou umístěny dvě třídílné uzavřené zpovědnice vyrobené místním stolařem Františkem Kadlčkem v roce 1994.\n\nZ předsíně kostela vedou schody na kůr, kde se nachází varhany z roku 1959 obsahující 26 rejstříků a 2222 píšťal. Z kůru vedou další schody ke zvonům a věžním hodinám.\n\nNástěnnou výzdobu tvoří obrazy čtyř evangelistů na stropě nad presbytářem, průčelí zdobí freska Večeře Páně z roku 1947. V roce 1963 byl strop lodi kostela doplněn obrazem sv. Václava se sv. Ludmilou, který nahradil Schenarův obraz Příchod sv. Cyrila a Metoděje na Moravu, a na protější straně obrazem Věrozvěstů sv. Cyrila a Metoděje v pozadí s nivnickou návsí a kostelem. Tyto obrazy namaloval Josef Daněk z Letovic.\n\nVenku před kostelem stojí na pravé straně železný kříž s korpusem z roku 1875 a na levé straně je křížkem z bílých kostek vyznačeno místo, kde stával dřevěný misijní kříž z roku 1930, který byl po opravě kostela v roce 1988 odstraněn. V ohrádce je sousoší Kříže se jmény padlých farníků za 1. světové války.\n\n"}
{"id": "640495", "url": "https://cs.wikipedia.org/wiki?curid=640495", "title": "Rickey Medlocke", "text": "Rickey Medlocke\n\nRickey Medlocke (* 17. února 1950) je hudebník, nejvíce známý jako frontman a kytarista jižansky rockové skupiny Blackfoot. Byl také členem Lynyrd Skynyrd krátce v roce 1970 jako bubeník, ale se vrátil ke skupině až v roce 1996 poté, co ho přizval Gary Rossington.\n\n\n"}
{"id": "640496", "url": "https://cs.wikipedia.org/wiki?curid=640496", "title": "Energetický a průmyslový holding", "text": "Energetický a průmyslový holding\n\nEnergetický a průmyslový holding, a.s. (EPH) je energetická skupina se sídlem v Praze, která byla založena v roce 2009 . Skupina sdružuje více než 50 společností v České republice, na Slovensku, v Německu, Itálii, Velké Británii a Maďarsku. EPH je vertikálně integrovaná energetická utilita pokrývající kompletní hodnotový řetězec: od těžby hnědého uhlí přes výrobu elektřiny a tepla až po distribuci elektřiny a tepla . Majoritním vlastníkem je český podnikatel a právník Daniel Křetínský (94 %), který je dlouhodobě řazen mezi nejbohatší Čechy a v roce 2017 se podle Forbesu stal dolarovým miliárdářem . Zbylých 6 % je rozděleno mezi vybrané manažery společnosti. V současné době zaměstnávají společnosti pod EPH témeř 25 tisíc zaměstnanců.\n\nSpolečnost byla založena v roce 2009 skupinou J&T a PPF jako platforma pro strategické investice v oblasti energetiky .\n\nV prosinci 2013 oznámila společnost PPF, že se s ostatními vlastníky EPH dohodla a zamýšlí jim svůj podíl v holdingu odprodat.\n\nManažerský tým EPH se začal formovat v roce 2001 v rámci divize korporátních investic skupiny J&T pod vedením Daniela Křetínského. Původně byly hlavní pracovní náplní tohoto týmu finanční investice. Poměrně brzy však došlo k transformaci původní vize a tým se stal strategickým investorem se zaměřením na korporátní investice do energetického průmyslu . \n\nNa začátku roku 2017 došlo k dokončení transakce změny majetkové struktury společnosti EPH. Většinovým vlastníkem se po odchodu Patrika Tkáče a private equity fondů partnerů J&T stal Daniel Křetínský (94 %), zbylých 6 % je rozděleno mezi vybrané manažery . Patrik Tkáč by mohl za své akcie získat v přepočtu až 73 miliard korun.\n\nSkupina je od roku 2016 rozdělena na dva základní pilíře - EP Infrastructure, a.s. a EP Power Europe, a.s.\n\nEP Infrastructure v rámci EPH zastřešuje tranzit plynu, distribuci elektřiny a plynu, skladování plynu a teplárenství. EP Infrastructure v rámci těchto segmentů ovládá celkem 12 dceřiných společností v ČR, na Slovensku a v Maďarsku. Kromě majoritního podílu v Pražské teplárenské a v maďarských teplárnách Budapesti Erőmű do ni mimo jiné patří podíly holdingu ve společnosti Eustream, který řídí největší koridor pro dodávky ruského plynu do západní, střední a jižní Evropy a kde jako manažer působí bývalý premiér Mirek Topolánek, či společnosti NAFTA, Pozagas a SPP Storage, které na Slovensku a v Česku provozují zásobníky plynu. Z pohledu klíčového ukazatele EBITDA patří společnost mezi pět největších průmyslových skupin se sídlem v České republice .\n\nEPH drží ve společnosti EP Infrastructure 69% podíl a manažerskou kontrolu. Zbylých 31 % vlastní investiční fond australské banky Macquarie.\n\nDruhou větví holdingu je společnost EP Power Europe, která zastřešuje těžbu uhlí a výrobu elektřiny z klasických a obnovitelných zdrojů. EPPE se kromě toho věnuje i logistice a obchodování s komoditami. Společnost působí na pěti evropských trzích, konkrétně v Německu, na Slovensku, v Itálii, Velké Británii a v České republice.\n\nV Německu vlastní EPPE polovinu akcií společnosti LEAG, která provozuje lignitové elektrárny, které pokrývají téměř desetinu spotřeby elektrické energie Německa. LEAG je rovněž druhou největší německou těžební společností. Dále MIBRAG, který je třetí největší těžební společností, provozuje kogenerační zdroje a větrnou farmu. Na Slovensku se pod vedením společnosti Slovenské elektrárne zaměřuje na výrobu elektrické energie z jaderných, vodních, solárních, uhelných zdrojů s příměsí biomasy. V Itálii provozuje EPPE zařízení pro termální výrobu elektrické energie v rámci EP Produzione. Ve Velké Británii ovládá EPPE černouhelnou elektrárnu Eggborough a elektrárnu Lynemouth připravuje na přechodu na spalování biomasy. V České republice řídí EPPE přepravce stavebních hmot EOP HOKA, společnost obchodující s pevnými palivy EP Coal Trading a firmu EP Commodities, specializující se na trading s uhlím, zemním plynem a ropou.\n\nV rámci svého vyváženého portfolia jaderných, vodních, uhelných, solárních, větrných a zemním plynem a biomasou poháněných elektráren spravuje EPPE elektrárny s celkovou instalovanou kapacitou 22 GWe. Skupina postupně novými akvizicemi roste a již nyní se instalovanou kapacitou řadí mezi 10 největších evropských energetických společností .\n\nEPH drží ve společnosti EP Power Europe 100% podíl.\n\nPřehled společností:\n\n\n"}
{"id": "640504", "url": "https://cs.wikipedia.org/wiki?curid=640504", "title": "Josef Žáček", "text": "Josef Žáček\n\nJosef Žáček (* 26. května 1951, Praha) je český malíř.\n\nStudoval malbu na Akademii výtvarných umění v Praze. Jeho malířská tvorba měla zpočátku blízko k abstraktnímu expresionismu. Postupně, soustředěně vyvíjel vlastní jazyk vycházející ze znaků a figurálních symbolů.\nV jeho obrazech sledujeme často uplatňovaný princip opakování ústředního motivu, který se objevuje několikrát vedle sebe, buď v obrazech řazených jeden po druhém, nebo v kompozici jednoho obrazu. Sled jemně odlišných šablonově totožných motivů se při bližším pozorování projevuje jako polyptych složený z jedinečných výjevů.\n\nJedná se většinou o monumentální monochromní plátna, které slouží spíše k veřejné konfrontaci. Jsou sociálním komentářem své doby; zrcadlí společenské či politické souvislosti. Jeho malba navazuje na odkaz symbolismu i dekadence. Pracuje zásadně v tematických cyklech.\n\nV roce 1988 stál u zrodu pražského centra Galerie mladých, dříve Galerie U Řečických, kde probíhaly nezávislé výstavy mladých umělců a organizované akce bez dohledu státní moci. V lednu 1989 měl v této galerii svoji první samostatnou výstavu abstraktních obrazů na téma Evangelium svatého Matouše.\n\nV roce 1992 se stal kmenovým autorem významné pražské Galerie Behémót.\n\nBěhem svého studijního pobytu v Sant' Abbondiu ve Švýcarsku, v roce 1993, Žáček vytvořil kontroverzní portréty hledaných členů poslední generace Frakce Rudé armády, inspirované událostmi v Bad Kleinen v červnu téhož roku. Amorfně temné portréty jsou tvářemi páriů z policejních plakátů. Cyklus obrazů nazvaný \"Hledání ve ztraceném prostoru\" byly vystaveny v roce 1994 v galérii Béhémot. Autor klade nepříjemné otázky o smyslu a povaze anarchie a terorismu.\nV Galerii hl.m. Prahy vystavil v roce 1995 rozměrnou kompozici \"Madona prosperity\", alegorii na Dürerovu “Růžencovou slavnost”. Novodobá ikonografie má i novodobé atributy. \"Madonou prosperity\" – madonou peněz - ztvárňuje ve znakové podobě výrazný fenomén nové doby: konzumní šílenství s nastupující adoraci peněz.\n\nV cyklu \"Genius loci\" (2004, Galerii kritiků v Praze), který je volným pokračováním předchozího cyklu \"Oči velkoměsta\" představeného v roce 2002, dominuje rozsáhlý obraz siluet černých psů. Autor se zde zabývá proměnou a mizejícím duchem města.\n\nV roce 2011, vystavil v Centru současného umění DOX portréty šesti členů ruské bojové guerilly přezdívaných \"Přímořští partyzáni\", z nich dva jsou již po smrti. Podnětem k namalování souboru s názvem \"Bez komentáře\" byla událost, která se odehrála v roce 2010 na ruském Dálném východě v Primorském kraji. V tomto cyklu se opět projevuje Žáčkova ostrá reflexe radikálních tendencí boje proti mocenské zvůli a totalitním praktikám všech autoritativních režimů. Portréty skupinu teenagerů \"Přímořských partyzánů\" (nejmladšímu je 18, nejstaršímu 23 let) děsí svojí syrovostí a nekompromisně krvavou brutalitou.\n\nDalší významné cykly obrazů : \"Nebeští ptáci\" (1992, 2G, Gegenwart, Berlin), \"Hledání ve ztraceném prostoru\" (1994, Galerie Behémót), \"Až budou lumíci létat...\" (1995, GHMP, Staroměstská radnice), \"Vesmír\" (1997, Behémót), \"Apate\" (1999, Galerie Bayer and Bayer), \"Oči velkoměsta\" (2002, Behémót), \"Sen o apokalypse\" (2007, Severočeské galerii v Litoměřicích), \"Krajina\" (2010, Galerie NoD), \"Šepoty\" (2011, DOX Praha), \"Osamělost\" (2012, Topičův salon), \"Anticorps\" (2017, GHMP, Praha)\n\nLaureát Ceny Revolver Revue za rok 2014.\n\n\n"}
{"id": "640505", "url": "https://cs.wikipedia.org/wiki?curid=640505", "title": "Mickey Finn", "text": "Mickey Finn\n\nMickey Finn nebo také Micky Finn (* jako Michael Norman Finn, 3. června 1947, Thornton Heath, Surrey, Anglie — 11. ledna 2003, Croydon, Surrey, Anglie) byl bubeník a spoluhráč Marca Bolana v jeho kapele Tyrannosaurus Rex (později T. Rex). Často zaměňován s jinými hudebníky podle stejného jména.\n"}
{"id": "640506", "url": "https://cs.wikipedia.org/wiki?curid=640506", "title": "Ramsgate", "text": "Ramsgate\n\nRamsgate je město a přístav v Anglii. Nachází se ve východní části hrabství Kent na břehu Severního moře. Administrativně patří do okresu Thanet. Mezi přístavem a Oostende v Belgii je pravidelné trajektové spojení. Podél pobřeží se u města táhnou písečné pláže. V roce 2001 mělo město 37 967 obyvatel. Hlavním ekonomickým příjmem města je rybolov a turistika, která sestává převážně z příjmu studentů do letních jazykových škol.\n"}
{"id": "640508", "url": "https://cs.wikipedia.org/wiki?curid=640508", "title": "Peter Keys", "text": "Peter Keys\n\nPeter Keys (* 30. května 1965 Burlington, Vermont), vlastním jménem Peter Pisarczyk, je americký klávesista, známý díky své spolupráci s Georgem Clintonem. Na začátku roku 2009 se po smrti Billyho Powella stal novým klávesistou skupiny Lynyrd Skynyrd.\n"}
{"id": "640509", "url": "https://cs.wikipedia.org/wiki?curid=640509", "title": "Gajdušek", "text": "Gajdušek\n\nGajdušek – cimbálová muzika Gajdušek byla založena v září roku 1985 na Základní škole Hukvaldy jako součást dětského národopisného souboru Lašánek. Od roku 1990 nese cimbálová muzika jméno hukvaldského zbojníka Gajdušek. Zakladatelem a uměleckým vedoucím muziky se stal Mgr. Vladan Jílek, který o několik let později (v roce 2001) založil i cimbálovou muziku Pramínky, jejímž místem působení se stala Kopřivnice. \n\nCimbálovou muziku založil v roce 1985 student Pedagogické fakulty Ostrava Vladan Jílek, nejstarší syn Ivy Jílkové, učitelky, zakladatelky a dlouholeté vedoucí souboru Lašánek, cimbalistky cimbálové muziky Souboru lidových písní a tanců Hukvaldy. Při muzice působil pod vedením Pavly Jílkové i pěvecký sbor ve složení: Pavla Jílková, Eva Holubová, Alena Kolibová, Pavla Domčíková, Irena Slunečková, Marcela Vyvialová, Martina Foldynová, Denisa Ryplová, Lucie Vávrová, Jiří Koliba a Robert Vyvial. Místem působení muziky se na dlouhá léta stala Základní škola Hukvaldy. \n\nZákladem kmenového repertoáru cimbálové muziky Gajdušek se staly lidové písně a tance z Lašska, rozšířené o písně z dalších částí Moravy a sousedního Slovenska. Gajdušek má za sebou dlouhou řadu nejrůznějších vystoupení. Natáčel v České televizi i v Českém rozhlase. Cimbálová muzika několikrát vycestovala také do zahraničí (Polsko, Německo, Itálie, Španělsko), zúčastnila se Mezinárodního folklorního festivalu v italském Castilliogne del Lago. Jako zástupci Regionu Beskydy reprezentovali svou vlast na mezinárodním folklorním festivalu v Luance ve Španělsku.\n\nCimbálová muzika Gajdušek spolu s dívčím pěveckým sborem natočila v roce 1994 svou první MC kazetu \"Na ukvalskem zamku\". Na této kazetě jsou nahrány a nazpívány nejkrásnější lidové písničky z Hukvald a nejbližšího okolí.\n\nVladan Jílek – cimbál\nAleš Vyvial – housle prim\nRobert Vyvial – housle 2. hlas\nPetr Domčík – housle kontra\nDalibor Kološ – kontrabas\n\nAleš Jílek – housle prim\nAleš Písařovic – housle 1. hlas\nJaromír Holub – housle 2. hlas\nMartin Holub – housle kontra\nIvo Šulák – kontrabas\nVěra Babincová – cimbál\nAlena Kolibová – cimbál\nSylva Šlosarová – flétna\nVlaďka Kološová – flétna\nEliška Lednická – flétna\n\nPavla Jílková – zpěv, vedoucí pěveckého sboru\nEva Holubová – zpěv\nPavla Domčíková – zpěv\nIrena Slunečková – zpěv\nMarcela Vyvialová – zpěv\nMartina Foldynová – zpěv\nDenisa Ryplová – zpěv\nLucie Vávrová – zpěv\nJiří Koliba – zpěv\n\nOficiální web muziky\n"}
{"id": "640511", "url": "https://cs.wikipedia.org/wiki?curid=640511", "title": "Jindřich Wielgus", "text": "Jindřich Wielgus\n\nJindřich Wielgus (26. února 1910 Karviná – 6. května 1998 Praha) byl český sochař a grafik. Studoval na Uměleckoprůmyslové škole u Karla Dvořáka, na Akademii výtvarných umění v Praze u Otakara Španiela a na Accademia di belle arti v Římě. Ve svém díle se zaměřoval především na motivy z havířského života svého rodného Ostravska. Autor soch \"Vítězný havíř\", \"Návrat domů\", \"Pláč tří Marií\", \"Maryčka Magdonova\", \"Havíř\" (v Kladně), nebo \"Portrét havíře J. K.\" V roce 1989 byl oceněn titulem národní umělec. Chalupu měl v Medonosích.\n\n"}
{"id": "640513", "url": "https://cs.wikipedia.org/wiki?curid=640513", "title": "Bob Burns", "text": "Bob Burns\n\nBob Burns, rodným jménem Robert Louis Burns (24. listopadu 1950, Jacksonville, Florida, Spojené státy – 4. dubna 2015) byl americký bubeník a původní člen jižanské rockové skupiny Lynyrd Skynyrd, ve které zůstal až do roku 1974, ačkoli kapelu na začátku 70. let 20. století načas opustil. Zemřel v roce 2015 při automobilové nehodě.\n"}
{"id": "640514", "url": "https://cs.wikipedia.org/wiki?curid=640514", "title": "Národní jednota severočeská", "text": "Národní jednota severočeská\n\nNárodní jednota severočeská (NJS) byla obranným nacionálním spolkem založeným 22. března 1885. Svým účelem tvořila protipól německého svazu Bund der Deutschen v župních oblastech Elster-Elbe-Gau, Gau Nordböhmen, Jeschken-Iser-Gau a Gau Ostböhmen. Na severu Čech v krajích pražském, žateckém, litoměřickém, boleslavském, jičínském a královéhradeckém podporovala národní, duševní a materiální poměry české menšiny, pořádala přednášky, zakládala knihovny, školy a záložny, nakupovala školní pomůcky. Během první světové války se soustředila na humanitární pomoc, zejména podporu sirotků a sociálně slabých. Za první republiky se práce NJS zaměřila především na německá pohraniční území a na zájmy českých „hraničářů“. Ražením hesla „svůj k svému“ přispívala k radikálnímu nacionalismu, k národnostním konfliktům a propagovala hospodářský a sociální bojkot \"nepřátel\" národa, především Židů a Němců. Po Mnichovu se spolu s dalšími organizacemi zapojila do pomoci uprchlíkům z pohraničí. Po nacistické okupaci se v dubnu 1939 stala součástí Národní matice a jako samostatná organizace zanikla.\nNa severu Čech se v průběhu století utvořily české menšiny v oblasti Žatecka, Třebenicka a Jilemnicka. S postupnou industrializací severu přicházeli od druhé poloviny 19. století do německého pohraničí hlavně čeští horníci (Sokolovsko, Chomutovsko, Mostecko a Žacléřsko), skláři a textilní dělníci (ale i menší část řemeslníků, živnostníků a inteligence) a utvářeli v oblastech s dosud německou populací nové české menšinové obyvatelstvo. Národnostní boj se mezi oběma národy rozhořel nejprve v oblasti školství. V Praze založená Ústřední matice školská (prosinec 1880) byla odpovědí na německou stranou založený Allgemeiner deutscher Schulverein (květen 1880) ve Vídni.\n\nV jižním a jihozápadním pohraničí (se silnější českou menšinou) se Němci na ochranu německého hospodářství sdružili ve spolku Böhmerwaldbund (1884), na který zareagovalo české národnostní hnutí Národní jednotou Pošumavskou (NJP 1884) a pokračovalo s podporou českých menšin v pohraničních oblastech zakládáním dalších obranných jednot. Společným cílem českých na hospodářství a kulturu zaměřených Národních jednot mělo být „”vymanění Čechů ze závislosti na místních německých podnikatelích a vytvoření předpokladů pro politickou práci a národní rozvoj”.\n\nV severním pohraničí na Žatecku, Litoměřicku, Mladoboleslavsku, Jičínsku, Královéhradecku a kolem Prahy následovala dne 22. března 1885 „Národní jednota severočeská”. Němci zde zakládali obranné hospodářské spolky až o necelých deset let později - Bund der Deutschen in Böhmen (Praha 1894), Bund der Deutschen Nordwestböhmens (Most 1894), Bund der Deutschen Ostböhmens (Trutnov 1894). Během prvního roku tvořilo členskou základnu NJS 3 782 členů ve 119 místních odborech a do roku 1889 přesáhl počet členů 10 tisíc. Kancelář NJS sídlila v Praze na Václavském náměstí čp. 34.\n\nDne 22. března 1885 se konala v malém sále Měšťanské besedy v Praze (od roku 2007 Hotel Beseda Praha) první valná hromada NJS, na které přípravný výbor za účasti delegátů a prvních členů schválil spolkové stanovy. Zároveň seznámil účastníky s pozdravnými dopisy: českých studentů z Liberce, Měšťanské besedy z Litoměřic, spolku „Česká přední stráž” z obce Pětipsy, dr. Paříka z Třeběnic, vojenských vysloužilců ze Dvora Králové a dalších. Členy prvního ústředního výboru se stali - dr. Al. P. Trojan, redaktor Anýž, MUC Trojan, P. F. Dusil, archivní adjunkt Fr. Dvorský, knihkupec M. Knapp, MUC Nikrin, MUDr. A. Slavík, redaktor A. Srb, Šmíd, Švácha a redaktor J. Kumer. K tomu zvolilo osazenstvo ještě 3 revizory spolkových účtů. Po dohodě s Národní jednotou Pošumavskou se práce NJS vztahovala na území od západu počínaje Mariánskými Lázněmi přes celý sever až k východu po Lanškrounsko a Poličsko.\n\nZvolený ústřední výbor volil ze svého středu předsednictvo složené ze starosty, místostarosty, 2 jednatelů, 1 pokladníka, 1 zapisovatele a 1 účetního. Menší změny proběhly v roce 1907 a podle stanov tvořili předsednictvo starosta, 2 místostarostové, 2 jednatelé, 1 pokladník a 1 tajemník vedoucí kanceláře. Celý ústřední výbor se nyní skládal ze 36 členů a scházel se jednou měsíčně. Centrální výbor byl rozčleněn do 4 komisí (odborů): organizační, redakční, vánoční a finanční. Od roku 1907-1931 fungoval na ústředí další orgán „Zastupitelstvo jednoty” pro národní a volební záležitosti. Další změny v ústředí proběhly po vzniku Československa. Do předsednictva přibyla opět pozice účetního, tajemníka nahradil ředitel kanceláře a pro účely pozemkové reformy NJS zřídila 5. komisi „pozemkovou”. Od roku 1932 sestával ústřední výbor ze 40 členů (volební období 4 roky), z 1 zástupce pro Prahu (volební období 2 roky), z 1 správce domu v Praze Na Zderaze čp. 5, 1 stavebního referenta a 5 dalších členů ústředního výboru.\n\nNa valné hromadě 2. května 1901 přijali její účastníci organizační členění nižších jednotek. NJS pracovala následně ve 12 územních sborech: 1. rakovnicko-lounském, 2. podkrušnohorském, 3. roudnicko-mělnickém, 4. mladoboleslavsko-turnovském, 5. semilsko-železnobrodském, 6. jilemnicko-jičínském, 7. hradecko-trutnovském, 8. náchodsko-polickém, 9. žambersko-lanškrounském, 10. litomyšlsko-polickém, 11. polabském a 12. pražském. S narůstající členskou základnou došlo v roce 1929 k novému členění do 14 sborů a mnohem většímu počtu okrsků:\n\n\nK založení místního odboru bylo zapotřebí 20 členů z místa a okolí. Místní výbor se skládal z předsedy, místopředsedy, jednatele a pokladníka, ve větších místech ještě z knihovníka a zapisovatele. Scházel se čtvrtletně v jednoročním volebním období. Existovaly odbory smíšené, mužské, ženské, pro mládež nebo akademické. Za první republiky vznikla síť „hraničních stráží”. Místní odbory na českém území si braly pod patronátní péči odbory na jazykové hranici či přímo na německém území, proto se jim také říkalo „ochranitelky”. Členy spolku stanovy po roku 1932 dělily na přispívající, činné, zakládající a čestné. Přispívajícím členům stanovil ústřední výbor výši příspěvků a zápisného, činní se povinně zavazovali k plnění cílů NJS a k placení jednoročního příspěvku 2 koruny (sociálně slabí 1 korunu). Zakládajícím členům byl jednorázový poplatek zvýšen ze 400 na 1 000 korun nebo mohli zaplatit 200 korun tzv. pozemkový příspěvek. Mezi čestnými členy figurovala jména: MUDr. Václav Pařík z Třebenic, Karolína Světlá, dr. Alois Pravoslav Trojan, MUDr. Václav Šamánek z Liberce, Václav Strejcovský, statkář z Blahotic u Slaného a po roce 1918 prezident Tomáš Garrigue Masaryk, ministr Gustav Habrman, starosta NJS a senátor Emanuel Hrubý, Alois Jirásek, ministerský předseda dr. Karel Kramář, poslanec Jiří Stříbrný a další.\n\nV 80. a 90.letech 19.stol. zveřejňovala NJS své články a zprávy v lokálních českých listech. Nakonec přistoupila k vydávání vlastního měsíčníku „Věstník národní jednoty severočeské”. Jeho první číslo vyšlo v Praze v říjnu 1900. Za vydavatelskou a redaktorskou práci byl zodpovědný Václav Hübner a od II. ročníku JUDr. Josef V. Štumpf. Obsahoval organizační pokyny a zprávy, úvahy na téma české menšiny, školství, kultury, literární rozbory, výroční zprávy a zápisy valných hromad NJS. Jednota využívala i menšinového tisku - „Trutnovský věstník”, „Český Sever”, „Naše menšiny” (1920-1937, od r. 1937-1938 Naše hranice) či listy Akademického odboru NJS „Přátelům českých menšin na severu”. Od roku 1907 vycházel věstník pod názvem „Stráž severu” a od roku 1923 došlo ke sloučení tiskovin vydávaných až do roku 1939 pod názvem „Hraničář”.\n\nV oblasti menšinového školství spolupracovala s Ústřední maticí školskou (ÚMŠ), úzkou spolupráci vyvíjela na Podbořansku a na společném hraničním pásmu s Národní jednotou Pošumavskou, dále s Národní jednotou pro jihozápadní Moravu v Brně, Národní jednotou pro východní Moravu v Olomouci, Československou jednotou v Praze, s národní organizací Maticí opavskou a Slezskou maticí osvěty lidové na Těšínsku a Hlučínsku. Úzká spolupráce probíhala také s obcí Sokola. Po vzniku Československa a rivalitě různých podobně pracujících spolků podala NJP návrh na svaz všech obranných spolků, který byl v roce 1922 ustanoven pod názvem Svaz národních jednot a matic. Svaz sídlil v místnostech NJS v Praze v ul. Spálená čp. 26.\n\nJednatelské knihy místních odborů prozrazují, že na běžném programu jednání se řešila národnostní situace v okolních obcích, prodej a koupě nemovitostí v německých oblastech, kdy se jednota snažila, aby majetek přešel do českých rukou. Probíral se stav obecních knihoven, připravovaly se přednášky a probírala se podpora českých menšin v oblastech zájmu. I když se činnost Jednoty odvíjela i na pomezí a na českém území, hlavní aktivita směřovala do tzv. poněmčeného území.\n\nPřestože stanovy politické působení nedovolovaly, práce NJS byla silně ovlivněna politickými stranami Mladočechů, Státoprávní stranou a Českými socialisty. Za 1. republiky měla Jednota blízko k stranám zastávající český nacionalismus. Spory se objevovaly se sociálními demokraty a zejména komunisty.\n\nNárodní jednota Severočeská prováděla za Rakouska-Uherska tzv. soukromé sčítání lidu. Při sčítání lidu v roce 1921 vyvíjela tlak na Čechy hlásící se k německé národnosti. Zasahovala také do voleb do obecních zastupitelstev na jazykové hranici (Třebenicko, Rýdrovice na Lanškrounsku) a přímo v německých oblastech jako například na Mostecku. Za první republiky také v Praze zřídila poradenskou službu „Samosprávnou poradnu” (volby a samospráva), pořádala samosprávné kurzy a radila v otázkách samosprávy i v nové rubrice v časopise Hraničář.\n\nNJS se zasazovala o užívání českého jazyka na úrovni krajských soudů v Mostě, Chebu, Litoměřicích a v České Lípě. Na Jubilejní zemské výstavě v Praze (1891) se jí podařilo prosadit stánky českých menšin, ale pořádala i krajinské výstavy na pomezí (Turnov, Železný Brod). Účastnila se oslav 300. výročí narození Jana Amose Komenského a Národopisné výstavy v Praze. Během první světové války se podílela skrze důvěrníky na zřizování národních výborů a po převratu se podílela společně se Sokolem na obsazování německého pohraničí.\n\nÚstřední výbor NJS připravoval podklady pro mírová jednání v roce 1919, kde líčil nesmyslnost německých provincií a vyzdvihoval práva čs. státu na poněmčená území. Podporoval také myšlenku zestátnění německých dolů, lázní a průmyslu. Během světové hospodářské krize vystupovali členové pouze na podporu českého dělnictva a zastávali názor, že za jejich sociální problémy mohou „němečtí kapitalisté”. V době Henleinovského hnutí zřídila „Hraničářský klub čs. studentstva” při NJS, který vyvíjel národnostní aktivity na jazykové hranici, ale i v německých oblastech. Po Mnichovu pomáhal se stěhováním „hraničářů”, aktivních členů obranářských spolků a aktivistům podílejících se na tzv. „čechizaci” pohraničí do zbytkového Československa.\n\nZpočátku své činnosti poskytovala hraničářům levné úvěry ze své pokladny, ale pro velkou ztrátovost přešla NJS pouze k poskytování ručení. Na pomoc odbytu českých výrobků zřídila v Praze tržnici. Podporovala rozvoj českých družstevních záložen Kampeliček v obcích a městech: Terezín, Třebenice, Liberec, Postoloprty, Jablonec nad Jizerou, Ústí nad Labem, Hodkovice, Liběchov, Český Dub, Duchcov s filiálkou v Teplicích, Most, Český Šumburk, Litoměřice, Přepeře, Trutnov a Lovosice. V roce 1910 založila v Praze vlastní záložnu s názvem «Otčina» a pro její neúspěšnou činnost ji nahradila v roce 1924 česká pozemková společnost «Terra». Kvůli přerušení mezinárodního obchodu pomáhala během války lidem bez práce jako např. podkrkonošským sklářům a tkalcům. Vedle toho se snažila o udržení nemovitého majetku, částečně zakoupeného na úvěr, který vyžadoval pravidelný přísun peněz.\n\nNa jedné straně zabraňovala prodeji českého majetku Němcům a na druhé straně ze zřízeného „pozemkového fondu” vykupovala majetek na německém území, zvláště v těch případech, kdy nesehnala českého kupce nebo pokud o majetek neměl zájem nějaký z hraničářů (činžovní domy, pozemky, budovy pro školy, hostince atp.). NJS pomáhala stavět národní domy a budovala spolkové místnosti pro národní obrannou činnost. Z velkých hospodářských počinů se jí podařilo zřídit český cukrovar, pivovar a mlékárnu v Bohušovicích, Severočeskou tiskárnu v Ústí nad Labem, koupila zřídlo minerální vody u Lázní Kynžvart a založila „Severočeské závody knihkupecké a papírnické” v Praze. Zemědělská pomoc byla pro NJS jen okrajovou záležitostí. Ponejvíce ve východních Čechách pomáhala s nákupem strojů a hnojiv. Dále podporovala zestátnění německé železniční dráhy a labské paroplavby či vlastnila podíly v družstevní sklárně „Lidrusk” v Libkovicích u Duchcova a v pivovaru v Rokytnici nad Jizerou. Zprostředkováním práce jako tomu bylo u Bund der Deutschen se v takové míře Národní Jednoty nezabývaly a sem tam okrajově pomohly zaměstnat mladé české obyvatelstvo.\n\nPro sociální práci byl založen při NJS spolek «Svépomoc». Za války pomáhala rodinám jejichž živitelé byli na frontě nebo byli jinak postiženi persekucí úřadů. Zřídila fond pro sirotky po padlých vojácích. Informovala rodinné příslušníky vojáků o jejich právech a možnostech a navazovala pro ně kontakt s «Českou zemskou komisí pro ochranu dětí a péči o mládež», která poskytovala podporu válečným sirotkům a vdovám z pověření úřadů. Po odstoupení pohraničí v roce 1938 organizovala se Sokolem, Českým srdcem, Zemskou péčí o mládež a Červeným křížem přechodné bydlení pro uprchlíky a společně s „Ústředním sociálním úřadem města Prahy” založila „Výbor pro pomoc uprchlíkům”, který provozoval u poštovní spořitelny účet „Pomoc uprchlíkům“. NJS se pak některým z nich snažila hledat práci nebo jim poskytnout finanční výpomoc.\n\nSociální výpomoc poskytoval spolek „Svépomoc” především dělníkům, drobným řemeslníkům, živnostníkům a chudým rolníkům či zemědělským dělníkům na území s převahou německého obyvatelstva. Jednorázové podpory dostávali také horníci během stávky nebo při výluce z práce či pozůstalí po hornících zemřelých při důlních katastrofách (důl Jupiter u Třebušic). Dále se zaměřoval na české občany propuštěné z práce nebo vyhozené z bytu za obranářské aktivity během sčítání lidu, zakládání českých škol nebo během obecních voleb (Liberec, Svatava, Ervěnice). Vánoční sociální činnost sestávala z darů (šatstvo a obuv) a vánočních nadílek dětem sociálně slabých hraničářů, pro které také pořádal spolek výlety do hlavního města a na zajímavá místa v Čechách. Zakládal tzv. „feriální osady” pro prázdninové pobyty českých dětí z pohraničí u českých rodin na venkově. V Dubé koupila NJS objekt pro ozdravovnu hornických a dělnických dětí.\n\nPo vzniku Československa se zaměřovala na právní pomoc českým lidem žijících v německém prostředí, kterou poskytovali například dr. Štumpf, dr. Baxa, dr. Matys v Praze, dr. Hansgirg, dr. Brož v Litoměřicích, dr. Just v Trutnově, dr. Čermák v Českém Dubu, dr. Hliňák v Liberci, dr. Stejskal v Duchcově a dr. Horlivý v Mostě.\n\nMístní odbory pořádaly plesy, zábavy, výlety nebo divadelní představení a jejich cílem bylo získání širokého publika. Velký význam hrálo i pořádání národních slavností s lidovými písněmi, tanci a zvykoslovím. Na venkově se těšilo ochotnické divadlo velké oblibě. Místní odbor Národní jednoty severočeské v Zákupech se scházel v restauraci Modrá hvězda (na rohu dnešní Gagarinovy a Borské ulice) a zde byl také 25. června 1923 založen nejstarší ochotnický kroužek na Českolipsku. Ústřední výbor zajišťoval finanční prostředky na jeviště. Zvláště dámské odbory se věnovaly loutkovému divadlu. Za první republiky koupila NJS i několik biografů na německém území.\n\nMenšinové školství se řídilo až do konce Rakouska-Uherska školským zákonem ze 14. května 1869, č. 62 ř. z. Podle § 59 se menšinová škola mohla zřídit pouze v tam, kde (v obci a jejím blízkém okolí) byl pětiletý průměr počtu dětí školou povinných větší než 40. Na základě takového zjištění pak o zřízení školy rozhodla sice zemská školní rada, ale o provoz školy se musela postarat obec. Proto se zemská školní rada obracela na obecní zastupitelstvo a jeho místní školní radu a postupovala podle jeho vyjádření. Je nasnadě, že v německých obcích se tomu zastupitelstvo bránilo a nemínilo zřízením české školy zatěžovat rozpočet obce. Pokud už českou školu zřídit muselo, stávalo se, že ji umístilo do nevyhovujících objektů, do kterých jen s donucením okresní inspekční komise následně investovalo. V případě zamítnutí se snažila Ústřední matice školská zajistit budovu (pronájem či koupě) a následně zde vybudovat školu privátní (matiční), která byla ale plně v její režii a zatěžovala omezený rozpočet spolku. Následně pak společně s NJS vedla s úřady boj o její zveřejnění (zestátnění), čímž by opět přešlo financování školy na místní obec. Německá strana na zasílání českých děti do „matičních” škol reagovala propouštěním českých dělníků z práce nebo celou rodinu i s dětmi vyhodila z bytu.\n\nO zřizování menšinových českých školy se vedly dlouhé spory a byly doprovázeny všelijakými praktikami na obou stranách. Právě o české nezaměstnané dělníky nebo rodiny bez přístřeší se starala NJS nebo pomáhala ÚMČ v boji s úřady a přebírala starost o školy veřejné (obecní), pokračovací a odborné. Nejostřejší boje se vedly v Ústí nad Labem, v Liberci a Podmoklech v Děčíně, ve Svatavě a v Ervěnicích. Po masivním vyhazování českých horníků z práce a z bytu ( 120 českých rodin - 500 osob včetně nemocných a dětí žilo po řadu týdnů v okolních lesích a polích) zakoupily Ústřední matice školská a Národní jednota severočeská 26. června 1907 osm Valentových domů, „aby se rodiny, které stále tábořily na ulici, měly kde ubytovat”. Na konci roku 1908 se podařilo dosáhnout nařízení c. a k. okresního hejtmana v Chomutově. ÚMŠ společně s NJS získaly v Ervěnicích předsálí tanečního sálu v hostinci U města Prahy (dříve Austria) a od 1. března 1909 navštěvovalo českou veřejnou školu 66 hochů a 51 dívek.\n\nV roce 1902 slavila NJS úspěch s měšťanskou školu v Třeběnicích na jejíž finanční sbírku vydala pohlednice, „Poslední řeč dr. Paříka”, sbírku básní a písní Filipa Drhy „Na sporné půdě”. Podobně otevřela i měšťanskou školu v Jablonci nad Jizerou, které obstarala školní pomůcky nebo v Mostě, Duchcově a Českém Dubu, pokračovací školy v Liberci, Mostě a Bohušovicích či hospodářskou školu v Terezíně. Ochranou ruku držela i nad školami zřízenými jako třeba v Bělé pod Bezdězem a ve Dvoře Králové. Místní odbory NJS zřizovaly na školách „polévkové ústavy” nebo hradily chudým dětem celé obědy. Po vydání školského zákona v roce 1919 se situace podstatně změnila, veškeré matiční školy převzal a nadále o životě privátních škol (zřízených německým spolkem Deutscher Schulverein) rozhodoval stát. Pro NJS to znamenalo do budoucna podporu chudých žáků v hraničářských školách (stravování, jízdné, školní pomůcky) a dále bojovat za lepší umístění škol.\n\nV roce 1885 založila NJS na návrh ústředí knihovní odbor a mezi první dárce knih patřili profesor Studnička, pokladník Knapp a redakce časopisu Politik. Hned v prvním roce disponovala v 10 místních odborech 1 296 svazky a za 40 let svého působení se mohla pochlubit v 547 odborech 75 298 knižními díly. Nejčastějším typem se staly knihovny lidové pro širokou veřejnost a běžně nabízely něco kolem 100 svazků, které na požádání ústředí vyměňovalo. Žákovské knihovny s 30-100 svazky poskytla NJS školám na jazykové hranici natrvalo. Divadelní knihovny vlastnily odborům s ochotnickým divadlem. Hospodářské knihovny sehrály hlavní roli ještě před rozmachem zemědělských časopisů. České tiskoviny zasílala do místních odborů NJS zdarma a ve větších městech zřizovala čítárny. Před Velkou válkou vycházela edice „Epištoly pro lid” (např. Hrnčíř František - Kam máme do školy své děti posílati?, Nákladem Národní Jednoty Severočeské, 1896)\n\nVydávala vlastní knihy (např. \"O Boženě Němcové\", \"Potřeba osobního úvěru pro rolnictvo a záložny Raiffeisenovy\", \"Poučení o práci místních odborů\") a časopis \"Stráž na Severu\". Roku 1892 vydala společně s Národní jednotou pošumavskou brožuru \"Vlastenecké poslání\", kde obě organizace vyzývaly rodiče a venkovské učitele k zajištění kvalitního návazného vzdělání pro děti, končící základní školní docházku. Zdůrazňovaly, že nekvalifikovaná práce v domácím hospodářství, u které tehdy skončila řada dospívajících, je výhodná jen krátkodobě a v delší perspektivě vede k bídě. Jako nejlepší alternativu doporučovaly učení u renomovaného, dobře vybraného řemeslnického mistra. Po vzniku Československa vydala vláda dne 22. července 1919 zákon o veřejných knihovnách obecních č. 430/1919 Sb. a NJS pomáhala budovat obecní knihovny, jejichž základ tvořily knihovny lidové.\n\nPřednáškové činnosti se od počátku věnovali hlavně učitelé a členové ústředního výboru. Hned po založení za cenu jízdného spolupracoval s ústředím v Praze učitel Emil Řezáč z Duchcova a po založení spolku jezdila po Teplicku „Jednota českých učitelů z Duchcova a okolí”. Na Mostecku pořádal přednášky spolek „Budeč podkrušnohorská” s mosteckým učitelem Eduardem Štorchem a na Hronovsku působil taktéž učitelský spolek. Na jazykové hranici a na německých územích převládaly přednášky z české historie či literatury (Jan Hus, Jan Žižka, Jan Amos Komenský, František Ladislav Čelakovský, František Palacký nebo Karel Havlíček Borovský, Všeruská slovanská etnografická výstava v Petrohradě, situace na Balkáně), naopak na českém území měly agitační charakter za účelem rozšíření členské základny. Samozřejmě nechyběly ani proslovy k volbám, sčítání lidu, domovskému právu nebo k zemědělství.\n\nOslavy 50. výročí jejího založení v roce 1935 byly zastíněné vítězstvím nacistů v Německu a narůstající agresivitou henleinovců. V českém tisku se v té souvislosti objevovaly názory, že 28. říjen dosud „hraničáři“ příliš nepocítili, láska k Němcům zašla příliš daleko a organizace typu N.J.S. mohou sehrát důležitou roli při obraně státu, proto potřebují podporu všech Čechů.\n\nPo Mnichovu se území NJS dělilo do 35 okrsků. Svaz národních jednot a matic vláda jako přebytečný zrušila a výnosem ministerstva vnitra dne 4. dubna 1939 byla činnost jednot a matic zastavena a ze šesti organizací (Národní jednota severočeská, Národní jednota pošumavská, Národní jednota pro jihozápadní Moravu, Národní jednota pro východní Moravu, Slezská matice osvěty lidové a Matice opavská) vytvořen svazek Národní matice fungující při Národní radě české, jehož předsedou se stal Jan Kapras. NJS provedla účetní uzávěrku a likvidaci spolku 30. června 1939. Úřad říšského protektora 15. června 1943 Národní matici na příkaz K. H. Franka definitivně zrušil a její majetek propadl Třetí říši. Dům v Praze Na Zderaze čp. 5 sloužil nadále kriminální policii (v roce 1942 bylo oddělení kriminální služby začleněno do Kriminální ústředny v Praze, kterému byly podřízeny útvary policejní i četnické).\n\nPo květnových událostech v roce 1945 vyzval Svaz jednot a matic místní organizace k vyzvednutí svých archivů u policie a oznámil policii obnovení své činnosti. Ze strany vlády a státu se ale setkal s velmi rezervovaným postojem a příslušné orgány činnost Svazu jednot a matic oficiálně neschválily. Přesto se začala NJS za pomoci svých důvěrníků, okresních a místních správních komisí nebo skrze ONV a MNV ujímat svého majetku v pohraničí. Představa Svazu jednot a matic o členství v „Úřadě pro osidlování pohraničí” byla zmařena vydáním Benešových dekretů ze 17. července 1945 o jednotném řízení vnitřního osídlení (doplněný dekretem z 20. července 1945 o osídlení zemědělské půdy Němců, Maďarů a jiných nepřátel státu) a v zápisech se množilo rozčarování ze státních kroků a výtky k postojům KSČ. Podle dekretu č. 81 Sb. musel nyní svaz o povolení činnosti znovu požádat. Zemský národní výbor sice vzal jeho činnost na vědomí, ale zároveň ministerstvo vnitra dodalo, že o další činnosti matic, jednot a podobných organizací bude jednat s politickými vládními stranami.\n\nSjezd Valné hromady NJS se konal v malém sále Měšťanské besedy v Praze 3. března 1946 a Edvard Beneš byl v prvních bodech programu zvolen čestným členem NJS. Mezi hosty promluvil i komunista Erik Kafka. Po zvolení ústředního výboru a předsednictva obtíže s fungováním NJS nepřestaly. Ze zpráv jednatelů byl viditelný jak nezájem „novoosídlenců” v pohraničí tak i některých starých hraničářů. Práci v pohraničí stěžovala velká nevraživost mezi starousedlíky (žijící zde před rokem 1938) a novými osídlenci. Trnem v oku se stala novému obyvatelstvu zejména smíšená manželství. NJS započala spolupráci s Osídlovacím úřadem a Fondem národní obnovy. Restituce matic a jednot však postrádaly právní podložení a NJS podala v této záležitosti intervenci na ministerstvu vnitra. Od počátku roku 1947 se začal objevovat politický tlak na odstoupení předsedy Jožky Davida, na což upozorňoval jednatel architekt Budinka. Dne 27. února 1948 rozhodli zástupci NJS dr. Schlecht, Panýr, Třebícký, Pechar, dr. Müller, ředitel Korynta, jednatel NJS Kypr a jednatel NJŠ Šulc o ustanovení akčního výboru národních jednot a matic. Do ústředního akčního výboru Národní fronty navrhli členy Budinku, Pechara a dr. Hájka. Architekt Budinka podal návrh na prověření nezávadnosti všech členů ústředního výboru NJS (Vajs a Třebícký následně nastoupili zdravotní dovolenou). Vytvořením akčního výboru Národní fronty (AV NF) byla ukončena nejen samostatná činnost NJS, ale i všech ostatních jednot a matic.\n\n\n\n"}
{"id": "640515", "url": "https://cs.wikipedia.org/wiki?curid=640515", "title": "Kross", "text": "Kross\n\nKross může být:\n"}
{"id": "640519", "url": "https://cs.wikipedia.org/wiki?curid=640519", "title": "Hra na kuře", "text": "Hra na kuře\n\nHra na kuře (angl. \"Game of Chicken\") je strategická hra, která modeluje konflikt, a jedním ze základních modelů teorie her. Ve hře, ve které každý sleduje svůj zájem, jde o to, kdo v konfliktní situaci podlehne nátlaku a stane se tak „kuřetem“ (angl. \"chicken\") čili slabším. Účastníci hry jsou obvykle dva, volí tah současně a nemohou se domlouvat (nekooperativní hra). Zájmem hráčů je přitom zvolit opačnou možnost (antikoordinační hra) než soupeř.\n\nHru „kuře“ lze vysvětlit na následující situaci: dvě auta jedou proti sobě v jednom jízdním pruhu. Řidič může buď strhnout řízení a druhému se vyhnout, nebo pokračovat v jízdě. Pokud neuhne žádný z řidičů, bude mít rozhodnutí pro oba řidiče fatální důsledky, jelikož se vozidla srazí. Pokud uhne jeden řidič, oba přežijí, ale uhnuvší řidič se projevil jako slabší (kuře). Pokud uhnou oba řidiči, oba přežijí, ale jeden ani druhý nezískají prestiž.\n\nJednání „kuřete“ není riskantní, kdežto pokračování v jízdě je značně riskantní, ale slibuje větší zisk. Předpokladem je, že hráči se chovají racionálně. To znamená, že se snaží maximalizovat užitek nebo naopak minimalizovat ztrátu. Pokud se užitek i ztráta dají vyjádřit čísly, lze vypočítat celkově lepší strategii. Je-li však riziko absolutní, nemá výpočet pro hráče velký význam. Standardní model v běžné formě hry je charakterizován maticí – dva hráči, kteří mají k dispozici dvě různá jednání.\nČísla v matici znamenají zisk nebo ztrátu prvního a druhého hráče.\n\nJiným příkladem je hra „jestřáb–holubice“ (angl. Hawk dove game). V konfliktu o potravu si každý z účastníků může vybrat buď cestu smíru (holubice), nebo pokračovat v konfliktu (jestřáb). Model jestřáb–holubice se běžně užívá v biologii a evoluční teorii her. Z teoretického pohledu představují hry „kuře“ a „jestřáb–holubice“ stejný model a fungují na stejném principu.\n\nMyšlenku dvojí strategie v konfliktu a důsledků strategie vyjadřuje Hérakleitův zlomek:\n\nTuto myšlenku rozvedl německý filosof Friedrich Hegel ve slavné pasáži „Pán a rab“ knihy \"Phänomenologie des Geistes\" (1807; česky \"Fenomenologie ducha\", 1960).\n\nPočátek teorie her jako vědní disciplíny spadá do 40. let 20. století. Roku 1944 poprvé vyšla publikace maďarského matematika Johna von Neumanna a německého ekonoma Oskara Morgensterna \"Theory of games and economic behavior\", která se stala základním dílem teorie her. První myšlenky formuloval von Neumann již v roce 1928 v práci \"Zur Theorie der Darstellungen kontinuierlicher Gruppen\". Teorie her tak vznikla jako sociologický, statistický a také ekonomický nástroj k modelování a jednoduché interpretaci chování jedinců v různých situacích, v závislosti na počtu účastníků a na jejich preferencích.\n\nNashova rovnováha (angl. Nash equilibrium) je situace v teorii her (žádný z hráčů nemůže jednostrannou změnou zvolené strategie vylepšit svoji situaci) pojmenovaná po Johnu Forbesovi Nashovi, který dokázal, že každá konečná hra má alespoň jedno takové řešení. \n\nKdyž půjdeme po stopách jednotlivých modelů, zjistíme, že první zkonstruovaný model bylo „vězňovo dilema“, jež se poprvé objevilo v poznámkách Howarda Raiffy (rukopis). Jeho dílo rozvinula společná práce Melvina Drashera a Merilla Flooda v roce 1952. Oficiálně standardizoval a pojmenoval „vězňovo dilema“ už Albert William Tucker.\nHra „kuře“ (také známá jako „jestřáb–holubice“) přišla později. Její rámec byl poprvé vytvořen Howardem Raiffou v roce 1957. Ještě později přišly na řadu „aukce“, kterým se věnoval William Vickrey.\n\n\nDvoumaticové hry jsou hry, ve kterých je počet hráčů vyjádřen množinou\na prostory strategií S1, S2 jsou konečné množiny. Při volbě strategií je výhra prvního hráče\n\na výhra druhého hráče\n\nkde \"u, u\" jsou výplatní funkce. \n\nDvojice strategií se nazývá rovnovážný bod, když platí\n\na zároveň\n\nPokud ve hře není rovnovážný bod, problém odstraňují tzv. smíšené strategie. Ty udávají pravděpodobnosti, s nimiž hráči volí své jednotlivé ryzí strategie (prvky množin S, T). \n\nSmíšené strategie jsou vektory pravděpodobností p, q, pro které platí\n\nSmíšená strategie tedy každému hráči stanovuje vektor, jehož \"i\"-tá složka udává pravděpodobnost, s níž hráč volí \"i\"-tou strategii ze svého prostoru strategií. Nash také tvrdí, že ve smíšených strategiích má každá hra aspoň jeden rovnovážný bod p*, q*.\n\nNěkteré dvoumaticové hry mají dva a více rovnovážných bodů, ať už v ryzích, nebo ve smíšených strategiích. Nechť je rovnovážný bod q, p hry G, pro který platí\npro libovolný rovnovážný bod (r, s) hry G. Potom se nazývá \"dominujícím rovnovážným bodem\" hry G.\n\nNejčastějším příkladem hry s více rovnovážnými body je hra „bitva pohlaví“ („Battle of Sexes“ či „Bach or Stravinsky“, „BoS“).\n\nPrincip hry vychází ze základního boje mezi nátlakem a ústupkem, jak ho známe například z vyjednávání. Z hlediska Strategie strategie a užitku má hra nejblíže k předchůdci, hře „vězňovo dilema“.\n\nVe hře „vězňovo dilema“ určuje C kooperativní strategii, protože volba této strategie u obou hráčů ústí v tichou spolupráci, která přináší oběma hráčům maximální společný užitek. D označuje strategii podvádění, užitek R je cena za kooperaci. Hráč však zvažuje možnost T, jež pro něj představuje určité pokušení kvůli maximálnímu užitku ze hry. Písmenem S je označena možnost, že daný hráč nebude podvádět, ale jeho protihráč podvádět bude. (Bude pro jednostrannou kooperaci; takový hráč je ve hře označován také jako „naiva“ nebo „světec“.) Poslední možností hry je možnost P, tzn. absolutní nekooperace: ve hře podvádějí oba hráči. Podobně určená je také hra „kuře“. Nicméně najdeme zde několik rozdílů.\n\nZákladní rozdíl je, že ve hře „kuře“ je užitek S vždy větší než P, zatímco ve „vězňově dilematu“ je užitek P větší než S. U „vězňů“ je strategie D oproti C dominantní a vede k samotnému dilematu, kdežto u „kuřete“ ani jeden z hráčů nemá dominantní strategii. Opravdu nejlepší strategií pro jednoho hráče hry „kuře“ je totiž D s odezvou C (nátlak) spojený s ústupkem hráče 2. To hráči 1 přináší nejvyšší užitek. Nicméně hra „kuře“ se těžko rozhoduje sama o sobě. Pokud hráč 1 předpokládá, že hráč 2 je „zbabělec“, a tudíž zvolí strategii D (C je minimax strategie – minimalizuje ztráty), musí být ve své volbě stále obezřetný. I když volí odvážnou strategii, která vede k zaručeně vyššímu užitku, musí stále předpokládat, že hráč 2 nezahraje strategii D, jelikož v případě, že by oba hráli D, budou důsledky pro oba hráče ty nejhorší možné.\n\nNejčastějším argumentem pro strategii ústupku je skutečnost, že když hráč 1 pevně trvá na své volbě nátlaku a tuto volbu předem deklaruje, bere tím \"de facto\" možnost volby hráči 2, a může tak hrát bezpečně strategii nátlaku. A tak Herman Kahn (1965) uvádí, že při hře „kuře“, obzvláště na silnici, nezbývá proti řidiči, který je odhodlán ze směru neuhnout, nic jiného než strhnout volant a zabránit tak srážce vozidel. Podle modelu nekooperativní hra nedává příležitost ke komunikaci účastníků. Jenže hra probíhá, a může se tedy stát, že oba řidiči jsou sice pevně odhodláni z cesty neuhnout, ale když se k sobě auta blíží, oba strhnou volant v téže chvíli a stejným směrem, takže srážce stejně nezabrání.\nZpět k rozdílům mezi hrami „kuře“ a „vězňovo dilema“. Všimněme si, že matice užitku u hry „vězňovo dilema“ má jeden rovnovážný bod, a to v D-strategiích obou hráčů. Rovnovážný bod se nachází tam, kde hráč nemůže zvýšit svůj užitek změnou strategie. Ve hře „vězňovo dilema“ je tedy jeden rovnovážný bod skládající se ze strategií D, D. Ve hře „kuře“ jsou však dvě rovnováhy, a to v kombinacích strategií C, D, respektive D, C. Když někdo tvrdí, že hra má mít řešení, pak se tedy v těchto dvou hrách zásadně neshoduje. „Vězňovo dilema“ má jedno řešení v poli IV., kdežto „kuře“ má dvě správná řešení v matici v polích II. a III. Lze namítnout, že řešení symetrické hry nesmí být ve prospěch jednoho hráče (podle formální teorie her jsou hráči, kteří proti sobě hrají, z psychologického hlediska totožní). Potom ovšem hra „kuře“ správné řešení nemá, jelikož by se oba hráči chovali totožně a nepřipouštělo by se, že by jeden dal druhému přednost nebo naopak.\nKromě dvou zmíněných stavů rovnováhy má „kuře“ ještě jeden rovnovážný bod, který neupřednostňuje žádného hráče. Nechme každého hráče vybrat strategii podle následující pravděpodobnosti:\nZ nerovnosti součtu užitků R a součtu užitků S a T můžeme vyvodit, že \"p(c)\" spadá do intervalu nula až jedna. Je prokázáno, že dokud jeden z hráčů hraje smíšenou strategii danou rovnicí (1), nedovoluje druhému hráči předjímat jeho strategii D, a tím získat silnou výhodu v maximalizaci užitku. Zároveň touto strategií zabraňuje možnému defektu, když oba hráči zvolí strategii D.\n\nVšechny antikoordinační hry mají tři Nashovy rovnovážné body. Dva z nich při ryzích strategiích, kdy si jeden hráč vybere jednu volbu a druhý si musí vybrat opačnou strategii. Třetí rovnovážný bod vzniká při smíšené strategii, kdy si každý hráč vybere pravděpodobnost své preference.\n\nNejlepší obraz Nashových rovnovážných bodů v antikoordinačních hrách je na obrázku vpravo. Proměnné \"x\" a \"y\" jsou pravděpodobnosti strategií ve hře „kuře“ pro hráče \"X\" a \"Y\". Levý graf ukazuje rovnováhu při nátlaku hráče \"Y\" a ústupku hráče \"X\". V grafu uprostřed je tomu naopak (nátlak hráče \"X\" a ústupek hráče \"Y\"). V případě smíšených strategií obou hráčů se Nashův bod nachází v průsečíku linek znázorňujících pravděpodobnost voleb hráčů.\n\nV prvních dvou grafech je tedy zmapována Nashova rovnováha, kdy si hráči mohou vybrat pouze jednu strategii. Nashovy rovnováhy leží v levém horním a pravém dolním rohu matice hry. Třetí Nashova rovnováha je při smíšené strategii podél linek vedených z bodů \"p’\".\nVýzkum, který chce posoudit vliv pohlaví na rozhodování ve hře „kuře“, může pohlaví vnímat jako primární proměnnou, nebo jako interagující druhotnou proměnnou ovlivňující experimentální hru. Hry totiž mohou proti sobě hrát buď naprogramované (stejné) umělé inteligence, u nichž jsou výsledky smíšené, nebo mohou proti sobě stát různí hráči, jejichž preference může ovlivňovat např. jejich pohlaví. Tématem role pohlaví ve hře „kuře“ se zabýval Lutzker (1961) a došel k závěru, že rozdíl mezi chováním mužů a žen ve hře „kuře“ není významný. Nevýznamný rozdíl potvrdili i Rapoport a Chammah (1966), ovšem jistou preferenci lze zaznamenat v těch hrách, ve kterých jsou hráči penalizováni za nekooperaci. Z výzkumu je patrné, že za takových podmínek mají muži ke spolupráci blíže než ženy, a tudíž vykazují lepší výsledky.\n\nZnačný vhled do problematiky přinesl Samuel Shozo Komorita (1965), který nejprve sledoval rozdíly ve hře „vězňovo dilema“. V této studii byly ženy úspěšnější, pokud program ze 75 % volil strategii nezávislou na předchozím rozhodnutí. Oproti tomu muži reagovali lépe, pokud program měnil své preference oproti svým předchozím rozhodnutím. To podle Komority vypovídá o ženách jako o pohlaví s pevnější volbou a o mužích jako o pohlaví s racionálnějším chováním.\n\nKomorita (1965) sledoval také hru „kuře“ a na rozdíl od ostatních došel i k rozdílům mezi jednotlivými pohlavími, pokud se hra hraje delší dobu. Hlavní hypotéza říká, že v tomto případě muži daleko více využívají možnosti předpovídat své prefernce, zatímco ženy budou stále hrát jakoby „jednokolovou hru“. Z toho plyne, že zatímco ženy budou mít tendenci reagovat na vzniklou situaci, muži se snaží situaci ovlivnit svojí predikovanou preferencí. To je v souladu i s tím, že obecně spíše ženy než muži volí strategii minimax (minimalizace ztrát).\n\nHru „kuře“ charakterizuje, že pro hráče je výhodná rozdílná (nekooperativní) volba. Ta je však vždy pro jednu stranu méně výhodná. Preferenci přitom vyjadřují oba hráči současně. Hra „kuře“ se však vyznačuje zejména tím, že když oba hráči volí strategii, která maximalizuje jejich užitek, dochází k maximálním ztrátám obou hráčů.\nJako příklad uveďme jednání odborů s firmou o zvýšení mzdy: firma zaměstnancům mzdy zvýšit nechce a dochází k jednání mezi dvěma stranami sporu. Odbory mají možnost vyhlásit stávku, když jim firma mzdy nebude chtít zvednout. Ovšem firma nebude stávkující zaměstnance platit, takže nebudou mít příjem. Ovšem v zájmu firmy není, aby došlo ke stávce, protože by se zastavila výroba, a tím vznikly velké fixní náklady na provoz. Pokud firma zaměstnancům ustoupí a zvýší jim mzdy, sice sniží zisk, ale nezastaví výrobu. A naopak: členové odborů si uvědomí ohrožení své existence, protože je firma nezaplatí, budou-li stávkovat, výstrahu stáhnou a budou pracovat za původní mzdu. Posledním případem je ústupek obou stran: odborářům se sice mzda nezvýší, ale firma jim bude vyplácet jednorázové odměny ze zisku firmy na konci roku. To je bude nutit pracovat více a snažit se na zisku podílet kvalitní prací (přesčasy apod.). Firma tím odvrátí hrozící stávku (zastavení výroby), ale sníží se jí případný zisk z ročního hospodaření o bonusy zaměstnancům.\n\n\n"}
{"id": "640521", "url": "https://cs.wikipedia.org/wiki?curid=640521", "title": "Simpsonovi (23. řada)", "text": "Simpsonovi (23. řada)\n\nDvacátá třetí řada amerického animovaného seriálu Simpsonovi je pokračování dvacáté druhé řady tohoto seriálu. Byla premiérově vysílána na americké televizní stanici Fox od 25. září 2011 do 20. května 2012. V Česku pak měla premiéru 12. dubna 2012 na stanici Prima Cool. Řada má celkem 22 dílů, včetně jubilejního 500. dílu Konečně zmizte!, který byl na Foxu odvysílán 19. února 2012.\n\nV říjnu roku 2011, kdy ve Spojených státech panovala nejistota ohledně budoucnosti Simpsonových kvůli rozpočtu na výrobu seriálu a platovým podmínkám pro dabéry, společnost Fox oznámila, že byly s dabéry i tvůrci seriálu podepsány nové smlouvy na další dvě sezóny, což pro seriál znamenalo nejméně 25 řad s celkovým počtem 559 dílů a vysíláním minimálně do roku 2014.\n\n<onlyinclude></onlyinclude>\n\n"}
{"id": "640522", "url": "https://cs.wikipedia.org/wiki?curid=640522", "title": "Národní jednoty", "text": "Národní jednoty\n\nNárodní jednoty byly nacionálními obrannými spolky. Společně se sesterskou organizací Ústřední maticí školskou spolupracovaly na podpoře hospodářského i kulturního života českých menšin v národnostně smíšených oblastech a v německých pohraničních oblastech na území českých zemí v dobách Rakouska-Uherska a po vzniku nové republiky taktéž na území Československa. Oba obranné spolky se podílely na utváření představy o nacionálním nepříteli. Národní jednoty vedly tzv. „národní boj” o domovské právo a považovaly Němce za „hosty” na jejich (českém) území, z čehož vycházelo i počešťování „zněmčeného území”. V dubnu 1939 byly sloučeny do tzv. Národní matice při Národní radě české.\n\nOd poloviny 19. století se téměř všechny národy Rakouska-Uherska začínaly zajímat o svou národní identitu a prosazovaly se v sociálně-kulturním boji o zachování vlastního jazyka a kulturních tradic. Z tohoto důvodu začaly zakládat různé národnostní „obranné” spolky. Prvním českým obranným spolkem na území habsburské monarchie byla Matice česká založená 1. 1. 1831 a navázala ve své práci na „Sbor pro vědecké vzdělání řeči a literatury české” (1830). Vzhledem k tomu, že těžiště její práce tkvělo v ochraně českého školství, ostatní obranářské činnosti se věnovaly „Národní jednoty”. Po vzniku Československa se práce Matice české rozšířila a radikalizovala: „Nejen již na obranu, nýbrž na dobývání krajů pohraničních a národnostních ostrovů, odpůrci nám urvaných”.\n\nNárodní jednoty se zaměřovaly v Čechách a na Moravě výhradně na německá území a snažily se je počešťovat. Vynakládaly aktivitu při zakládání a podpoře českých škol v místech, kde pro nepatrný počet českých dětí nebylo podle zákona možné založit školu státní. Prováděly pozemkovou reformu tak, aby se půda nedostala do rukou Němců. Vyvíjely nátlak na úpravu národnostního klíče v továrnách a ve „sprostředkovatelnách práce” a při sčítání lidu. Agitovaly při volbách ve prospěch českých obecních kandidátů. Zastupitelstva v německých obcích se tak měla přesunout do českých rukou. Národní jednoty působily na státní úřady za účelem propouštění německých úředníků a následného dosazování úředníků českých. Dále na německém území zajišťovaly odborné přednášky, vydávaly českou vzdělávací národnostní literaturu, zakládaly a provozovaly knihovny, pořádaly národní slavnosti a výlety či jinak omezovaly závislost českých zaměstnanců na místních německých podnikatelích nebo posilovaly české národní uvědomění.\n\nOd roku 1900 fungovala panslavistická Národní rada československá, jejíž ideovou podstatu šířila Matice česká i „obranné jednoty”. Své práce zveřejňovala v časopise Národní rada. U příležitosti generálního sněmu hraničářů, který se konal 2. dubna 1922 v Praze, byl založen Svaz Národních Jednot a Matic. Členy svazu tvořila Ústřední matice školská, Národní jednota severočeská, Národní jednota pošumavská, Národní jednota pro jihozápadní Moravu, Národní jednota pro východní Moravu, Slezská matice lidové osvěty, Matice opavská, Slovenská liga, Národní jednota slezská, Jednota československá a Národní jednota Komenský. Po Mnichovu se zapojily do pomoci českým uprchlíkům z pohraničí. V dubnu 1939 byly sloučeny do jednotné organizace Národní matice při Národní radě české.\n\n\n"}
{"id": "640524", "url": "https://cs.wikipedia.org/wiki?curid=640524", "title": "The Primitives Group", "text": "The Primitives Group\n\nThe Primitives Group je česká psychedelic rocková skupina. Vznikla v roce 1965 pod názvem Primitivové. Tento název vymyslel Josef Bouček a jejími původními členy byli Ivan Hajniš, František Mašek, Zdeněk Burda, Jaroslav Křtěn, Jaroslav Erno Šedivý a Karel Černý. Na The Primitives Group se přejmenovala v roce 1967 s příchodem manažéra Eugena Fialy. Domovskou scénu skupina našla na Smíchově v Music F Clubu. Skupina je označována za první skupinu na světě, která na pódiu používala ohňové, pyrotechnické a kouřové efekty. S kapelou spolupracovali básník Ivan „Magor“ Jirous se svojí ženou Věrou, fotografem Janem Ságlem a jeho ženou, progresivní malířkou Zorkou. S týmem umělců vymysleli líčení členů kapely podle hvězdných znaků kabaly, speciální obleky, zvukové efekty a filmové projekce. Kultovními se staly speciální v té době naprosto unikátní a v historii československé rockové hudby dosud nepřekonané originální happeningy v pražském F clubu – Fish Feast a Bird Feast. V roce 1967 skupina vystoupila na prvním československém beatovém festivalu, o rok později pak i na jeho druhém ročníku. Skupina se rozpadla v roce 1969, kdy Ivan Hajniš emigroval do Švédska.\n\nThe Primitives Group hráli písně, mimo jiné, od skupin The Doors, Fugs, Pretty Things, Jimi Hendrixe, Animals nebo Mothers of Invention. Na Primitives Group navázala v sedmdesátých letech skupina Plastic People of the Universe.\n\nRoku 2016 byla skupina The Primitives Group obnovena zakládajícími členy Ivanem Hajnišem trvale žijícím ve Švédsku a Zdenkem Burdou trvale žijícím v Německu a koncem srpna se vydala na turné. Od prvního koncertu v libockém pivovaru 18. srpna 2016 odehrála v Čechách a na Moravě desítky koncertů a pokračuje s koncertováním.\n"}
{"id": "640528", "url": "https://cs.wikipedia.org/wiki?curid=640528", "title": "Ipfw", "text": "Ipfw\n\nipfirewall (často také ipfw) je v informatice název softwarového firewallu v unixovém systému FreeBSD. O jeho správu se starají dobrovolní vývojáři FreeBSD. Pravidla pro filtrování obsahu jsou obdobná, jako u jiných paketových filtrů IPv4 a IPv6. Firewall umožňuje vytvářet bezstavová pravidla i využít jednoduchou stavovou logiku pro splnění vyšších nároků uživatelů. Součástí programu je modul pro jádro systému, který je možné zavést za běhu. Stejně jako FreeBSD je i IPFirewall šířen pod open source licencí. Používá se jako vestavěný firewall též v systémech Mac OS X a DragonFly BSD.\n\nCelý program se skládá z několika částí. Základem je jádro firewallu s integrovanou kontrolou procházejících paketů. Dále část pro vytváření logů, vytváření pravidel pro NAT, pravidla pro přesměrování provozu, vytváření síťového mostu a několik dalších funkcí.\n\nPo instalaci firewallu slouží připravená konfigurace hlavně jako ukázka a není doporučené ji využívat přímo v provozu (konfigurace se nachází v souborech codice_1 a codice_2). Tato ukázka obsahuje pouze bezstavovou logiku, která se používá jen jako základ.\n"}
{"id": "640529", "url": "https://cs.wikipedia.org/wiki?curid=640529", "title": "Martin Fišl", "text": "Martin Fišl\n\nMgA. Martin Fišl (* 17. září 1980 Brno) je dvorním klavíristou Českého chlapeckého sboru z Hradce Králové. Je zároveň i sólovým klavíristou a hudebním pedagogem.\n\nAbsolvoval Konzervatoř v Praze a pokračoval ve studiích na Akademii múzických umění ve třídě prof. Leichnera. V roce 2001 se zúčastnil brněnské soutěže Leoše Janáčka a získal II. cenu a cenu za nejlepší interpretaci díla Bohuslava Martinů. V roce 1996 se stal finalistou světové klavírní soutěže v USA v Salt Lake City. Pravidelně spolupracuje se symfonickými orchestry. Od roku 1994 pravidelně hraje premiéry současných českých autorů, zejména Jarmily Mazourové, Ctirada Kohoutka, Jiřího Matyse, Petra Ebena, Eduarda Douši, Pavla Trojana a dalších. Natáčí pro český rozhlas. Od roku 2000 pravidelně koncertuje po Evropě, Kanadě, USA a Asii jak se sólovým programem pro klavír a duo klavír-housle (s Jakubem Sedláčkem), tak zejména s pěveckými sbory.\n\n"}
{"id": "640532", "url": "https://cs.wikipedia.org/wiki?curid=640532", "title": "Henschel Hs 117", "text": "Henschel Hs 117\n\nHenschel Hs 117 Schmetterling (motýl) byla německá protiletadlová střela země-vzduch z období druhé světové války. Existovala také verze vzduch-vzduch. Střela byla řízena rádiem a operátor používal dalekohled.\n\nV roce 1941 profesor Herbert Wagner (který vytvořil i protilodní střelu Henschel Hs 293) navrhl střelu Schmetterling a předložil tento návrh říšskému ministerstvu letectví, které však vývoj neschválilo, protože v té době prý ještě nebyla potřeba vytvářet nové protivzdušné zbraně.\n\nNicméně v roce 1943 začala proti Německu masivní vzdušná ofenziva spojenců a to donutilo říšské ministerstvo změnit názor. Projekt byl prodán firmě Henschel. Uskutečnilo se 59 zkušebních odpálení, z nichž až 34 selhalo. V květnu 1944 bylo úspěšně testováno 23 střel a v prosinci stejného roku měla začít sériová výroba a v březnu roku 1945 se měly střely zavést do výzbroje.\nSériový prototyp byl ale hotov až v lednu roku 1945 a 6. února byl projekt zastaven obergruppenführerem SS Hansem Kammlerem. Po válce bylo několik raket převezeno do SSSR, kde byl podle nich vyroben protiletadlový obranný systém R-105.\n\nExistovala také verze střely vzduch-vzduch, která měla být odpalována z letadel Dornier Do 217, Junkers Ju 188 nebo Ju 388. Střela měla dolet 5 km.\n\nTrup se skládal ze tří částí. V první bylo místo pro bojovou hlavici, vrtulkou hnaný generátor k napájení palubních přístrojů a povelový přijímač. Ve střední části byl zásobník stlačeného vzduchu, nádrž okysličovadla, nádrž paliva a ovládací systém přípustě paliva k udržování konstantní rychlosti. V zadní části byla umístěna regenerativně chlazená spalovací komora s tryskou.\n\nVzhledem k hmotnost střely, která se pohybovala okolo 450 kg, bylo nutné používat pomocné startovací motory. V době odhození pomocných motorů měla raketa rychlost 304,5 m/s. Navádění bylo zpočátku plánováno jako samonaváděcí infračerveným zářením, ale nakonec se kvůli nedokončenému vývoji potřebných zařízení muselo přistoupit k optickému navádění operátory.\n\nDo konce roku 1945 mělo být vytvořeno 70 baterií Schmetterling z plánovaných 600 pouze k ochraně západní hranice před nálety. Realizace se tento program nedočkal. Výrobní podniky byly zničeny a výrobu se do Nordhausenu přemístit nepodařilo.\n\n"}
{"id": "640533", "url": "https://cs.wikipedia.org/wiki?curid=640533", "title": "REN Power CZ", "text": "REN Power CZ\n\nREN Power CZ a.s. je společnost se sídlem v Praze, která se věnuje obnovitelným zdrojům elektrické energie. Investuje do zajištění stavby a provozu fotovoltaických elektráren, větrných elektráren, malých vodních elektráren a elektráren na biomasu nebo bioplyn. Společnost vlastnili do roku 2011 přímo Vasil Bobela a Pavel Pudil, od června 2011 pak prostřednictvím společnosti REN Power Investment B.V. registrované v Nizozemsku.\n\nSpolečnost přímo či prostřednictvím dceřiných společností vlastní a provozuje tyto elektrárny:\nMateřská nizozemská REN Power Investment provozuje ve Velké Británii tři fotovotaické eletkrárny o celkovém výkonu 11 MW a fotovoltaické elektrány o výkonu 1 MW na Slovensku a v Itálii, dále staví větrné elektrárny o výkonu 14 MW v Polsku.\n"}
{"id": "640534", "url": "https://cs.wikipedia.org/wiki?curid=640534", "title": "Seznam děkanů Právnické fakulty Masarykovy univerzity", "text": "Seznam děkanů Právnické fakulty Masarykovy univerzity\n\nToto je seznam děkanů Právnické fakulty Masarykovy univerzity.\n"}
{"id": "640538", "url": "https://cs.wikipedia.org/wiki?curid=640538", "title": "Gustav VI. Adolf", "text": "Gustav VI. Adolf\n\nGustav VI. Adolf, celým jménem \"Oscar Fredrik Wilhelm Olaf Gustav VI. Adolf\" (11. listopadu 1882, Stockholm – 15. září 1973, Helsingborg) byl doposud věkově nejstarší švédský král (na trůn nastoupil v 67 letech) a archeolog. Založil Švédský archeologický institut v Římě či v řeckých Athénách.\n\nGustavovy osobní kvality mu zajistily popularitu mezi Švédy, která napomohla tomu, aby se veřejné mínění obrátilo k zachování konstituční monarchie. Gustav měl mnoho odborných zájmů a svým záběrem, stejně jako neformálním a skromným vystupováním, si získal respekt. Záměrně se vyvarovával okázalosti. Ústavní reforma, dokončená v roce 1975, ovšem znovu oslabila moc panovníka ve prospěch volené vlády.\n\nGustavovou první manželkou se stala princezna Margareta z Connaughtu, vnučka britské královny Viktorie. Setkali se v Káhiře, kde byl princ na studijní cestě k hrobkám faraónů. Její rodiče (Artur, vévoda z Connaughtu a Strathearnu, třetí syn královny Viktorie, a jeho manželka, pruská princezna Luisa Markéta), byli velmi spokojeni, neboť vévoda byl vnukem švédského krále a perspektivním následníkem švédského trůnu.\n\nPo několika měsících zasnoubení se 15. června roku 1905 na hradě Windsor konala svatba a Margareta se stala vévodkyní ze Skåne. Když otec jejího manžela v roce 1907 nastoupil po smrti svého otce Oskara II. na švédský trůn, stal se Gustav jeho následníkem – korunním princem.\nJejich manželství je popisováno jako šťastné a rodina se rozrostla o pět rychle po sobě narozených dětí:\n\nPřes svého nejstaršího syna Gustava Adolfa je Gustav dědem současného švédského krále, přes svou jedinou dceru princeznu Ingrid pak i dědem současné dánské královny Markéty II. a titulární řecké královny Anne-Marie.\n\nManželství Gustava Adolfa a Margarety trvalo patnáct let – princezna zemřela 1. května 1920. Její smrt byla pro všechny velkou ztrátou, a to tím spíš, že byla právě v osmém měsíci těhotenství a čekala šesté dítě.\n\nSe svou druhou manželkou Louisou Mountbatten, pravnučkou britské královny královny Viktorie se oženil 3. listopadu 1923. Z manželství se 30. května 1925 narodila mrtvá dcera, další děti již pár neměl. Gustav Adolf přežil i tuto svou druhou manželku, zemřela v roce 1965.\n\nGustav VI. Adolf zemřel ve věku devadesáti let na zápal plic. Oproti zažité tradici nebyl pohřben v kostele Riddarholmen, ale na královském hřbitově vedle svých dvou manželek.\n\nNásledník Gustava VI. Adolfa, jeho nejstarší syn Gustav Adolf, vévoda z Västerbottenu zemřel tragicky při leteckém neštěstí roku 1947. Nástupcem Gustava VI. Adolfa na švédském trůnu se tak po jeho smrti v roce 1973 stal jeho sedmadvacetiletý vnuk, stávající švédský král Karel XVI. Gustav.\n\n"}
{"id": "640545", "url": "https://cs.wikipedia.org/wiki?curid=640545", "title": "Mistrovství světa v šachu žen 1939", "text": "Mistrovství světa v šachu žen 1939\n\nSedmý turnaj mistrovství světa v šachu žen proběhl v srpnu a v září v roce 1939 v Buenos Aires v Argentině. Turnaj uspořádala FIDE v rámci 8. šachové olympiády. Zúčastnilo se 20 šachistek z 18 zemí (Čechy a Morava, Anglie, Argentina, Belgie, Německo, Dánsko, Kanada, Kuba,Lotyšsko, Litva, Norsko, Palestina, Nizozemsko, USA, Uruguay, Francie, Švédsko a Chile). Hrálo se systémem každá s každou. S 18 body zvítězila opět Věra Menčíková uvedená ve startovní listině jako reprezentantka Anglie. Druhá skončila Sonja Grafová z Německa s 16 body a na třetí místo dosáhla teprve dvacetipětiletá reprezentantka Chile Berna Carrascová, což bylo největší překvapení turnaje.\n\n\n"}
{"id": "640547", "url": "https://cs.wikipedia.org/wiki?curid=640547", "title": "El kondor pada", "text": "El kondor pada\n\nEl kondor pada (v srbské cyrlici: Ел Кондор пада) je satirická píseň seskupení Indexovo radio pozorište. Na melodii peruánské \"El Condor Pasa\" paroduje události spojené se sestřelením amerického letounu Lockheed F-117 Nighthawk jugoslávskou protivzdušnou obranou v březnu 1999 během bombardování SRJ. Píseň složili Voja Žanetić a Mićko Ljubičić. „Kondor“ zde posloužil jako fiktivní \"přezdívka\" pro letoun Nigthawk (ačkoliv správně přeložený název – Noční jestřáb – je srbsky \"Ноћни јастреб\").\n\nIndexovo ratno pozorište se rozhodlo pro parodické zpracování události, která plnila ve své době stránky novin a televizní pořady. Řada jeho členů sympatizovala s anti-režimními náladami (byli autory řady her, které kritizovaly tehdejší stav v zemi, rovněž se ukázali také aktivními během četných protivládních demonstrací v polovině 90. let). Právě díky tomu si drželi značnou popularitu, takže jejich písně se vysílaly v rádiu velmi často. \"El kondor pada\" se stal nakonec jednou z jejich nejznámějších a nejpopulárnějších písní.\n\nText písně vypráví příběh fiktivního amerického pilota. Ten hrdě bombarduje všechny cíle, ve stroji, který je pýchou NATO, neviditelným radarem. Je ubezpečen, že se není čeho bát, vždyť v zemi nefunguje ani protivzdušná obrana. Náhle během jednoho letu ale zjišťuje, že ho cosi, nevěda ani co přesně, zaměřilo a pronásleduje. Po zásahu se v pláči řítí k zemi, mezi vesnice a sedláky. Ti ho také najdou; zachrání jej nakonec ale konvoj 32 amerických helikoptér.\n\nV textu se také autoři vysmáli v souladu s v Evropě široce rozšířeným míněním, tomu že Američané obecně netuší, kde se co na starém kontinentě nachází. Pilot jen ví, že přes všechnu vlastní snahu najít Kosovo na mapě tuší, že je „někde daleko“. Nakonec se chce vrátit domů do Colorada.\n\nsrbský text (v přepisu do latinky)\n\n<poem>\nJa vozim Stelta 117-A, nevidljivog,\ntaj ponos NATO-a\ni gađam bombama po Srbima.\nAl jedne noči primećen sam ja iznenada\nuz pomoć radara \nil nečeg drugoga, jebem li ga.\nZnam samo da me neko rosno zajebao,\nkao ne radi im taj PVO.\nMore kad puče nešto odozdo\ni razvali mi kvačilo nevidljivo, steltovo...\n\"Buhahaaa - joj šta me snađe\", plakao sam ja.\nPadao sam dole prema njivama,\nprepunih seljaka sa vilama.\nUh! Olešiće me četa ratara, kad me uvate\nnegde usred atara\nzbog onog svetskog žandara, onog Klintona.\nAl srećom evakuisan sam ja \nsa trideset dva helikoptera.\nEh sad, što Srbi dole gledaju u mog bombardera\nnevidljivog, šta da radimo - \nsrušenog,slomljenog i pokojnog.\nMore samo da sam znao ja za to, \nda još jim radi taj PVO!\nMa niko živ me nebi naterao,\nda ratujem za neko tamo Kosovo,\njer nisam siguran, ni gde je to.\nNe, ja stvarno, ljudi, nisam siguran,\ni ne znam gde je to.\nGledao sam neke mapi, ali znam samo\nda je tamo daleko.\nI nek sad idem alo tamo onaj, što je mene tamo poslao.\nJa se dole ne bih više zadržavao\nradije bih se vratio\nu svoj Kolorado.\n</poem>\n\nEl kondor pada na YouTube\n"}
{"id": "640551", "url": "https://cs.wikipedia.org/wiki?curid=640551", "title": "Volcán Barú", "text": "Volcán Barú\n\nBarú je masivní, v současnosti neaktivní stratovulkán nacházející se v provincii Chiriquí na západě Panamy přibližně 20 km od hranice s Kostarikou. Poslední erupce nastala okolo roku 1550. Náleží do pohoří Cordillera de Talamanca, zároveň se jedná o nejvyšší bod Panamy. Vrchol tohoto převážně andezitového vulkánu je ukončen 6 km širokou kalderou.\n\nZa dobrých rozptylových podmínek lze z vrcholu dohlédnout jak na Karibské moře, tak na Pacifik. Na vrcholku sopky se teploty pohybují okolo 0 °C, proto se zde příležitostně vyskytuje i sníh. Barú a její nejužší okolí je jedním z panamských národních parků. Byl vyhlášen v roce 1976 a má rozlohu 14 322 ha.\n\n"}
{"id": "640552", "url": "https://cs.wikipedia.org/wiki?curid=640552", "title": "Pozemní hokej na Letních olympijských hrách 1960", "text": "Pozemní hokej na Letních olympijských hrách 1960\n\nPozemní hokej na LOH 1960 v Římě zahrnoval pouze turnaj mužů. Všechny zápasy tohoto turnaje se odehrály ve dnech 26. srpna až 11. září 1960 na následujících třech stadionech: Stadio del Marmi (Mramorový stadion), Veledrom a Campo Tre Fontane.\nTurnaje se zúčastnilo 16 mužstev, která byla rozdělena do 4 čtyřčlenných skupin, ve kterých se hrálo způsobem jeden zápas každý s každým a poté nejlepší 2 týmy z každé skupiny postoupily do čtvrtfinále. Týmy na 3. místech ve skupinách hrály o 9. až 12. místo a týmy na 4. místech ve skupinách hrály o 13. až 16. místo.\n\n\n\n\n\n\nDánská výprava se rozhodla nezúčastnit se bojů o 13. až 16. místo a odcestovala z dějiště LOH.\n\nPolská výprava se rozhodla nezúčastnit se bojů o 9. až 12. místo a odcestovala z dějiště LOH.\nZápas mezi Austrálií a Keňou skončil nerozhodně i po prodloužení a poté bylo utkání ukončeno pro tmu a jury se rozhodla vítěze utkání určit losem, který vyhrála Austrálie, ale keňská výprava podala protest a jury se rozhodla utkání nechat opakovat.\nTento zápas se odehrál ještě před rozhodnutím jury nechat opakovat zápas o 5. až 8. místo mezi Austrálií a Keňou a tak jeho výsledek nebyl uznán za platný.\n"}
{"id": "640566", "url": "https://cs.wikipedia.org/wiki?curid=640566", "title": "Vyjednávací protokol", "text": "Vyjednávací protokol\n\nVyjednáváním (negociacemi) v multiagentních systémech chápeme snahu agentů dosáhnout vzájemné shody během řešení určité úlohy či plnění společných cílů. Konkrétním tématem vyjednávání může být rozdělení úkolů, rozdělení podílů ze zisku, řešení konfliktu sdílených zdrojů či koordinace týmu. Nedílnou součástí vyjednávání je vyjednávací (negociační) protokol, který specifikuje možný počátek a ukončení vyjednávání, i množinu možných odpovědí na přijaté zprávy v průběhu vyjednávání. Vyjednávací protokol dále poskytuje restrikce na možný průběh negociací, avšak neurčuje přesnou posloupnost kroků ve vyjednávacím procesu (tedy přesně nedeterminuje, jak konkrétně se vyjednávání bude vyvíjet). Přesný průběh i výsledek vyjednávání je dále závislý na prostoru možných řešení (negociační množina) a vyjednávací strategii účastníků. Předpokládáme, že vyjednávání agentů splňuje tři důležité předpoklady: komunikace funguje oboustranně, každá strana vyhodnocuje přijaté informace z vlastního úhlu pohledu a konečná dohoda je dosahována společným výběrem.\n\nVyjednávácí protokol může být posuzován na základě několika různých kritérií. Je poté na designerovi systému, aby zvolil takový protokol, který bude nejlépe vyhovovat v dané situaci důležitým kritériím:\n\n\nV rámci tohoto protokolu se agenti střídají ve vzájemném předkládání svých nabídek. Současně dodržují pravidlo, že každá nabídka je pro druhého agenta o něco výhodnější než ta předešlá. Každý agent začíná s nabídkou, která je pro něj nejlepší (má z ní nejvyšší užitek). Pokud agent obdrží nabídku, z které má vyšší užitek než by měl ze své vlastní nabídky, nabídku druhého agenta přijme a vyjednávání končí. Pokud agent nabídku nepřijme, musí dát protinávrh, který navyšuje užitek druhého agenta minimálně o předem zvolené ε. Ve chvíli, kdy ani jeden z agentů nepošle novou nabídku, vyjednávání končí neúspěchem. Výhodou tohoto protokolu je, že agent lehce vidí, zda ten druhý dodržuje daný protokol – pokud by agent obdržel nabídku, která pro něj znamená nižší užitek než v minulém kole, znamená to jednoznačně, že druhý agent protokol porušil. Dalším kladem tohoto protokolu je, že garantuje konec vyjednávání.\n\nMezi nevýhody tohoto protokolu patří jeho časová neefektivita, jelikož vyjednávání může být relativně pomalé. Závisí to na počtu možných výsledků vyjednávání a na zvolené hodnotě ε. Nutnou podmínkou implementace tohoto algoritmu je navíc to, že oba agenti musí znát své užitkové funkce. To je však v praxi poměrně vzácné, tedy se tato podmínka obchází tím, že předpokládáme hru s nulovým součtem a agent poté používá pouze vlastní užitkovou funkci.\n\nPro tento druh vyjednávání existuje speciální strategie zvaná Zeuthenova strategie, která specifikuje, za jakých podmínek je pro agenta výhodnější nabídku přijmout a kdy ji odmítnout resp. dát protinávrh. Je dokázáno, že pokud se oba agenti řídí Zeuthen strategií, jejich vyjednávání je konečné a výslekem je Nashova rovnováha.\n\nV kontrakční síti má každý agent buď roli zadavatele nebo dodavatele (jsou možná i jiná označení zachovávající tuto logiku vztahu agentů). Zadavatel má úlohu (úkol), kterou si chce nechat vyřešit někým z dodavatelů. Za to je ochoten zaplatit. Dle protokolu, zadavatel nejprve obeznámí dodavatele, že poptává danou službu (řešení úlohy) a očekává nabídky. Dodavatel, pokud má zájem, zašle nabídku ceny, za kterou je ochoten službu poskytnout. Zadavatel si jednu z nabídek vybere a zaplatí požadovanou cenu za poskytnutou službu.\n\nVolební protokol je mechanismus, který určitým způsobem vyhodnocuje preference jednotlivých agentů vzhledem k množině alternativ volby. Výsledkem je funkce, která se nazývá social choice a měla by splňovat tyto požadavky:\nExistuje však Arrow's Impossibility Theorem, který ukazuje, že žádná funkce social choice nemůže splňovat všech šest požadavků. \n\nNejvíce používaný volební protokol je pluralitní volební protokol, kdy každý agent má jednu možnost volby a je vybrána alternativa s největším počtem hlasů (tento protokol porušuje 5. výše uvedenou podmínku). Podobně funguje protokol, kdy agent může volit více alternativ a zvolena je opět ta s největším počtem hlasů. Dalším příkladem je binární protokol, kde je volena vždy jedna ze dvou alternativ, která poté postoupí do dalšího kola volby. Nevýhodou tohoto protokolu je, že výsledek volby závisí na výchozím rozdělení alternativ do párů. Tedy jiné výchozí párování může produkovat jiný výsledek volby. Populárním volebním protokolem je protokol Borda. Označme |O| počet všech alternativ. Potom pokaždé, kdy je alternativa nejvýše v něčím listu preferencí, obdrží |O| bodů. Za každé druhé místo obdrží |O| -1 bodů atd. Stejně tak jako v případě pluralitního protokolu, Borda protokol porušuje 5. podmínku.\n\n"}
{"id": "640568", "url": "https://cs.wikipedia.org/wiki?curid=640568", "title": "Steve O'Rourke", "text": "Steve O'Rourke\n\nSteve O'Rourke (1. října 1940, Willesden, Londýn, Anglie – 30. října 2003, Miami, Florida, Spojené státy americké) byl nejvíce známý jako manažer velmi vlivné rockové skupiny Pink Floyd, přidal se k ní po odchodu Syda Barretta v roce 1968 až do své smrti.\n\nO'Rourke zemřel na mrtvici v Miami na Floridě ve Spojených státech v roce 2003. Jeho pohřeb se konal dne 14. listopadu 2003 v katedrále Chichester v Sussexu v Anglii, kde členové Pink Floyd David Gilmour, Rick Wright a Nick Mason společně vystupovali na veřejnosti poprvé od října 1994. Hráli „The Great Gig in the Sky“ s Dickem Parrym na saxofon, při ukládání rakve.\n"}
{"id": "640570", "url": "https://cs.wikipedia.org/wiki?curid=640570", "title": "Corrientes", "text": "Corrientes\n\nCorrientes má více významů\n\n"}
{"id": "640571", "url": "https://cs.wikipedia.org/wiki?curid=640571", "title": "Psychedelický folk", "text": "Psychedelický folk\n\nPsychedelic folk zkráceně také psych folk je volně definovaný hudební žánr, který vznikl 60. letech 20. století prostřednictvím fúze lidové hudby a psychedelického rocku. Hlavní představitelé tohoto žánru byli Syd Barrett, Kaleidoscope, Grateful Dead, Jefferson Airplane nebo The Incredible String Band.\n"}
{"id": "640576", "url": "https://cs.wikipedia.org/wiki?curid=640576", "title": "North American T-2 Buckeye", "text": "North American T-2 Buckeye\n\nNorth American T-2 Buckeye byl cvičný letoun námořnictva USA pro středně pokročilý výcvik, určený pro seznámení nových námořních letců s proudovými letadly. Vstoupil do služby v roce 1959 a byl nahrazen letounem T-45 Goshawk v roce 2008.\n\nPrvní verze letounu vstoupila do služby v roce 1959 pod označením T2J-1. Tato verze byla přeznačena na T-2A v roce 1962 v rámci sjednocení značení letounů USAF a US Navy. Dvoumístné proudové letadlo bylo poháněno jedním proudovým motorem Westinghouse J34-WE-46/48. Letoun byl následně přepracován a jeden motor byl nahrazen dvěma proudovými motory Pratt & Whitney J60-P-6 pod označením T-2B. Varianta T-2C byla vybavena proudovými motory General Electric J85-GE-4 s tahem 13,1 kN. Varianta T-2D byla exportní verze letounu pro venezuelské letectvo, zatímco varianta T-2E byla prodána řeckému letectvu.\n\nBuckeye byl navržen jako nízkonákladový víceúčelový cvičný letoun. Jeho rovná křídla se podobala křídlům použitým na letounu North American FJ-1 Fury. Jeho kokpit se podobal letounu T-28C. Výkony letounu T-2 se nacházely mezi letounem USAF T-37 Tweet a letounem TA-4J Skyhawk. Ačkoliv letouny T-2 nebyly vybaveny výzbrojí, letoun měl dva závěsníky pod křídly, které bylo možno osadit kulometem 0.50 palce nebo cvičnými bombami či raketami.\n\nVšechny letouny T-2 Buckeye byly vyrobeny společností North American Aviation v závodě Air Force Plant 85, který se nachází na jih od mezinárodního letiště ve městě Columbus, stát Ohio. Bylo zde vyrobeno celkem 273 letounů. Jméno Buckeye (česky „Jírovec“ neboli hovorově „Kaštan“) bylo zvoleno podle státního stromu státu Ohio, kterým je Jírovec lysý (\"Aesculus glabra\"), stejně tak podle maskota státní univerzity Ohia.\n\nKaždý námořní letec a teoreticky i každý námořní letecký důstojník od konce 50. let 20. století do roku 2004 absolvoval výcvik na letounu T-2 Buckeye, který sloužil více než 40 let. V této úloze byl letoun nahrazen těsně podzvukovým letounem T-45 Goshawk (což je varianta letounu BAE Hawk pro US Navy), který je více srovnatelný s výkonnými podzvukovými cvičnými letouny nebo i nadzvukovým cvičným letounem USAF T-38 Talon. Nedávno byly letouny T-2 používány i jako řídicí letoun pro bezpilotní prostředky. Několik letounů T-2 Buckeye má v současné době civilní registraci a pravidelně se objevují na leteckých dnech.\n\nT-2A\nYT-2B\nT-2B\nYT-2C\nT-2C\nDT-2B a DT-2C\nT-2D\nT-2E\n\n Řecko\n Spojené státy americké\n Venezuela\n\n\"Data pocházejí z oficiálních „Standard Aircraft Characteristics“\".\"\n\n\n\n\n"}
{"id": "640577", "url": "https://cs.wikipedia.org/wiki?curid=640577", "title": "Country rock", "text": "Country rock\n\nCountry rock je podžánr populární hudby, vytvořený z fúze rocku s country. Termín je obecně používán na vlnu rockových hudebníků, kteří začali nahrávat country nahrávky v pozdních 60. a začátku 70. let 20. století, tento styl hráli například Bob Dylan nebo The Byrds, žánr dosáhl ještě větší popularity v 70. letech s umělci jako Emmylou Harris a Eagles.\n\nHudebníci hrající country rock usilují o zvýraznění prvků country hudby v rockové hudbě.\n\n"}
{"id": "640580", "url": "https://cs.wikipedia.org/wiki?curid=640580", "title": "Jack Monck", "text": "Jack Monck\n\nJack Monck je basový kytarista, který pracoval se Sydem Barrettem ve skupině Stars, Davidem Thomasem, Delivery, a The Pedestrians. Monck také hrál s kapelou Called Gecko (Alex Bondonno (saxofon), Ben Weedon (bicí) a Henry Senior (kytara).\n"}
{"id": "640585", "url": "https://cs.wikipedia.org/wiki?curid=640585", "title": "Hradčanský potok (přítok Ploučnice)", "text": "Hradčanský potok (přítok Ploučnice)\n\nHradčanský potok je levostranný přítok řeky Ploučnice v okrese Česká Lípa v Libereckém kraji. Délka toku činí 7,12 km. Plocha povodí měří 38,56 km².\n\nPotok pramení v borových lesích severozápadně od obce Kuřívody. Hlavním účelem potoka je napájení soustavy Hradčanských rybníků v pořadí \"Černý\", \"Vavrouškův\", \"Strážovský\", největší Držník a \"Hradčanský\", které jsou zároveň chráněny jako přírodní rezervace Hradčanské rybníky. Do této rezervace patří i přilehlá rašeliniště, zamokřené louky a lesní porosty. Již mimo území rezervace, mezi \"Držníkem\" a severně přiléhajícím, bývalým vojenským letištěm Hradčany, se nachází komplex bažin, tůní a mokřadů. Vodoteč z tohoto komplexu se do Hradčanského potoka vlévá mezi \"Držníkem\" a \"Hradčanským rybníkem\". Z jižní strany do \"Držníka\" přitéká též \"Bělokamenná strouha\" a další vodoteče, odvodňující bažinatou oblast tzv. \"Pustých rybníků\" pod vrchem \"Malá Buková\". \"Bělokamenná strouha\" zároveň propojuje \"Držník\" s Břehyňským rybníkem. Po trase 1,8 km od výpustě \"Hradčanského rybníka\" přes obec Hradčany, lužní les a nivní louku potok ústí do Ploučnice na jejím 64. říčním kilometru. Průměrný průtok zřejmě není nikde uváděn.\n\n\n"}
{"id": "640589", "url": "https://cs.wikipedia.org/wiki?curid=640589", "title": "Ostrovy Svatý Pavel a Amsterdam", "text": "Ostrovy Svatý Pavel a Amsterdam\n\nOstrovy Svatý Pavel a Amsterdam (fr. Îles Saint-Paul et Amsterdam), jsou jedním z pěti distriktů francouzského zámořského teritoria s názvem Francouzská jižní a antarktická území (TAAF), které je přidruženým územím Evropské unie. Jedná se o oblast, která nikdy nebyla trvale obydlená.\n\nSouostroví Svatý Pavel a Amsterdam je tvořeno dvěma ostrovy, Svatý Pavel a Amsterdam, které se nacházející v nejopuštěnější části Indickém oceánu. Rozkládají se zhruba na 38° jižní zeměpisné šířky a 77° východní zeměpisné délky, jsou od sebe vzdálené asi 80 km. Leží přibližně ve dvou třetinách cesty z Afriky do Austrálie, k nejbližší pevnině, k Austrálii mají asi 3200 km. Jsou to nejvýchodnějšími ostrovy TAAF, geograficky je lze již řadit k Antarktidě.\n\nOstrovy jsou vulkanického původu, vznikly asi před 690 tisíci a dotvořeny byla asi před 400 až 200 tisíci léty. Zůstaly zde i sopečné kaldery, převažující horninou je čedič.\n\nNa ostrovech je mírné oceánské podnebí. Průměrná roční teplota je okolo 13 °C (v Praze 8 °C), srážky asi 1120 mm (v Praze 540 mm) a průměrná rychlost větru u hladiny moře dosahuje 7 m/sec (v Praze 4 m/sec).\n\nVětší ostrov objevil v roce 1522 Španěl Juan Sebastián Elcano a menší ostrov až o 100 let později spatřil Holanďan Haevick Claeszoonn. Větší ostrov v roce 1633 nazval Holanďan Antonio van Diemen jménem Nový Amsterdam, které bylo později zkráceno na Amsterdam. Menší ostrov objevitel pojmenoval dle své lodě Zeewolf, později dostal jméno Svatý Pavel. V roce 1792 byly započaty prvé průzkumy ostrovů a byly prohlášeny za francouzská území. Formálně byly ostrovy znovu vyhlášeny za francouzské v roce 1843, roku 1924 byly jako depandance připojeny k Madagaskaru.\n\nV 18. a 19. století byly ostrovy základnou lovců tuleňů, kteří se na ostrovech v hojné míře pravidelně vyváděli svá mláďata. Z tuleňů získávali lovci tuk a hlavně cenné kožešiny. Koncem 19. století již byli tuleni vybiti a ostrovy zůstaly opuštěny, neuspěly ani pokusy Francouzů zřídit zde rybářské osady. Rokem 1870 započal na ostrově Amsterdam pokus chovat zde hovězí dobytek, ale již za rok byla stáda opuštěna. Ostrovy, které leží poblíž frekventované námořní trasy z Afriky do Austrálie, byly občas navštěvovány okolo plujícími loďmi, které zde mohly načerpat pitnou vodu i získat dříví na opravu. Po otevření Suezského průplavu v roce 1869 se dopravní trasy přesunuly severněji a ostrovy se dostávaly stále více do izolace.\n\nFlora utrpěla ekologické škody částečnou likvidaci autochtonních druhů hlavně na ostrově Amsterdam. Tam veliké škody dosud způsobuje zdivočelý hovězí dobytek, který se z původních pěti kusů rozrostl na celkový počet asi 2000, neúměrně sešlapává a spásá travnaté porosty. Ohrožuje i raritu ostrova, málo rozšířený strom \"Phylica nitida\" dorůstající do výšky 6 až 7 m. V době objevení ostrova rostl asi na jeho třetině výměry, dnes z něj jsou jen zbytky přežívající díky oplocení. Rostou zde běžné luční rostliny, bodláky, traviny, kapradiny, sítiny a poblíž rašelinišť rašeliníky, mechy i játrovky.\n\nK původní ostrovní fauně patří hlavně druhy které zde jen přechodně hnízdí, jako albatrosi, buřňáci, chaluhy, rybáci, tučňáci a lachtani i rypouši. Jediným trvale zde žijícím ptákem je 10 až 12 cm velký, pestře zbarvený astrild vlnkovaný. Ve vodách poblíže ostrova se často objevuje kosatka dravá.\n\nDále zde volně žijí introdukováni savci myši a krysy, kočky, králíci a hovězí dobytek. V minulosti zde žili ještě psi, prasata a kozy. Všichni tito savci místní floře a fauně značně škodí lovem hnízdících zvířat, ničením jejich hnízdišť i neúměrným spásáním dostupné vegetace.\n\nOd roku 1949 zde každoročně přebývá na základně Martin-de-Viviès na ostrově Amsterdam vědecká expedice, převážně zaměřená na oceánografií, meteorologii a studium vlivu atmosférického znečištění na vývoj počasí. Ostrovy včetně 12 mílového teritoriálního pásma okolo byly prohlášeny za přírodní rezervaci, kde je zakázán lov a vstup je možný jen na povolení.\n\nV roce 1955 byly oba ostrovy začleněny do nově vzniklého distriktu Francouzská jižní a antarktická území. Nejsou zde trvale žijící obyvatele, tudíž ani volené orgány samosprávy. Vše spravuje prefekt sídlící v Saint-Pierre na ostrově Réunion (vzdáleném 2880  km), ten podléhá francouzskému Ministerstvu pro zámoří, které vede od června 2009 p. Brice Hortefeux.\n\nPrůmysl nebo zemědělství neexistuje. Veškerou dopravu v oblasti TAAF zajišťuje vědecká loď Marion Dufresne o délce 120 m a výtlaku 10 000 t, která mimo vlastního oceánologického výzkumu zajišťuje i zásobování výzkumníků na Amsterdamu a udržuje 4krát ročně spojení s Francii. Přístav ani letiště zde nejsou. Od roku 2019 jsou ostrovy Svatý Pavel a Amsterdam a okolní moře (souhrnná plocha 201 km²) společně s Kerguelenami a Crozetovymi ostrovy součástí světového přírodního dědictví UNESCO. \n"}
{"id": "640590", "url": "https://cs.wikipedia.org/wiki?curid=640590", "title": "Ivan Ivanovič Šiškin", "text": "Ivan Ivanovič Šiškin\n\nIvan Ivanovič Šiškin (, 25. ledna 1832, Jelabuga – , Petrohrad) byl ruský malíř a grafik. Je považován za průkopníka epického zobrazení motivů typických pro ruskou krajinu. Většinou maloval jen lesní krajiny, ve kterých vynikal malířskou harmonií i vyjádřením reálné podoby malovaného. Uměl však malovat i žánrové obrázky. Řadí se mezi hlavním představitele ruské krajinářské tvorby 19. století a bývá označován za klíčovou postavu hnutí Peredvižniků, což bylo uskupení výtvarníků, kteří se snažili pomocí zobrazování témat typických pro Rusko o angažovaný postoj k tehdejším občanským a sociálním problémům země.\n\n\n"}
{"id": "640591", "url": "https://cs.wikipedia.org/wiki?curid=640591", "title": "Velšská fotbalová reprezentace", "text": "Velšská fotbalová reprezentace\n\nVelšská fotbalová reprezentace reprezentuje Wales na mezinárodních fotbalových akcích, jako je mistrovství světa, nebo Evropy. Své domácí zápasy většinou hraje na Millennium Stadium v Cardiffu.\n\n10. října 2015 poprvé v historii postoupila na Mistrovství Evropy.\n\nSeznam zápasů velšské fotbalové reprezentace na MS\n\nSeznam zápasů velšské fotbalové reprezentace na ME\n"}
{"id": "640597", "url": "https://cs.wikipedia.org/wiki?curid=640597", "title": "Amy Farrah Fowlerová", "text": "Amy Farrah Fowlerová\n\nAmy Farrah Fowlerová je fiktivní postava z amerického sitcomu \"Teorie velkého třesku\". Tuto postavu zde ztvárnila herečka Mayim Bialik.\n\nAmy se poprvé objevila na konci 3. série, kdy se Howard a Raj snažili Sheldonovi domluvit rande po internetu pomocí falešného účtu na seznamce. Ukázalo se, že Amy se pravidelně každý rok účastní rande s mužem jen aby uspokojila matčino přání, aby se s někým seznámila. Pracuje jako neurobioložka (zajímavostí je, že je to také druhé povolání herečky Mayim Bialik). Svůj vztah s Sheldonem neberou jako klasický vztah, spíše jako experiment. Kdykoliv někdo řekne, že je to Sheldonova přítelkyně, Sheldon odvětí: „\"She is a girl, she is my friend, but she is not my girlfriend\".“\nJe to v podstatě verze Sheldona v ženské podobě, to vystihuje i její chování a naprosté nepochopení některých „normálních“ zvyklostí Penny. Ostatní o tomto páru mluví občas jako o \"Shamy\", kombinací jejich jmen.\n\nZprvu se Amy chová velmi podobně jako Sheldon a Howard s Rajeshem litují, že ji na seznamce našli. Amy byla v dětství a mládí často terčem posměchu. Cítila se izolovaná a neměla žádné přátele, i když po nich velmi toužila. Později se však začne stýkat s Penny a velice se s ní spřátelí - projevuje jí velký vděk, že se stala její kamarádkou. Dokonce pro Penny nechá namalovat velký obraz - portrét obou dívek. Častým projevem jejího vděku jsou i intriky a snaha o očernění Priyi (Rajovy sestry) v době, kdy s ní chodí Leonard. Domnívá se, že tím pomůže Penny, která měla dříve s Leonardem vztah. K Bernadette má chladnější vztah, považuje ji za nejslabšího člena jejich dámské skupiny (Penny, Amy, Bernadette).\n\nSe Sheldonem Cooperem mají zpočátku spíše přátelský vztah na základě svých shodných názorů. Zejména Sheldon je s takovým vztahem spokojen, ale Amy jej chce posunout dál. Stanou se tedy oficiálně partnery, což Sheldon potvrdí vytvořením „Dohody spoluchodících“. Ačkoli Amy několikrát projeví zájem o bližší kontakt, k žádnému intimnímu sblížení zatím nedošlo (Sheldon se tomu brání). Amy zatoužila po sexu se Zackem , což Sheldona nechalo klidným, ale když ji pozval Stuart do kina, uvědomí si, že o ni nechce přijít. V 7x15 (Manipulace lokomotivou) ji dokonce Sheldon políbí, v díle 9x11 (Očekávání premiérové noci), o její narozeniny (14. prosince 2015), přejdou dokonce na fyzický vztah.\n"}
{"id": "640600", "url": "https://cs.wikipedia.org/wiki?curid=640600", "title": "Žižkova hrušeň", "text": "Žižkova hrušeň\n\nNázev Žižkova hrušeň nese několik významných a památných stromů, které jsou historicky nebo podle pověsti spjaty s husitským vojevůdcem Janem Žižkou:\n\n"}
{"id": "640601", "url": "https://cs.wikipedia.org/wiki?curid=640601", "title": "Oldřich Blecha", "text": "Oldřich Blecha\n\nOldřich Blecha (4. dubna 1892 Plzeň – 14. srpna 1951 Plzeň) byl český hudební skladatel a sběratel lidových písní.\n\nPocházel z hudební rodiny. Jeho otec byl kapelník a všestranný hudebník. Vystudoval varhanické oddělení Pražské konzervatoře (v roce 1912). Jeho učiteli byli mj. Karel Stecker, Josef Klička a Vítězslav Novák.\n\nPo absolvování konzervatoře přijal místo učitele hudby a hry na klavír v Charkově v Rusku. Kromě toho konal veřejné klavírní a varhanní koncerty. Po vypuknutí první světové války se přihlásil do Československých legií, kde působil v tzv. \"Hudebním komandu\". Byla to zvláštní jednotka složená z hudebníků, která koncertovala pro vojáky i pro širokou veřejnost v mnoha ruských městech.\n\nDo vlasti se vrátil až roku 1921. Stal se zakladatelem \"Hudebního uměleckého klubu\" v Plzni, který si vzal za úkol pečovat o hudební vzdělanost široké veřejnosti. Pořádal koncerty, přednášky s hudební tematikou a vyvíjel publikační činnost.\n\nS manželkou, zpěvačkou Marií Rubriciusovou, založil soukromou hudební školu. Ze zdravotních důvodů musel v roce 1928 ukončit pedagogickou i veřejnou činnost. Zakoupil zámek v Příchovicích a hodlal tam vybudovat rekreační zařízení pro české skladatele. Pokus však skončil katastrofálním finančním neúspěchem.\n\nLidové písně začal Blecha systematicky sbírat v okolí Plzně od jara 1941. V období po atentátu na Heydricha, však gestapo tuto činnost zakázalo. Skladatel se pak věnoval systematickému zpracovávání sebraných písní. Některé opatřil klavírním doprovodem nebo provedl jejich sborovou úpravu. 150 písní harmonizoval a připravil k vydání.\n\nCelkem zaznamenal a katalogizoval na 2000 písní. Jeho hlavním cílem bylo zaznamenat zejména ty písně, které dosud nebyly zveřejněny. Užší výběr splňující toto kritérium zahrnuje 356 nápěvů.\n\nJeho vlastní tvorba ve válečných a poválečných letech stagnovala, snad i proto, že se nesetkala s příznivým přijetím. Po Únoru 1948 zcela podlehl socialistické rétorice a jeho skladby jsou poplatné té době.\n\nTěžiště díla Oldřicha Blechy je v jeho činnosti sběratelské. Byl patrně jedním z posledních sběratelů, kterému se podařilo zachytit mizející svět písní našeho venkova.\n\nSložil kolem 150 skladeb. Jeho tvorba obsahuje všechny skladebné formy, ale nejpočetnější je dílo vokální a klavírní. Pokusil se i operu.\n\n\n\n\n\n\n"}
{"id": "640609", "url": "https://cs.wikipedia.org/wiki?curid=640609", "title": "Žižkova hrušeň (Otěvěk)", "text": "Žižkova hrušeň (Otěvěk)\n\nŽižkova hrušeň je významný strom rostoucí ve vesnici Otěvěk v jižních Čechách. Strom byl údajně spjatý s Janem Žižkou a když zanikl, byl na jeho místě vysazen nový, který přízvisko po husitském vojevůdci převzal.\n\n\nHrušeň stojí na statku nazývaném u Zemanů (č. 6), který patří již po několik generací rodině Buřičů. Pod korunou hrušně jsou umístěné úly se včelami(!)\n\nPůvodní strom údajně zanikl a současný byl vysazen na jeho místě. Podobná tradice je udržována i v souvislosti s Žižkovou hrušní na (u) hradu Rabí. Současná hrušeň je pravděpodobně velmi stará (obvod 360 cm), ale stále plně vitální, kvetoucí a plodící.\n\nStrom pravděpodobně zatím nebyl oficiálně vyhlášen jako památný, v registru AOPK ČR uveden není.\n\nPodle pověsti se pod původní hrušní scházel Jan Žižka se svým přítelem zemanem Ješkem z Otěvěka. Oba byli názorově jednotní ve věci utlačování zemanů rožmberskou vrchností. Později se ale Ješkovi znelíbil Žižkův přístup k problému a přátelství ukončil.\n\nŽižkova hrušeň byla panem Buřičem nominována na Strom roku 2009, kde se probojovala do finále a obsadila 12. příčku.\n\n\n\n"}
{"id": "640610", "url": "https://cs.wikipedia.org/wiki?curid=640610", "title": "Žerotice (hrad)", "text": "Žerotice (hrad)\n\nŽerotice je zřícenina hradu nacházející se na jihovýchodním okraji obce Žerotice v okrese Znojmo. Jeho zbytky jsou chráněny jako kulturní památka České republiky.\n\nPrvní připomínka o vsi s patrovým hrádkem pochází z roku 1259 za majitele Cuzkraje ze Žerotic. Ves s kostelem svatého Martina je zmiňována již v roce 1253. Tvrz sama je výslovně uváděna až roku 1358, kdy ji Adam ze Žerotic prodal Benešovi z Weitmile, který ji rozšířil, že je dále v pramenech nazývána hrad. Hrad byl v držení rodu z Weitmile až do roku 1502. Dalšími známými majiteli byli Jindřich Lechovický ze Zástřizel (1512), Fridrich Březnický z Náchoda (1554), Jiří Ehrenreich ze Sinzendorfu (1628). Vlivem přestaveby je od roku 1512 je stavba označována jako zámek, v renesančních úpravách pokračovali i Zástřizlové a Březničtí. Během třicetileté války byl hrad dobyt a vypálen Švédy. Další majitelé, Blierové, provedli barokní úpravy, ale hrad opouští a stěhují se na blízký zámek Želetice. Roku 1711 se stává hrad majetkem Františka Karla hraběte Berchtolda z Uherčic, čímž došlo k definitivnímu připojení k Želeticím, následně jeho syna Františka Antonína, po jeho smrti pak Prospera Berchtolda, který jej roku 1755 prodává hraběnce Marii Elišce Walldorfové. Od roku 1761 je v majetku Ignáta Bohumíra Walldorfa a po roce 1796 Františka Chorinského. Rod Chorinsky držel panství s velkostatkem až do roku 1863, kdy jej Viktor prodal Bedřich Kammelovi z Hardeggu (roku 1874 hrad vyhořel). Z tohoto rodu byli vlastník Karel (od roku 1884), dr. Karel (1890), Siegfried (1917) a naposledy dr. Dominik Kammel, který jej prodává roku 1936 Aloisi Fišlovi. Od roku 1938 docházelo k bourání částí hradu a materiál byl používán na stavbu silnice do Želetic. Velkostatek (s hradem) byl vyvlastněn pozemkovou reformou roku 1948. Roku 1988 se zřítily dvě zdi hranolové věže.\n\nDo současné doby se z hradu zachovala renesančně klenutá místnost, obvodové zdivo paláce (do výše prvního patra), opěrné pilíře hradeb, zbytek hranolové věže a obezděný příkop. Poslední majitel zříceninu zakoupil roku 1998 a provádí postupnou rekonstrukci.\n\nStavba malého rozsahu s okrouhlým půdorysem měla budovy soustředěny podél vnitřní strany hradeb, vymezující střední nádvoří, ke kterému vedl přístup z jižní strany přes 12 široký obezděný příkop klenutým průjezdem. Opevnění krom příkopu tvořila hradební zeď, místy zpevněná opěrnými pilíři s drobnými prostorami v horní části, umožňujícími posádce flankování přilehlé kurtiny. V severozápadní části stála hranolová věž, budovy na východě zdobil klenutý arkádový ochoz.\n\n"}
{"id": "640612", "url": "https://cs.wikipedia.org/wiki?curid=640612", "title": "Pozemní hokej na Letních olympijských hrách 1956", "text": "Pozemní hokej na Letních olympijských hrách 1956\n\nPozemní hokej na LOH 1956 v Melbourne zahrnoval pouze turnaj mužů. Všechny zápasy tohoto turnaje se odehrály ve dnech 23. listopadu až 6. prosince 1956.\nTurnaje se zúčastnilo 12 mužstev, která byla rozdělena do 3 čtyřčlenných skupin, ve kterých se hrálo způsobem jeden zápas každý s každým a poté týmy, které skončily na 1. místě ve skupině + jeden nejlepší tým ze 2. místa ve svojí skupině postoupily do semifinále.\n\n\n\n"}
{"id": "640613", "url": "https://cs.wikipedia.org/wiki?curid=640613", "title": "Odcházení (film)", "text": "Odcházení (film)\n\nOdcházení je filmový debut a jediný film Václava Havla, který jej natočil podle své stejnojmenné divadelní hry. Snímek byl do kin uveden 24. března 2011, slavnostní premiéru měl 22. března v pražské Lucerně. Televizní premiéra proběhla 18. prosince 2011 na ČT1, kdy jej mimořádně do svého vysílání v den Havlova úmrtí zařadila Česká televize.\n\nFilm získal v rámci ankety Český lev 2011 nominace ve všech hlavních kategoriích pro hrané filmy. Proměnil je v kategorii Nejlepší scénář (Václav Havel) a střih (Jiří Brožek). Reakce filmové kritiky i diváků však byly převážně negativní.\n\nNatáčení začalo 1. července 2010, rozpočet byl 44 milionů korun. Film se natáčel během července a srpna ve vile Čerych v České Skalici v turistickém regionu Kladské pomezí, závěrečné záběry byly natočeny na zámku v Ploskovicích.\n\nUkázka z filmu byla promítnuta na Evropském filmovém trhu při Berlinale 2011.\n\n\n"}
{"id": "640614", "url": "https://cs.wikipedia.org/wiki?curid=640614", "title": "Henry Knox", "text": "Henry Knox\n\nHenry Knox (25. července 1750 Boston – 21. října 1806 Thomaston) byl americký důstojník v Americké válce za nezávislost a posléze první americký ministr války.\n\nNarodil se a byl vychováván v Bostonu v Massachusetts a posléze se zde stal knihkupcem. Z knih také v tu dobu čerpal znalosti z historie vojenství a stal se členem místního dělostřeleckého sboru. Když začala Americká válka za nezávislost, stal se přítelem generála George Washingtona a posléze byl hlavním velitelem dělostřelectva americké armády. Osobně se zúčastnil mnoha tažení a kromě toho také založil cvičná střediska pro dělostřelce a výrobny zbraní, čímž také výrazně přispěl k úspěchu ve válce.\n\nPo přijetí ústavy Spojených států amerických se stal ve vládě prezidenta Washingtona prvním ministrem války. V této roli dohlížel na stavbu pobřežních opevnění a na akceschopnost místních domobran. Kromě toho měl také na starosti vztahy s Indiány.\n\nV roce 1795 odešel na odpočinek a v roce 1806 zemřel po spolknutí kuřecí kosti na infekci.\n"}
{"id": "640620", "url": "https://cs.wikipedia.org/wiki?curid=640620", "title": "Macintosh 128K", "text": "Macintosh 128K\n\nMacintosh 128K byl osobní počítač firmy Apple, který byl prvním z rodiny Macintosh. Obsahoval monitor a byl dodáván s klávesnicí a myší. Na trh byl uveden 24. ledna 1984 a součástí jeho reklamní kampaně byla televizní reklama (vysílaná například stanicí CBS) natočená Ridley Scottem, která parafrázovala román 1984 anglického spisovatele George Orwella (firma IBM v ní figurovala jako velký bratr). \n\nZ počátku se Macintosh 128K prodával za 2495 amerických dolarů a do 3. května se jej podařilo prodat 70 000 kusů, což byl v dané době úspěch. Časem prodeje klesaly a firma ho přestala prodávat v říjnu 1985, kdy už déle než rok sdílel trh se svým nástupcem Macintoshem 512K.\n\nJe považován za první skutečně komerčně úspěšný osobní počítač s grafickým uživatelským rozhraním.\n\nPočítač byl založen na procesoru Motorola 68000, který měl taktovací kmitočet 8 MHz. Procesor byl 16bitovou sběrnicí připojen k 128 KB paměti typu DRAM, kterou nebylo možné rozšířit, což byl pro multimediální aplikace limitující faktor.\n\nDodávaná obrazovka měla úhlopříčku 23 centimetrů, byla černobílá a měla rozlišení 512×342 pixelů, což zavedlo pro DTP standardní rozlišení 72 PPI.\n\nPřipojování dodatečných zařízení bylo realizováno dvěma nestandardními konektory typu RS-422 z rodiny D-Sub, které bylo označovány jako „tiskárna“ a „modem“.\n\nPro ukládání dat byla určena jediná mechanika pro diskety o průměru 3,5 palce a kapacitě 400kB.\n\nSystém byl poměrně tichý, neboť spoléhal na pasivní chlazení a neobsahoval ventilátor, což ovšem občas vedlo k přehřívání a selhávání součástek.\n"}
{"id": "640622", "url": "https://cs.wikipedia.org/wiki?curid=640622", "title": "Pozemní hokej na Letních olympijských hrách 1952", "text": "Pozemní hokej na Letních olympijských hrách 1952\n\nPozemní hokej na LOH 1952 v Helsinkách zahrnoval pouze turnaj mužů. Všechny zápasy tohoto turnaje se odehrály ve dnech 15. až 24. července 1952. Turnaje se zúčastnilo celkem 12 mužstev a hrálo se způsobem playoff, při čemž 4 týmy (Indie, Velká Británie, Nizozemsko a Pákistán) byly nasazeny přímo do čtvrtfinále a zbylých 8 týmů muselo napřed projít přes 1. kolo (osmifinále).\n"}
{"id": "640624", "url": "https://cs.wikipedia.org/wiki?curid=640624", "title": "Julius Petschek", "text": "Julius Petschek\n\nJulius Petschek (14. března 1856, Kolín – 22. ledna 1932, Praha) byl český německy mluvící podnikatel a bankéř židovského původu. Společně s bratrem Ignazem Petschkem patřil mezi nejbohatší podnikatele první Československé republiky. Jejich společný podnik vytvořený ve 20. letech 20. století kontroloval téměř polovinu evropské těžby hnědého uhlí.\n\nNarodil se Kolíně v rodině židovského obchodníka Mosese Petschka (1822-1888), který zahájil trvalý vzestup rodiny roku 1871 koupí akcií nově založené Mostecké uhelné společnosti. Po úspěšných studiích na Právnické fakultě Univerzity Karlovy začal v roce 1878 pracovat na finanční prokuratuře, kde pracoval až do roku 1906. Poté působil ve vedení Anglo-rakouské (později Anglo-československé) banky a na burze množil rodinný majetek. Investoval také v uhelném, papírenském a sklářském průmyslu, ovládal například Mosteckou uhelnou.\n\nV listopadu 1920 založil se svým synem Waltrem a syny bratra Isidora vlastní bankovní dům Petschek a spol. (\"Bankhaus Petschek & Co.\"), pro který později nechal postavit jako sídlo Petschkův palác. Začal také více spolupracovat s bratrem Ignazem, sídlícím v Ústí nad Labem, se kterým se dříve střetával v uhelném průmyslu. I za pomoci silné koruny mohutně expandovali do Německa, kde postupně ovládli až 30 % těžby. Díky poválečné německé inflaci pronikli i do průmyslu papírenského, sklářského, textilního, farmaceutického a dalších, přičemž část výroby byla v Maďarsku a v Jugoslávii. Neztratili ani za hospodářské krize. Stárnoucí Julius postupně přenechával správu celého společného majetku pražské linie rodu Petschků svému synovci Ottovi, který se postavil do čela bankovního domu Petschek a spol.\n\nKromě podnikání Julius také podporoval sportovní a kulturní aktivity pražských Němců, byl například velkým podporovatelem Nového německého divadla.\n\n\n"}
{"id": "640625", "url": "https://cs.wikipedia.org/wiki?curid=640625", "title": "Tocadisco", "text": "Tocadisco\n\nTocadisco (rodným jménem Roman Böer, nyní Roman De Garcez) je německý DJ.\n\nNarodil se 8. června 1974 v Kolíně nad Rýnem. Svou kariéru započal v Düsseldorfu (např. klub Unique). Roku 2000 se vrátil zpět do svého rodného města a založil si vlastní nahrávací studio.\n\nPočin, jímž se dostal do Top 12 časopisu Groove a zapsal se tak do hlubšího povědomí lidí, byl remix písně „Lifestyle“ od Slam. Svůj první singl „Nobody Likes the Records (That I Play)“ vydal ve spolupráci s vydavatelstvím Superstar Records. Tato skladba zaujala např. i DJ Moguaie, který mu umožnil zremixovat svůj počin „Freaks.“ Časopisem Raveline byl v roce 2005 nominován na objev roku 2004.\n\nTocadisco vystupoval původně pod jinými přezdívkami, jako například S-pin Codek či El Kokadisco. Po remixech různých interpretů (např. Timo Maas nebo Deep Dish) vydal roku 2006 např. singl \"You're No Good for Me\". Z jeho další tvorby můžeme zmínit například remix „Eppur Si Muove“ od Michaela Cretu z projektu Enigma nebo „Morumbi“.\n\nV roce 2008 vydal své první studiové album \"SOLO\". Ve spolupráci s Davidem Guettou napsal skladbu „Pop Life“ a získal ocenění MTV Awards v kategorii Best International Dance 2008. O rok později následovalo další studiové album s názvem \"128.0 FM\".\n\nJeho manželkou je Natashou Garcez, brazilská modelka, jejíž příjmení přijal za své a nyní se jmenuje Roman De Garcez.\n\n"}
{"id": "640637", "url": "https://cs.wikipedia.org/wiki?curid=640637", "title": "Dalibor Mlejnský", "text": "Dalibor Mlejnský\n\nDalibor Mlejnský (* 10. listopadu 1969 Brandýs nad Labem) je český místní politik, v letech 2006 až 2014 zastupitel Hlavního města Prahy, od listopadu 2006 do listopadu 2014 starosta Městské části Praha 11 a bývalý předseda tamější místní organizace ODS.\n\nNa postu starosty Prahy 11 vystřídal svoji stranickou kolegyni Martu Šorfovou, zvolen byl 27. listopadu 2006. Podle svědků byl zvolen za pomoci zastrašování, což nebylo nikdy prokázáno. Znovuzvolen do funkce starosty byl 9. listopadu 2010.\n\nKe dni 17. března 2014 pozastavil své členství v ODS. Rezignoval zároveň na funkce předsedy Místního sdružení ODS Jižní Město II, prvního místopředsedy ODS Praha 11 a na členství v klubu ODS při Zastupitelstvu Hlavního města Prahy. Za rozhodnutím stojí podle něj soukromé důvody rodinného charakteru.\n\nV komunálních volbách v roce 2014 obhájil mandát zastupitele Městské části Praha 11, když vedl jako nestraník kandidátku hnutí Jižní Město - náš domov (JM-ND). Ve funkci starosty jej ale v listopadu 2014 vystřídal člen subjektu \"Hnutí pro Prahu 11\" Jiří Štyler.\n\nDeník MF DNES v září 2010 zveřejnil informace (takzvanou „kauzu ABL“), podle kterých byli v roce 2007 někteří politici na Praze 11 sledováni bezpečnostní agenturou ABL, tehdy vlastněnou Vítem Bártou. Mlejnský původně mohl být jedním z údajně sledovaných politiků. V lednu 2011 deník MF DNES naopak zveřejnil informaci, že tehdejší vedení Prahy 11 bylo pravděpodobným zadavatelem sledování. Mlejnský nařčení odmítá a již počátkem října 2010 podal trestní oznámení. Pražská policie nakonec konstatovala, že podle ní v případu nebyl spáchán trestný čin a koncem února 2011 celý případ odložila.\n\nNa podzim 2011 se objevilo podezření, že opsal svoji diplomovou práci. Dva posudky, které pro Český rozhlas zpracovala Ivana Čornejová z Ústavu dějin Univerzity Karlovy a Jiří Stočes ze Západočeské univerzity se shodují, že práce je z valné většiny opsaná. Samotný Dalibor Mlejnek žádné pochybení nepřipustil. Luboš Chaloupka, rektor Univerzity Jana Amose Komenského, kde byla práce obhájena, si nechala zpracovat jiný posudek, podle kterého není diplomka nijak kvalitní, ale nepovažuje ji za plagiát.\n\nKoncem roku 2014 se dostal do hledáčku protikorupční policie poté, co u něj bylo nalezeno 29 milionů korun v hotovosti, které policie zajistila. Městský soud v Praze usnesení o zajištění peněz zrušil a záležitost předal státnímu zastupitelství zpět k došetření. Související kauza, týkající se obvinění 40 zastupitelů Prahy 11 kvůli nevýhodnému prodeji pozemků nebyla ke konci srpna 2017 uzavřena.\n\nDalším problémem za jeho starostování byly eurodotace na revitalizace nevhodně využívaných ploch. Praha 11 si nechala proplatit práce za 10,5 milionu korun, aniž by prokázala, že dodavatel tyto práce skutečně provedl. V návaznosti na to byl Dalibor Mlejnský spolu s dalšími sedmi lidmi obviněn z dotačního podvodu a zmanipulování soutěže.\n\nDalibor Mlejnský je autorem následujících knih:\n\n\n"}
{"id": "640641", "url": "https://cs.wikipedia.org/wiki?curid=640641", "title": "Armand z Périgordu", "text": "Armand z Périgordu\n\nArmand z Périgordu také Hermann de Pierre-Grosse (* 1178 - † 1247) byl šestnáctým velmistr templářských rytířů v letech 1232–1244. Byl potomkem hrabat z Périgordu. V roce 1232 byl zvolen velmistrem templářů. Spojil se sultánem z Damašku proti egyptskému sultánovi. Pravděpodobně byl zabit v bitvě spolu s 300 dalšími templářskými rytíři nebo zemřel v zajetí.\n\n"}
{"id": "640647", "url": "https://cs.wikipedia.org/wiki?curid=640647", "title": "Asociace turistických oddílů mládeže", "text": "Asociace turistických oddílů mládeže\n\nAsociace turistických oddílů mládeže (A-TOM, Asociace TOM) je spolek dětí a mládeže na území České republiky. Členové spolku jsou tomíci, sdružují se v jednotlivých turistických oddílech mládeže (TOM). V roce 2019 bylo v asociaci registrováno ve více než 240 oddílech 9 817 dětí a mládeže (stav k 19.12.2019).\n\nOddíly TOM jsou zaměřeny na turistiku a táboření. Mají své pravidelné oddílové schůzky, pořádají výlety a expedice, letní i zimní tábory. V roce 2019 spolek uspořádal přibližně 175 letních táborů pro více než 4600 dětí, přičemž tento údaj se týká pouze táborů dotovaných. Byly mezi nimi i tábory zahraniční, vodácké i cyklotábory.\n\nOddíly TOM se pravidelně účastní postupových turistických závodů. V Litoměřicích každý rok druhou květnovou sobotu probíhá tradiční soutěž Železný tomík, trojboj v jízdě na kánoi, na kole a v běhu.\n\nHlavním orgánem asociace TOM je sněm, který volí 9 členné předsednictvo a 4 člennou revizní komisi. Na sněmu v roce 2017 byl předsedou zvolen Tomáš Novotný, místopředsedou Tomáš Hurt, který byl později nahrazen nejprve Zdeňkem Rolincem, poté současným místopředsedou Ivo Skočkem. Ústředí asociace sídlí v Roztokách u Prahy, v Palackého ulici č.p. 325. Na ústředí pracuje celkem 8 zaměstnanců (3 zaměstnanci pracují na plné pracovní úvazky), ústředí řídí předseda spolku.\n\nOddíly fungují ve 14 krajích. Mají přidělena svá tří až pětimístná identifikační čísla a volí si jména, např. TOM 4312 Třicítka a Dvojka. Podle stanov platných od 25. ledna 2015 jsou názvy podrobnější, např. Asociace TOM ČR - TOM 4312, Chlapecká Třicítka a Dívčí Dvojka.\n\nAsociace TOM je členem České rady dětí a mládeže, která byla založena roku 1998. Tomíci patří mezi zakládající spolky ČRDM. Do roku 2016 Asociace TOM úzce spolupracovala s historickou organizací Klub českých turistů, kdy každý člen Asociace TOM byl zároveň členem Klubu českých turistů. Tato úzká spolupráce skončila v roce 2017. Od tohoto roku je členství v Klubu českých turistů dobrovolné a není vázáno na členství v Asociaci TOM. Blízké vztahy mají tomíci se skauty a woodcraftery.\n\nSpolek má ve své správě nebo si pronajímá 18 turistických základen po celé republice, které využívají především turistické oddíly. Objekty může využívat i veřejnost, veškeré informace jsou uvedeny na stránkách spolku. Funkci mezinárodní základny má Herberk ve Sloupu v Čechách. Z Fondu dětí a mládeže získala Asociace TOM v roce 2008 Oparenský mlýn v Opárenském údolí na severu Čech, z fondů Evropské unie finanční prostředky k jeho renovaci a 11. června 2011 byl objekt za účasti mnoha významných hostů předán tomíkům do užívání.\n\nVětšina oddílů má vlastní klubovny, základny či tábořiště.\n\n\n"}
{"id": "640648", "url": "https://cs.wikipedia.org/wiki?curid=640648", "title": "Luisa Meklenbursko-Střelická", "text": "Luisa Meklenbursko-Střelická\n\nLuisa Meklenbursko-Střelická (: \"Luise Auguste Wilhelmine Amalie Herzogin zu Mecklenburg-Strelitz,\" také \"Königin Luise\" \"von Preußen\"; 10. března 1776 Hannover – 19. července 1810 zámek Hohenzieritz, Braniborsko) byla rodem meklenburská princezna a jako manželka pruského krále Fridricha Viléma III. pruská královna.\nLuisa Augusta von Mecklenburg-Strelitz se narodila 10. března roku 1776 v Hannoveru jako šesté dítě (čtvrtá z přeživších dcer) meklenburského vévody Karla II. Meklenbursko-Střelického (1741–1816) a jeho první manželky Frederiky Karoliny Luisy Hesensko-Darmstadtské (1752–1782), dcery lankraběte Jiřího Viléma Hesensko-Darmstadtského a jeho manželky Marie Luisy Albertiny z Leiningen-Dagsburg-Falkenburg. Mimo jiné byla starší sestrou hannoverské královny Frederiky Meklenbursko-Střelické a neteří britské královny Šarloty Meklenbursko-Střelické, manželky krále Jiřího III.\n\nPo smrti své první ženy se Luisin otec v roce 1784 podruhé oženil s \"Šarlotou Hesensko-Darmstadtskou\", mladší sestrou své první zemřelé ženy. Toto manželství záhy skončilo Šarlotinou smrtí v prosinci roku 1785 po narození jejich jediného dítěte (\"Karel Meklenburský\", 1785–1837). Protože se v této situaci jako vdovec necítil schopen svým dcerám poskytnout potřebnou péči a výchovu, rozhodl se její otec o pomoc požádat jejich babičku, svou tchyni, princeznu Marii Luisu Albertinu z Leiningen-Dagsburg-Falkenburg, žijící v Darmstadtu. Svěřil jí své dcery Charlottu Georginu, Terezu Matyldu, Luisu a Frederiku. Život v péči babičky a vychovatelky \"Salomé de Gélieu\" byl pro dívky šťastný.\nDne 14. března 1793 se princezny „náhodou“ setkaly v divadle ve Frankfurtu nad Mohanem s pruským králem Fridrichem Vilémem II. (1744–1797). Ten byl nadšen sličností a půvabem princezen Luisy a Frederiky. O několik týdnů později dojednal vévoda Karel s králem Fridrichem Vilémem svatební smlouvu o sňatku s jeho syny. Zasnoubení obou párů se oslavilo 24. dubna téhož roku v Darmstadtu. V prosinci roku 1793 se dívky vypravily na cestu do Berlína, kde se 24. prosince uskutečnila svatba starší princezny Luisy s pruským korunním princem Fridrichem Vilémem (1770–1840) (od roku 1797 pruského krále) a dva dny nato svatba Frederiky s jeho mladším bratrem, princem \"Fridrichem Ludvíkem Karlem\", zvaným Luis (1773–1796). Z manželství Luisy a Fridricha Viléma vzešlo deset potomků, mezi nimi dva pruští králové.\n\nLuisa byla krásná žena, vzdělaná, výjimečně inteligentní; měla na svého muže velký vliv, silně zapůsobila i na ruského cara Alexandra I. Byla iniciátorkou tajné prusko-ruské dohody proti Napoleonovi, uzavřené v roce 1805 v Postupimi nad sarkofágem Fridricha II. Velikého.\nPo demisi Karla Augusta von Hardenberga stanula v čele protifrancouzské strany, která se v roce 1806 postavila Napoleonovi. Po prohraném střetu uprchla s manželem z Berlína přes Schwedt, Štětín, Grudziądz, Osterode do Ortelsburgu, odkud se královský pár vydal 10. prosince 1806 do Královce. V lednu 1807 se Luisa v Klaipėdě setkala s ruským carem Alexandrem I. V době mírového jednání v Tylži (6.–7. srpna 1807) se pokořila před císařem Napoleonem, prosíc ho o zmírnění podmínek diktovaných poraženým Prusům v Tylžské mírové smlouvě. Nepodařilo se jí však zachránit pro Prusy strategicky důležitou pevnost v Magdeburgu.\n\nOd ledna roku 1806 do ledna roku 1809 pobývala v Rusku. Královský pár trávil většinu času v Petrohradu, dále v Královci a Klaipėdě. V lednu roku 1809 se vrátili do Berlína, kde Luisa podporovala tajné přípravy Ferdinanda von Schilla a Gerharda von Scharnhorsta na novou válku s Francií.\n\nLuisa zemřela v 34 letech v náručí svého manžela na zápal plic a na nádor v oblasti plic a srdce dne 19. července roku 1810 na zámku Hohenzieritz v Braniborsku, v sídle svého otce, kterého sem přijela navštívit. Pochována byla v mauzoleu v Charlottenburgu. V roce 1840 byl po jejím boku pochován i její manžel.\n\nVlastenectví a odvaha, které projevila v průběhu napoleonských válek, jí přinesly obrovskou popularitu, slávu a respekt.\n\nV Prusku byla královna Luisa vzorem dobročinnosti. Byla symbolem mateřství, označována jako \"Pruská madona (Preussische Madonna)\" a nazývána \"matkou králů\". August Wilhelm Schlegel ji nazýval \"Královnou srdcí\" (\"Königin des Herzens\").\n\nV roce 1814 založil Fridrich Vilém III. Řád Luisin (\"Luiseorden\"), udělovaný ženám za péči o choré a nemohoucí. V tomtéž roce na její počest byla založena \"Luisina nadace (Luisenstift)\" k výchově a vzdělávání dívek. V roce 1880 byla odhalena Luisina socha v Zoologické zahradě v Berlíně.\n\n"}
{"id": "640670", "url": "https://cs.wikipedia.org/wiki?curid=640670", "title": "Správa záznamů", "text": "Správa záznamů\n\nSpráva záznamů, neboli RM (z anglického \"Records Management\"), je praxe vedení záznamů o organizaci od okamžiku, kdy jsou vytvořeny, až do jejich úplného odstranění. To může zahrnovat třídění, ukládání, zabezpečení a zničení záznamů (nebo v některých případech archivní konzervaci). Záznam může být buď hmotný předmět, nebo digitální informace, například rodné listy, lékařské zprávy, office dokumenty, databáze, aplikační data a e-mail. Správa záznamů se primárně zabývá důkazy činnosti organizace a je obvykle aplikována spíše na hodnotě záznamů než na jejich fyzické podobě. \nV minulosti byl pojem „správa záznamů“ občas používán, ale odkazoval k vedení záznamů, které již nebyly v každodenním použití, ale stále bylo potřeba je používat – tyto „semi-current“ nebo neaktivní záznamy byly často uloženy v „suterénu“ nebo off-site. Modernější použití inklinuje ke správě záznamů podporující celý životní cyklus záznamu – z hlediska práva tvorby až do jejich úplného odstranění. ISO 15489:2001 definuje správu záznamů jako „oblast řízení, které odpovídá za efektivní a systematickou kontrolu tvorby, přijímání, udržování, užívání a disponibility záznamů, včetně postupů pro zachycení a udržení důkazu informovanosti o podnikatelské činnosti a transakcí v podobě záznamů“. \n\nISO norma definuje záznamy jako „informace vytvořené, přijaté a udržované jako důkaz a informace o organizaci nebo osobě, na základě právní povinnosti nebo v transakci podnikání“. Mezinárodní archivní rady (ICA – International Council on Archives) Výbor pro elektronické záznamy definuje záznam jako „zaznamenané informace vyrobené nebo přijaté v zahájení, vedení nebo ukončení institucionální nebo individuální činnosti, a že se skládá z obsahu, kontextu a struktuře dostatečné pro prokázání jejich činnosti“. Klíčovým slovem těchto definic je slovo důkaz. Zjednodušeně řečeno, záznam lze definovat jako „důkaz události“. Správa dokumentů je ukládání, uchování a vyhledání informací v co nejkratším čase. Řízení záznamů je velmi důležité pro využití ukládání dokumentu, tomuto tématu se věnuje kancelářská administrativa. \nManažer záznamů je někdo, kdo je zodpovědný za správu záznamů v organizaci. V praxi správa záznamů může zahrnovat:\n\nZásady řízení záznamů a automatizovaných systémů řízení podporuje zachycení záznamu, klasifikaci a průběžné vedení záznamů po celou dobu jejich životního cyklu. Takový systém může být v listinné podobě (např. jako index karty používané v knihovně), nebo jako počítačový systém (například aplikace elektronické spisové služby). ISO 15489:2001 uvádí, že řízení záznamů zahrnuje:\n\nŘízení fyzických záznamů zahrnuje záznamy různých oborů a může čerpat z různých forem odborných znalostí. Záznamy musí být identifikovány a ověřeny. Toto je obvykle záležitostí podání a vyhledávání, v některých případech je potřeba opatrnější zacházení. \nPokud je položka prezentována jako úřední záznam, musí být úředně ověřen. Právní odborníci mohou například zkoumat, zda dokument nebo položka není padělek a že při jakémkoliv poškození, změně nebo chybějícímu obsahu je zdokumentován. V extrémních případech může být podroben zkoumáním pod mikroskopem, rentgenovými paprsky), radiokarbonovým datováním nebo chemickými rozbory. Tato úroveň ověřování není tak běžná, ale vyžaduje zvláštní péči při vytváření a uchovávání záznamů o organizaci. \nZáznamy musí být skladovány takovým způsobem, aby byly přístupné a zároveň byly zabezpečeny proti poškození vlivem prostředí. Typické papírové dokumenty mohou být uloženy v kartotéce v kanceláři. Nicméně, některé organizace mají specializované místnosti s kontrolou prostředí, včetně teploty a vlhkosti. Zásadní záznamy mohou potřebovat uložení v odolné, bezpečné úschovně nebo ochranu proti požáru, povodním, zemětřesením nebo konfliktům. V extrémních případech požaduje položka jak zabezpečení proti katastrofám, tak přístup veřejnosti, jako například americká ústava. V tomto případě je nutné konzultovat místnost s odborníky, zda místnost efektivně odolává hmotnosti regálů a papíry naplněnými kartotékami. Historicky, některé vojenské lodě byly navrženy tak, aby byla vzata v úvahu hmotnost operačních záznamů (moderní záznamy – velká část těchto informací byla převedena na elektronické úložiště). Kromě on-site uložení záznamů, mnohé organizace provozují vlastní off-site záznamy. \nSledování záznamů, když jsou vzdáleny od normální skladovací oblasti, je odkazování na jejich koloběh. Toto je často zpracované ve zjednodušené písemné formě záznamu postupů. Nicméně, mnoho moderních záznamů používaných v prostředí počítačových systémů, zahrnující snímače čárových kód, nebo radio-frekvenční identifikační technologie vedou ke sledování pohybu záznamů. Ty mohou být také použity pro pravidelné provádění auditů, aby identifikovaly neoprávněný pohyb záznamu. \nLikvidace záznamů nemusí vždy znamenat jeho zničení. To může zahrnovat i převod do historických archivů, muzeí nebo na soukromou osobu. Zničení záznamů by mělo být povoleno zákonem, nařízeními nebo pracovním postupem, a záznamy by měly být zlikvidovány s takovou péčí, aby se nedošlo k neúmyslnému úniku informací. Tento proces je potřeba dobře zdokumentovat, počínaje záznamy na uchovávání harmonogramu a zásad a postupu, které byly schváleny na nejvyšší úrovni. Soupis zlikvidovaných záznamů by měl být zachován, včetně potvrzení, že byly zničeny. Záznamy by nikdy neměly být jednoduše zlikvidovány jako odpad. Většina organizací používá postupy jako je rozmělnění papíru, skartace nebo spalování. \nKomerčně dostupné produkty mohou spravovat záznamy všech aktivních, neaktivních, archivních procesů, dále retenční plánování a likvidaci. Někteří také využívají technologii RFID pro sledování fyzického souboru. \nObecné zásady správy dokumentů platí pro záznamy v libovolném formátu. Digitální záznamy (nebo elektronické záznamy) vyvolávají specifické otázky. Je mnohem obtížnější zajistit, že obsah, kontext a struktura záznamů je zachována a ochráněna, když záznamy nemají fyzickou existenci. Funkční požadavky na počítačové systémy pro správu elektronických záznamů byly zavedeny americkým ministerstvem obrany (US Department of Defense), jehož MoReq (vzorové požadavky na správu elektronických záznamů) byla přeložena do nejméně dvanácti jazyků a je používán za hranicemi Evropy. Vývoj byl zahájen MoReq DLM Forum, financovaný Evropskou komisí. Existují konkrétní obavy o schopnosti přístupu a čtení elektronických záznamů v průběhu času, protože pro rychlé tempo změn v technologii může být software, ve kterém byly záznamy vytvořeny, zastaralý, takže budou záznamy nečitelné. Značné množství výzkumných činností se zavázalo k řešení této otázky. Úřadu státu Victoria (PROV) se sídlem v Melbourne v Austrálii zveřejnil strategii elektronických záznamů (VERS), který zahrnuje standard pro zachování, dlouhodobý ukládání a trvalý přístup k elektronickým záznamům. VERS norma byla přijata všemi ministerstvy státu Victoria. \nElektronické daňové záznamy jsou založené na nepapírové verzi záznamů, uvedly daňové agentury jako je Internal Revenue Service. Zde se nachází značný zmatek ohledně toho, co představuje přijatelné digitální záznamy pro IRS. Předmět je popsán v publikaci Bulletin 583 a 1997-13, ale ne v konkrétních detailech. Podniky a jednotlivci, kteří chtějí převést své papírové záznamy do naskenované kopie, mohou být ohroženi, pokud tak učiní. Například není jasné, jestli by tyto dokumenty akceptoval auditor IRS, kdyby byly ve formátu JPG, PNG nebo PDF (naskenované kopie účtenek pro odečtení výdajové položky). \nOd roku 2005 se vyskytuje zvýšený zájem podniků o vedení záznamů, díky dodržování nových předpisů a zákonů. Zatímco vláda, právní a zdravotní péče mají pevnou disciplínu v řízení záznamů, obecně bylo vedení firemních záznamů špatně provedeno a standardizováno. Kromě toho skandály jako Enron (skandál Andersen) anebo nedávné záznamy související s nehodami v Morgan Stanley, které vyvolaly obnovený zájem v souladu firemních záznamů, požadavků na retenční období, připravenost na soudní spory a související otázky. Stanovy, jako jsou \"USA Sarbanes-Oxley Act\" vytvořily nové postupy, které vedou k větší standardizaci postupů správy dokumentů v rámci organizace. V devadesátých letech proběhla výměna názorů mezi manažery IT o důraz na právní aspekty, jak to je stanoveno dnes, na dodržování předpisů a rizika.\n\nSoukromí, ochrana data krádeže identity se staly otázky, týkající se řízení záznamů. Role manažera má pomoci při ochraně záznamů a postupně se na to zaměřovat. Je potřeba zajistit, aby hlavní informace o jednotlivcích nebyly ve vztahu k záznamům o uchování plánu a záznamům destrukce. Nejvýznamnější otázkou je provádění požadovaných změna na individuální a firemní kultury, odvození přínosů pro interní a externí zainteresované strany. Řízení záznamů je často viděno jako zbytečná činnost, s nízkou prioritou administrativních úkolů, které lze provádět na nejnižší úrovni v rámci organizace. Zde publikované události ukázaly, že řízení záznamů je ve skutečnosti odpovědností všech osob v rámci organizace a právnické osoby.\n\nSporný problém mezi manažery řízení záznamů bylo nekritické přijímání elektronických dokumentů a záznamů systému (EDRMS). Jeden známý odborník na RM, Steve Bailey uvedl: „Co se týče průměrného uživatele EDRMS, je to něco, co oni nechtěli, nemají rádi, neumí používat pořádně, tím pádem není divu, že tak málo uživatelů ho dokázalo přijmout“.\n\nDalší otázkou velkého zájmu k řízení záznamů je vliv sociálních médií, jako jsou Wikipedie, Facebook a Twitter, na tradiční postupy správy dokumentů, principy a koncepty. Aktuální poznámky zahrnují související témata s řízením životního cyklu informací a správy podnikového obsahu.\n\nMnoho vysokých škol a univerzit nabízí studijní programy v oblasti knihovnické a informační vědy, které se týkají řízení záznamů. Kromě toho existují profesní organizace, jako jsou Records Management Association Australasia (RMAA), a instituty certifikovaných manažerů řízení záznamů, které jsou poskytovány samostatně, jako profesionální certifikace pro odborníky, Records Management, pod označením CRM. Další vzdělávací příležitosti v podobě certifikačního programu jsou také od AIIM International, ARMA a od Records Management society ve Velké Británii a v Irsku. Vzdělávací školení a semináře o vědeckých a technických záznamech, řízení životního cyklu a kvalitní elektronické záznamy z praxí (Q-ERP) jsou k dispozici od Elektronických systémů Notebook Association (CENSA). Univerzity v jižní Austrálii nabízí Graduate Certificate, Graduate Diploma a MSc v oborech Business Information management a Knihovnictví a informační management s odborníkem ze správy záznamů. \nElektronické dokumenty a systém řízení záznamů (Electronic dokument and Records management systém – EDRMS) je počítačový program (nebo sada programů), které se používají ke sledování a ukládání záznamů. Termín se odlišuje od systémů zobrazování a správy dokumentů, které se specializují na papírovou správu dokumentů, respektive ERM systémy běžně poskytují specializovaný bezpečnostní audit a funkce přizpůsobené potřebám záznamů manažerů. \n\nNational Archives and Records Administration (NARA) byl schválen americkým ministerstvem obrany jako standard 5015, „dostatečný a vhodný základ pro řešení základních úkolů, řízení záznamů v automatizovaném prostředí, které stále více charakterizuji tvorbu a využívání záznamů“. Records Management Vendors mohou být certifikování jako kompatibilní s normou DoD 5015.2-STD, po ověření ze Joint Interoperability Test Command, který stanoví postupy při zkoušce, píše podrobné a souhrnné závěrečné zprávy o 5015.2 certifikovaných produktech, a provádí on-site inspekci softwaru.\n\nNárodní archiv ve Velké Británii vydal dvě sady funkčních požadavků na podporu rozvoje elektronického trhu se software pro správu záznamů (1999 a 2002,The National Archives). To rozeběhlo program pro hodnocení výrobků proti požadavkům roku 20002. Tyto požadavky byly na počátku formulovány ve spolupráci s ústřední vládou, byly přijaty s nadšením mnoho částí veřejného sektoru ve Velké Británii a v dalších částech světa. Testovací program je již uzavřen, ale Národní archiv přijímá žádosti o testování. Požadavky Národního archivu z roku 2002 jsou stále aktuální.\n\nEvropská komise vydala „MoReq“, model požadavků na elektronické záznamy a správu dokumentů v roce 2001. Ačkoliv se jedná o neformální standard, je širokou veřejností považován jako standard (MoReq). Byl financován z programu komise IDA a byl vyvinut na popud DLM Forum. Zásadní aktualizace MoReq, známá jako MoReq2, byla zveřejněna v únoru 2008.\n\nNational Archives of Australia (NAA) publikoval funkční specifikace pro systémy správy elektronických záznamů (ERMS) a související pokyny pro realizaci pro software správy elektronických záznamů, jako návrhy v únoru 2006.\n\nKomerční centra záznamů jsou zařízení, která poskytují služby pro uskladnění papírových dokumentů pro organizace. V některých případech, také nabízí skladování záznamů vedených v elektronické podobě. Komerční centra záznanů poskytují velkokapacitní skladování papírových dokumentů a některé nabízí prostory s kontrolou teploty a klima, pro skladování citlivých záznamů. Obchodní organizace pro komerční centra záznamů (PRISM International), ale ne všichni poskytovatelé jsou členy.\n\n"}
{"id": "640676", "url": "https://cs.wikipedia.org/wiki?curid=640676", "title": "Staroměstský most", "text": "Staroměstský most\n\nStaroměstský most je kamenný, památkově chráněný renesanční silniční most, který přemosťuje řeku Ploučnici nedaleko jejího ústí do Labe ve Starém Městě v Děčíně. Byl postaven v letech 1564–1569 z pískovcových kvádrů. Nad středním pilířem je umístěno sousoší od Michala Jana Josefa Brokoffa z roku 1714 zpodobňující české patrony – sv. Jana Nepomuckého, sv. Víta a sv. Václava. Po povodních v roce 2002 byl opraven a dnes slouží jako lávka pro pěší a cyklisty.\n\n\n"}
{"id": "640681", "url": "https://cs.wikipedia.org/wiki?curid=640681", "title": "Martin Broulík", "text": "Martin Broulík\n\nMartin Leonard Broulík (9. listopadu 1751 Česká Třebová – 4. června 1817 Česká Třebová) byl český kantor a hudební skladatel.\n\nMartin Broulík byl nejmladším synem českotřebovského kováře Františka Broulíka.\n\nPatrně studoval v Pardubicích na latinské škole Řádu menších bratří konventuálů – minoritů. Stal se učitelem a učil postupně na školách v Poličce (téměř 30 let ), Heřmanově Městci a od roku 1798 v České Třebové.\n\nByl výborným hudebníkem a tak kromě školních povinností byl i ředitelem kůru.\n\nByl typickým českým kantorem slučujícím školní vyučování se službou varhaníka a skladatele pro místní kostel. Jeho dílo proto zahrnuje zejména chrámové skladby (mše, pastorely, rekviem,moteta, skladby k poctě Panny Marie apod.). Komponoval nejen na latinské texty, ale např. velmi oblíbené pastorely jsou psány vesměs na slova česká. Rovněž rozměrnější sepolkro \"Oratorium de passione Domini Nostri Jesu Christi\" je navzdory svému latinskému názvu komponováno na český text.\n\nDochovalo se relativně hodně skladeb. Jsou uloženy v Muzeu české hudby v Praze a v Městském muzeu v České Třebové.\n\n\n\n"}
{"id": "640684", "url": "https://cs.wikipedia.org/wiki?curid=640684", "title": "Viceprezident Čínské lidové republiky", "text": "Viceprezident Čínské lidové republiky\n\nViceprezident Čínské lidové republiky, dříve překládáno místopředseda Čínské lidové republiky (), též zkráceně doslova „místopředseda státu“ (), je jeden z předních představitelů Čínské lidové republiky.\n\nÚřad místopředsedy Čínské lidové republiky byl zřízen ústavou z roku 1954 (spolu s úřadem předsedy Čínské lidové republiky, který byl hlavou státu). Následující ústava z roku 1975 úřad předsedy a místopředsedy ČLR neobsahovala, hlavou státu se stal předseda stálého výboru Všečínského shromáždění lidových zástupců, ústava z roku 1978 zachovala úpravu z roku 1975. Úřad byl znovuzřízen na základě Ústavy z roku 1982. Název úřadu byl v čínštině stejný, od roku 1982 byl však překládán do evropských jazyků jako viceprezident Čínské lidové republiky. Na základě článku 62 Ústavy je viceprezident volen zákonodárným Všečínským shromážděním lidových zástupců. Předsednictvo shromáždění navrhuje plénu jediného kandidáta, jenž je poté volen. De iure má vedení Všečínského shromáždění také pravomoc viceprezidenta odvolat. \n\nKandidát do úřadu musí podle zákona splňovat minimální věk čtyřicet pět let, být čínským občanem. Původně nesměl sloužit více než dvě pětiletá volební období, jež kopírují délku volebního období shromáždění, roku 2018 bylo omezení zušeno. \n\nViceprezident zastupuje a pomáhá prezidentu republiky. V případě rezignace či smrti hlavy státu nastupuje na její místo. Úřad patří k nejprestižnějším v zemi, od roku 1998 jsou viceprezidenti vždy členy stálého výboru politbyra Ústředního výboru Komunistické strany Číny, skutečného držitele moci v zemi.\n\n"}
{"id": "640685", "url": "https://cs.wikipedia.org/wiki?curid=640685", "title": "Santería", "text": "Santería\n\nSantería je náboženství, které mísí katolicismus s kulty západoafrického etnika Yoruba. Jedná se o víru, vzniklou v oblastech kolonizovaných katolickými mocnostmi a osidlované západoafrickými otroky. Mezi místa se značným vlivem santeríe patří Kuba, Portoriko, Dominikánská republika, Panama, Venezuela, Brazílie a země s velkou hispánskou populací jako např. USA.\n\nSantería je přísně hierarchická. Nejvýše stojí síla, či univerzální bůh, který proniká vším stvořeným tzv. Olodumare. Jeho energie se nazývá Ashé. Na nižší úrovni stojí tzv. orišové (orishás), bohové, kteří vládnou různým aspektům světa. Ti také dohlížejí na to, aby každý smrtelník naplnil to, pro co byl zrozen.\n\n\n\n"}
{"id": "640688", "url": "https://cs.wikipedia.org/wiki?curid=640688", "title": "Třída Agosta", "text": "Třída Agosta\n\nTřída Agosta byla třída diesel-elektrických útočných ponorek francouzského námořnictva, která dosáhla rovněž nemalých exportních úspěchů. Ponorky vyvinula francouzské loděnice DCN (nyní DCNS). Postaveno bylo celkem 12 ponorek této třídy. Používala je námořnictva Francie, Španělska a Pákistánu, který zakoupil lodě objednané Jihoafrickou republikou, jejichž dodání zabránilo embargo uvalené rezolucí RB OSN č. 418.\n\nVe vývoji ponorek této třídy byly kladen důraz na tichý chod, velkou hloubku ponoření (v tomto případě 300 metrů) a na vysokou rychlost pod hladinou. Ponorky byly dvoutrupé. Mezi vnějším trupem a tlakovým trupem byly umístěny palivové a balastní nádrže. V přídi byl sonar a torpédomety. Dále bylo umístěno velící centrum a za ním ubytovací prostory, v podlaží pod nimi byly akumulátory. V zadní části byl pohonný systém.\n\nVýzbroj tvořily čtyři 550mm torpédomety. Z nich byla odpalována aktivně akusticky naváděná protiponorková torpéda L5 či po kabelu naváděná torpéda F17. Palbu řídil systém DLT D3. Během služby byly všechny francouzské ponorky upraveny pro nesení protilodních střel SM39 Exocet, odpalovaných pod hladinou z torpédometů. Na palubě mohly nést až 20 dlouhých zbraní či trojnásobný počet min.\n\nPohonný systém tvořily dva diesely SEMT-Pielstick 16 PA4 V 185 VO a jeden elektromotor, čerpající energii ze dvou sad akumulátorů. Ponorky měly jeden pětilistý lodní šroub. Nejvyšší rychlost pod hladinou dosahovala 20,5 uzlu, ovšem pouze po dobu pěti minut.\n\nFrancie provozovala čtyři jednotky třídy \"Agosta\", objednané v rámci pětiletého programu výstavy námořních sil pro roky 1971–1975. Po jejich vyřazení již nezakoupila žádné další konvenční ponorky a používá pouze ty s jaderným pohonem.\n\nŠpanělsko již dříve zakoupilo a ve svých loděnicích postavilo čtyři francouzské ponorky třídy \"Daphné\". Rozhodlo se proto i pro třídu \"Agosta\", postavenou licenčně opět v loděnici E. N. Bazán (nyní Navantia) v Cartageně. Čtyři licenční ponorky španělského námořnictva nesou označení třída \"Galerna\". První pár byl dokončen v roce 1983 a druhý v roce 1985.\n\nJihoafrická republika objednala dvě ponorky této třídy (předtím získala i tři jednotky třídy \"Daphné\"). Jejich dodání jihoafrickému námořnictvu však zabránilo embargo uvalené na zemi ze strany OSN. Obě ponorky proto odebral Pákistán.\n\nPonorky této třídy, původně objednané JAR, byly Pákistánu dodány v letech 1979–1980 (Pákistán už dříve získal čtyři jednotky třídy \"Daphné\"). Pákistánské ponorky byly upraveny pro nesení amerických protilodních střel Sub-Harpoon. Později k nim Pákistánské námořnictvo zakoupilo ještě tři značně modernizované jednotky, označené jako S-80B (Agosta 90B).\n\nV červnu 2016 získala turecká loděnice STM kontrakt na střednědobou modernizaci první tamní ponorky Agosta 90B \"Khalid\" s opcí na zbylé dvě. V tak prohrál stavitel ponorek, francouzská loděnice DCNS. V březnu 2018 byla objednána modernizace druhé jednotky \"Saad\". První ponorka má být hotova roku 2020 a druhá roku 2021.\n\nMalajsijské námořnictvo provozovalo v letech 2005–2009 vyřazenou francouzskou ponorku \"Ouessant\". Získalo ji jako cvičné plavidlo pro výcvik posádek v rámci kontraktu na stavbu dvou ponorek třídy \"Scorpène\".\n\nJednotky třídy \"Agosta\":\n\n"}
{"id": "640690", "url": "https://cs.wikipedia.org/wiki?curid=640690", "title": "Achtrup", "text": "Achtrup\n\nAchtrup (dánsky \"Agtrup\", frísky \"Åktoorp\") je německá obec v Severním Frísku, Šlesvicko-Holštýnsko.\nObec leží v rovinaté krajině, přímořské oblasti, několik kilometrů od dánských hranic. Obec Niebüll je vzdálena 18 kilometrů.\n\nPrvní písemná zmínka pocází z roku 1398. Dokument, kde je obec zmiňována jako \"Aktorp\", je dnes uložena ve Flensburgu.\n\nVětšina území obce je využívána k zemědělským účelům.\n"}
{"id": "640695", "url": "https://cs.wikipedia.org/wiki?curid=640695", "title": "Perské umění", "text": "Perské umění\n\nPerská kulturní oblast zaujímá území dnešního Íránu, Arménie, Turecka, Afghánistánu, Tádžikistánu, Ázerbájdžánu a Uzbekistánu a je kolébkou jedné z nejbohatších kultur ve světových dějinách. Významnými složkami této kultury jsou architektura, malířství, tkaní koberů, hrnčířství, kaligrafie, kovotepectví a sochařství.\n\nPerské miniatury jsou miniaturní malby na papíře. Buď mají formu knižní ilustrace, nebo se uchovávají v albech zhotovených speciálně k tomuto účelu. Techniky provedení se podobají technikám rozšířeným v západní a byzantské tradici miniatur. Ačkoli malby na zdech jsou v perské kulturní oblasti právě tak rozšířené, miniatur bylo zachováno více. Jsou také nejvíce známou formou perského výtvarného umění v západním světě a mnohé z historicky nejvýznamnějších miniatur se v současnosti nachází v muzeích v Turecku a v západním světě.\nMalování miniatur se vyvíjelo jako samostatná odnož výtvarného umění od 13. stol., vrcholným obdobím pak bylo 15. a 16. stol. Pozdější díla jsou ovlivněna západním uměním, tradice ovšem pokračuje dodnes. Perské miniatury do značné míry ovlivnily tradici malování miniatur v ostatních muslimských zemích: vliv měly především na otomanské miniatury dnešního Turecka nebo mughalské miniatury na Indickém subkontinentě.\nI přes vliv islámských tradic si perské umění uchovalo distinktivní charakter - z perských miniatur se nikdy zcela nevytratila lidská figura. Jedním z hlavních důvodů bylo především to, že miniatura má formu soukromého uměleckého předmětu a její majitel si může vybrat, komu ji ukáže. Miniatura jako forma si tedy mohla uchovat vyšší úroveň tematické svobody než mnohá veřejná umělecká díla. Korán ani další výhradně náboženská díla nikdy takto ilustrovány nejsou, ačkoli některá historická i jiná literární díla mohou obsahovat ilustrace zachycující náboženské výjevy.\n\nUmělecké tkaní koberců v Íránů má počátky v dobách Perské říše a je nedílnou součástí perské kultury. Tkalci vytváří elegantní vzory v široké škále barev. Perské koberce se podobají perským zahradám – jsou plné květů, ptáků a jiných živočichů.\nBarviva se nejčastěji vyrábí z divoce rostoucích květin, častými barvami jsou vínová, tmavomodrá a různé odstíny béžové. Tkanivo se pro změkčení často máchá v čaji, čímž je dosaženo unikátní kvality. Vzory a barvy se liší podle toho, kde je koberec vyroben. V tomto oboru pracuje zhruba dva miliony Íránců, z toho 1,2 milionu jsou tkalci, kteří vyrábí koberce pro domácí i mezinárodní trh. Írán je největším výrobcem uměleckých tkaných koberců na světě. V roce 2008 dosáhla hodnota vyvážených koberců 420 million amerických dolarů, což na světovém trhu s koberci odpovídá zhruba 30% obratu.\n\nAčkoli v perštině existuje řada zajímavých prozaických děl, perská literatura se proslavila hlavně poezií.\nZ významných básníků, kteří byli přeloženi i do češtiny, stojí za zmínku především Firdausí, Omar Chajjám, Rúmí, Rúdakí nebo Háfiz.\n\nPerská kaligrafie je umění krasopisného zaznamenávání perského jazyka. V Íránu má dlouhou tradici, která sahá až do předislámského období. Také v zoroastrismu byl krasopis vždy vysoce ceněn. Kaligrafické písmo je typické pro Korán, ale také pro díla slavných perských básníků. Používá se ke zdobení budov, nábytku i keramiky.\n\nPerská architektura vychází z tradice trvající nepřetržitě přibližně od 5000 př. n. l. dodnes, vyvíjející se na rozlehlém území mezi Kavkazem a Zanzibarem, mezi Sýrií a severní Indií, sahající až k hranicím s Čínou, . Počítají se sem například typická rolnická přístřeší, čajovny, zahradní pavilony, mešity. Patří sem ale také \"jedny z nejvelkolepějších staveb světa.\"\n\nPerská architektura se vyznačuje značnou strukturní i estetickou rozmanitostí. Vyvíjela se postupně s ohledem na předchozí tradice. Přestože náhlé inovace pro ni nejsou nijak typické, i přes opakované invaze cizích kultur a následné kulturní tlaky dosáhla perská architektura \"individuality odlišující ji od ostatních muslimských zemí.\" Typickým příkladem jednoho z vrcholů perské architektury je náměstí Nakš-e džahán v Isfahánu.\n\nTradice perských zahrad pravděpodobně sahá až do období 4000 př. n. l. Jedním z nejvýznamnějších strukturních prvků je využití slunečního světla. Architekti záměrně vybírají textury a tvary, které efekty slunečního světla umožňují. Vzhledem k horkému podnebí Íránu jsou dalšími nezbytnými elementy perských zahrad voda a dostatek stínu, který poskytují jak koruny stromů, tak pavilony. Pravděpodobně nejslavnější ukázkou je Tádž Mahal v indické Ágře.\n\n"}
{"id": "640710", "url": "https://cs.wikipedia.org/wiki?curid=640710", "title": "Církevní titul", "text": "Církevní titul\n\nCírkevní titul se užívá v římskokatolické církvi v souvislosti s různým vyjádřením pocty určité osobě na základě jejího stavu, hodnosti nebo úřadu.\n\nK základním církevním titulům katolických duchovních patří mezi jinými: u bohoslovců „Ctihodný pán“; u kněží „Důstojný pán“, („Velebný pán“) u vikářů a pod. „Veledůstojný pán“, u proboštů: „Jeho Milost“; u biskupů: „Jeho Excelence“ a u kardinálů: „Jeho Eminence“. Oslovení „Jeho Svatost“ je vyhrazeno pouze papeži. V úředním písemném slohu těmto církevním titulům přináležejí odpovídající zkratky. Při oslovení se používá vokativní forma: „Důstojný pane“ („Velebný pane“), „Veledůstojný pane“, „Vaše Milosti“, „Vaše Excelence“, „Vaše Eminence“ a „Vaše Svatosti“.\n\nVe vnitrocírkevním styku se při oslovení pro kněze používá jednoduchá familiární forma: „Otče“; u biskupa „Otče biskupe“, popř. „Otče arcibiskupe“. U kardinála se však oslovení „Otče“ nepoužívá, nýbrž pouze „Pane kardinále“, podobně u opata, protože se jedná o církevní funkci a ne stav. Podobně ani ostatní církevní funkce se nespojují s oslovením „Otče“, nýbrž vždy s „Pane“.\n\nU řeholníků se používá: „Otče + řeholní jméno“; pokud se nejedná o kněze: „Bratře + řeholní jméno“ (např. „Bratře Lukáši“). U řádové sestry „Sestro + řeholní jméno“ (např. „Sestro Terezie“); jedná-li se o vyšší řeholní představenou, oslovuje se „Matko + řeholní jméno“ (např. „Matko Vojtěcho“). Formy oslovení u řeholníků s použitím slova „Ctihodný/á“ (např. „Ctihodný bratře“, „Ctihodná sestro“ nebo „Velebná či Ctihodná matko“) jsou možné, ale bývají považovány za archaické. Středověké oslovení „kněže“ je již zaniklé s výjimkou liturgických textů.\n\nPokud se jedná o společenský styk na pomezí civilního a vnitrocírkevního prostředí (nefamiliární prostředí), nahrazuje se slovo Otec slovem Pan. V tomto případě se u kněze používá slovo „Pane + funkce“ (např. „Pane faráři“, „Pane děkane“, „Pane probošte“ atd.). Za společensky nepřístojné se však považuje oslovení: „Pane Páter“, „Pane Otče“ či „Pane knězi“, protože zde se nejedná o funkci, ale o stav dotyčného. U biskupa nebo kardinála lze použít oslovení: „Pane biskupe“, „Pane arcibiskupe“ nebo „Pane kardinále“.\n\nLatinské \"titulus\", ve vlastním významu „nápis“, znamená zde přeneseně „slavné jméno“ či „vyznamenání“. Podle Yvese Congara lze vysledovat čtyři období, během nichž počet veřejných poct, predikátů a důraz na jejich užívání vzrostl:\nV těchto zlomových etapách, kdy došlo k vytvoření nových funkcí nebo k výrazné změně jejich dosavadní náplně, došlo také k vytvoření nových titulů. První období konstantinovského obratu přinesl duchovním prvek osobní chvály ( \"laus\", \"laudatio\"), období Karla Velikého k tomu přidalo prvek výjimečné schopnosti a období první fáze bojů o investituru prvek stavovské uzavřenosti. Všechny tyto prvky pak nesl titul potridentského klerika.\n\nTzv. „chvály“ (\"laudatio\") země, národa, osob atd. obsažené v raně středověkých kronikách navázaly na starověký literární žánr. U duchovních osob se díky této tradici chval vyzdvihovala cílevědomá péče o církev nebo dosažené vzdělání. Podobně jako u dobrého panovníka, který je ctnostný, středověké kroniky, letopisy a další literární zdroje zachycují obraz ideálního duchovního. Je jím většinou biskup nebo opat. Okamžikem nástupu do církevního úřadu obdržel církevní představený kromě jiných vnějších odznaků také příslušný predikát, který vyjadřoval jeho novou úlohu. Tuto novou úlohu již před nastupujícím církevním představeným zastával velmi dobře někdo jiný. Typickým příkladem je mučedník sv. Vojtěch, po jehož smrti se uprázdněný biskupský trůn začal nazývat titulem \"svatovojtěšský stolec\". Církevní titul se následně stal nejen odkazem na uznávanou autoritu minulosti, vyjádřením převzetí této autority v přítomnosti, ale také výrazem chvály, respektive zkráceným vyjádřením chvalořeči na toho, kdo byl jeho nositelem.\n\nCírkevní tituly mají poukazovat na kvality nositelů a vyjadřují tak jejich určitou výjimečnost založenou na kněžském svěcení, které vtiskuje nesmazatelné znamení ( \"character indelebilis\"). V den přijetí kněžského svěcení (II. stupně) obdrží svěcenec moc proměňovat eucharistii, zpovídat a udělovat ostatní svátosti církve kromě svěcení dalších kněží, které náleží biskupovi (III. stupeň svěcení). Ve společnosti, která i v mimocírkevním prostředí přesně definovala stupně důstojenství, patřilo správné oslovování k dobovému komunikačnímu kodexu. Stále rostoucí potřeba vyjadřovat posvěceným služebníkům úctu v rozsahu jejich úřednické kariéry ( \"cursus honorum\") se postupně v stalo běžným v církvi i v mimocírkevním prostředí použitím přívlastků a přídomků určujících pozici dotyčného klerika.\n\nKlérus se postupně profiloval jako uzavřená sociální skupina, do níž se vstupovalo přijetím tonsury. Aktem přijetí tonsury se z laického stavu dotyčný stal klerikem s právy a povinnostmi vyplývajícímu z jeho nového stavu, jasně odlišeného od jiných stavů ve společnosti.\n\nPoužití církevních titulů po skončení Tridentského koncilu se od roku 1564 stalo běžnou praxí až do současnosti. Nejběžněji užívaný titul u nižších kleriků je Důstojný pán, Reverendus dominus (za určitých podmínek i forma v superlativu Reverendissimus dominus); ve zkrácené formě Rev. dom. nebo R.D. Tento nejběžnější titul v sobě obsahuje důraz na váženost či důstojnost oslovované osoby.\n\nPříkladem označení výjimečnosti, zde ve smyslu vyššího postavení, může posloužit titul Jeho Excelence. Tento titul pochází z latinského slova \"excelentia\", které znamená „výtečnost“, „znamenitost“ či „přednost“. Původně to byl titul langobardských, posléze franckých a říšských panovníků. V 15. století titul začala užívat italská knížata a říšská hrabata, od přelomu 16. a 17. století se objevuje u velvyslanců. Do církevní titulatury přešel později. Na začátku 21. století jej užívají prezidenti, ministerští předsedové, ministři, velvyslanci, generálové, arcibiskupové, biskupové, hrabata a baroni.\n\nTitul Jeho Eminence, který pro kardinály zavedl v roce 1630 papež Urban VIII. (pontifikát v letech 1623–1644) odráží snahu Svatého stolce o zdůraznění vážnosti role jeho reprezentantů na mezinárodním poli a vyrovnání se diplomatické reprezentaci ostatních států.\n\nŘidčeji se superlativní forma \"Reverendissimus\" (Nejdůstojnější) objevuje i při oslovování nižšího kléru pro zdůraznění váženosti osoby nebo v případě vokativu (\"Reverendissime\") u kněze, kde je v češtině obtížné použít latinský nominativ. U biskupů se latinský vokativ (\"Reverendissime\") v češtině nepoužívá. Oslovení \"„Reverende“\" se v češtině u římskokatolických kněží nepoužívá, je možné se s ním setkat u duchovních protestantských církví.\n\nU seminaristů církevní představení někdy při oslovení používají superlativ latinského slova \"carus\" – \"carissimus\" (milý, drahý – nejmilejší, nejdražší), i když se nejedná o doslovný překlad slova ctihodný. Oslovení \"Carissime\" (pl. \"Carissimi\"), má obecnější rozměr a používají ho církevní představení vůči podřízeným. Zatímco oslovení „Ctihodný/á“ („Velevážený/á“) koresponduje s latinským výrazem \"Honorabilis\" (pl. \"Honorabiles\"), používaným též při akademických obřadech a diplomatických službách v anglosaském světě, nebo s přídomkem \"Venerabilis\". Slovo \"venerabilis\" je v římskokatolické církvi zpravidla vyhrazeno pro osoby, u nichž se uvažuje o kanonickému procesu, tedy osoby již zemřelé.\n\nExistují také různé spojení při oslovení, např. zastává-li někdo více úřadů či důstojností: \"Reverendissimus ac Amplissimus Dominus\", nebo \"Reverendissimus Perillustris ac Amplissimus Dominus\" aj.\n\n\n"}
{"id": "640711", "url": "https://cs.wikipedia.org/wiki?curid=640711", "title": "Titul", "text": "Titul\n\nTitul (latinsky \"titulus\" , česky \"hodnost\") může být:\n\n\n\n"}
{"id": "640714", "url": "https://cs.wikipedia.org/wiki?curid=640714", "title": "Žižkova hrušeň (Rabí)", "text": "Žižkova hrušeň (Rabí)\n\nŽižkova hrušeň u hradu Rabí byl podle pověsti strom, u kterého přišel Jan Žižka o své druhé (pravé) oko. Mezi různými verzemi pověsti existují rozpory o poloze hrušně i o detailech celého příběhu.\n\n\nPo léta se v kraji držela tradice vysazovat novou hrušeň na místě zániku té původní. Konkrétně jde o místo západně od hradu pod kopcem Líšná, ale pověsti v tomto nejsou jednotné. Mluví o hrušni u brány hradu nebo v poli, ale podle výzkumů stála na prvním hradním nádvoří. Zda šlo právě o ten pověstný strom, nebo bylo hrušní víc, nebo strom a Žižkův osud vůbec nesouvisely, známo není.\n\nV dubnu 1420 Žižka poprvé zaútočil na hrad Rabí. Místní hrad považovali za nedobytný, proto do něj před útokem ukryli všechny světské i církevní poklady. Husité vypálili některé budovy, příkop vyplnili slámou a chrastím, dostali se na nádvoří a přemohli osádku hradu. Sedm kněží a mnichů prý bylo vrženo do ohně a zdálo se, že podobně skončí i rodina Půty Švihovského z Rýzmberka, které hrad patřil. Žižka je ale ušetřil, nechal spálit jen cennosti ukryté v hradu - jako kořist si ponechal pouze výzbroj a výstroj.\n\nKdyž husité odtáhli, nechal Jan z Rýzmberka hrad opravit a chystal plány proti Žižkovi. V červenci 1421 se proto Žižka na Rabí vrátil. Dál se pověsti liší:\n\nPodle jedné verze stál Žižka u hradní brány pod hrušní, když velitel hradu Přibík Kočovský vystřelil šíp, který proletěl otevřeným hledím Žižkovy helmy a připravil ho o oko.\n\nDalší verze mluví o tom, že se Přibík trefil do hrušně, ze které se odštípla tříska, která Žižku o oko připravila.\n\nJiná varianta pověsti posouvá hrušeň s Žižkou do pole dále od hradu a nezmiňuje Přibíka Kočovského, jen náhodný šíp, který se do hrušně zabodl a vyštípl z ní onu pověstnou třísku.\n\nNěkteré pověsti ještě pokračují a mluví o marném léčení Žižky v Praze, jiné rozvádějí osudy brány, u které se tragédie stala. Brána byla nazvána Žižkovou, ten pod ní byl údajně pohřben (historicky neprokázané a nepravděpodobné) a roku 1770, když lidé rozebírali hrad Rabí na stavební materiál pro vlastní potřebu a dostali se až na bránu, spadl údajně na jednoho z opovážlivců velký kamen, který ho zabil. Tradovalo se, že to byla pomsta osudu za Žižkovo oko, nebo snad čin ducha samotného Žižky, který se v okolí brány zdržoval.\n\nVýjev (jedné verze pověsti) byl zachycen v obraze umístěném na hradní bráně, pod nímž nechyběl „autentický“ dialog mezi Přibíkem a Žižkou (rovněž historicky nedoložený a nepravděpodobný):\n\nŽižka neuposlechl a Přibík vystřelil. Ke hradu Rabí se vážou i jiné pověsti - O bezedné studni, nebo O opičí dani.\n\n\n\n"}
{"id": "640730", "url": "https://cs.wikipedia.org/wiki?curid=640730", "title": "Zlatý glóbus za nejlepší režii", "text": "Zlatý glóbus za nejlepší režii\n\nZlatý glóbus za nejlepší režii pravidelně uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nElia Kazan vede v žebříčku nositelů ceny s počtem čtyři. Za ním ho s počtem tři následují David Lean, Oliver Stone, Clint Eastwood, Miloš Forman a Martin Scorsese. Barbra Streisand je jedinou ženou v historii, která cenu za režii získala.\n\nNásledující seznam obsahuje jména vítězných režisérů a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n\n"}
{"id": "640748", "url": "https://cs.wikipedia.org/wiki?curid=640748", "title": "Ústavnost", "text": "Ústavnost\n\nÚstavnost může znamenat:\n"}
{"id": "640757", "url": "https://cs.wikipedia.org/wiki?curid=640757", "title": "Albert Cohen", "text": "Albert Cohen\n\nAbraham Albert Cohen (16. srpna 1895, Korfu, Řecko – 17. října 1981, Ženeva, Švýcarsko) byl švýcarský spisovatel židovského původu. Psal ve francouzském jazyce.\n\nNarodil se v sefardské židovské komunitě. Jeho matka Louise Ferro byla původem Italka a otec Marc Cohen vlastnil továrnu na mýdlo. Rodina během jeho dětství, z obavy před pogromy v Řecku, přesídlila do francouzského Marseille, kde si rodiče založili obchod s vejci a olivovým olejem. Albert Cohen tam navštěvoval nejprve soukromou katolickou školu a pak vystudoval Lycée Thiers. V Marseille se také spřátelil s pozdějším slavným francouzským spisovatelem Marcelem Pagnolem. Roku 1914 odjel studovat práva na ženevskou univerzitu do Švýcarska. Po studiích práv vystudoval ještě literaturu. Roku 1919 se stal švýcarským občanem. Téhož roku se oženil s Élisabeth Brocherovou, se kterou měl dceru Myriam. Roku 1925 se stal redaktorem prestižního časopisu \"Revue Juive\" (\"Židovská revue\"), kam přispívali i Albert Einstein či Sigmund Freud. V roce 1931, již jako vdovec, se oženil podruhé, ale manželství skončilo rozvodem.\n\nZa 2. světové války odešel nejprve do Bordeaux, později do Londýna. Pracoval pro Židovskou agenturu. V roce 1943 zemřela v Marseille jeho matku a v tomtéž roce potkal Bellu Berkowichovou, která se stala jeho třetí ženou. Roku 1944 začal pracovat pro Mezinárodní komisi pro uprchlíky. Roku 1947 se vrátil do Ženevy. Roku 1957 mu byla nabídnuta funkce izraelského velvyslance, ale odmítl ji s tím, že se chce plně věnovat literatuře. \n\nOd roku 1970 trpěl autor nervovými depresemi a anorexií. Změnil tehdy zásadně způsob svého života a, po vzoru svého přítele Marcela Pagnola, se věnoval uspořádání a propagaci svého díla, které kromě románů obsahovalo i množství novinových článků a zápisků.\n\nZemřel na zápal plic, 17. října 1981, ve věku 86 let. Je pochovaný na Židovském hřbitově ve Veyrier, blízko Ženevy.\n\nVe svých románech vytvořil postavu Solala, který byl zjevně autorovým alter egem. Nejznámějším dílem, v němž se Solal objevuje, je novela Belle du Seigneur (Milá Páně), která pojednává o milostném vzplanutí Solala k Ariane Deumeové, nežidovské vdané ženě. Roku 1968 získala novela cenu Francouzské akademie. Roku 1970 za ni obdržel titul rytíře Čestné legie. Literární kritik Joseph Kessel knihu označil za \"\"centrální román francouzské literatury\"\". V anketě 100 nejdůležitějších knih 20. století knize čtenáři deníku Le Monde zajistili 32. místo. Autorovo jméno bylo zmiňováno i v souvislosti s Nobelovou cenou, kterou ale nikdy nezískal.\n\n\nPosmrtně vyšlo\n\nAlbert Cohen byl jedním z největších spisovatelů 20. století. Jeho dílo zrcadlí hlubokou lidskost a také obdiv a lásku k francouzské kultuře a francouzskému jazyku.\n\n"}
{"id": "640762", "url": "https://cs.wikipedia.org/wiki?curid=640762", "title": "ClearCase", "text": "ClearCase\n\nClearCase je softwarový systém pro řízení verzování (např. konfigurační management) zdrojového kódu a ostatních softwarových vývojářských objektů. Je vyvíjen divizí IBM Rational Software. Systém je postaven na bázi verzování pro mnoho hodně a středně velkých objektů, s nimiž mohou pracovat stovky až tisíce vývojářů. Systém podporuje kromě modelu databáze ClearCase také modul UCM.\n\nSystém pracuje pod různými platformami včetně AIX, z/OS, Linux, HP-UX, Solaris a Windows.\n"}
{"id": "640763", "url": "https://cs.wikipedia.org/wiki?curid=640763", "title": "Zdrávas, hvězdo mořská", "text": "Zdrávas, hvězdo mořská\n\nZdrávas, hvězdo mořská (latinsky Ave Maris Stella) je latinský středověký hymnus, pocházející patrně z osmého století. Obrací se k Panně Marii, označuje různými epitety (hvězda mořská, brána nebes), oslavuje Zvěstování a Mariiny ctnosti, prosí o Mariinu mateřskou lásku k církvi a její ochranu. Končí originálním chvalozpěvem na Svatou Trojici. Text je psán v šestislabičných verších, využívá asonance a různých slovních hříček, jeho autorství je připisováno různým básníkům (mj. Heřmanu z Reichenau, Venatiu Fortunatovi). Původní melodie pochází z 11.–12. století, hymnus byl zhudebněn mnoha skladateli (Claudio Monteverdi, Antonio Vivaldi, Johann Sebastian Bach, Antonín Dvořák, Edvard Grieg, Franz Liszt, Peter Maxwell Davies a další). Upravenou verzi písně používá jako svou hymnu francouzská komunita v oblasti Akádie. V češtině existují různé parafráze a překlady tohoto hymnu.\n\n"}
{"id": "640768", "url": "https://cs.wikipedia.org/wiki?curid=640768", "title": "Výprachtická lípa", "text": "Výprachtická lípa\n\nVýprachtická lípa na Pardubicku je památný strom s velmi pestrou historií. Zažil bitvu na Bílé hoře, popravu místního českobratrského faráře i všechny významné akce obce včetně loučení branců odcházejících do první světové války roku 1914.\n\n\nStrom stojí u hlavní silnice poblíž domu č. 172. Dobová pohlednice z počátku 30. let 20. století uvádí věk přes 600 let.\n\nNa přelomu 19. a 20. století byla již ze stromu jen skořepina z části dutého kmene. Ta se postupně nachylovala a regenerovala. Na dobové kresbě akademického malíře Jaroslava Turka je lípa zachycena s dřevěnou oporou. Dnes již podepřena není a svým deformovaným kmenem působí jako prastará přírodní plastika. Pozůstatek dutiny je zakryt proti zatékání.\n\nPodle Chadta byla lípa uváděna již v 15. století. Podle pověsti zde byl po bitvě na Bílé hoře zastřelen českobratrský farář Jan Bosler, podle jiných zdrojů zde byl začátkem 20. let 17. století utýrán kněz Jan Buffler.\n\nNa lípu vzpomínal i rodák z Výprachtic, hudebník Jindřich Praveček:\n\nLípa získala titul \"Strom hrdina\" v anketě Strom roku 2008 byla. Motiv jejích listů se dostal i do znaku obce.\n\n\n\n"}
{"id": "640769", "url": "https://cs.wikipedia.org/wiki?curid=640769", "title": "Béla Uherský", "text": "Béla Uherský\n\nBéla Uherský (mad. \"Béla magyar királyi herceg\" zvaný \"Dobrý\", 1245–1269) byl vévoda Slavonie, Chorvatska a Dalmácie z dynastie Arpádovců.\n\nBéla se narodil zřejmě krátce po skončení tatarské invaze jako mladší syn a nejmladší potomek uherského krále Bély IV. a jeho manželky Marie z rodu byzantských Laskaridů. Roku 1264 od otce obdržel vévodský titul a v říjnu téhož roku se oženil s Kunhutou, dcerou Oty III. Braniborského.\n\nNevěstin strýc, český král Přemysl Otakar II. uspořádal na rakouském pomezí velké oslavy dynastického sňatku, který měl mimo jiné oslabit silnou pozici prvorozeného uherského prince Štěpána, který byl již od roku 1262 mladším králem, provozoval svou vlastní politiku a fakticky si oddělil východní část Uherska. Béla stál v rodinném sporu o moc při otci. Na jaře 1266 byl na mírové smlouvě uzavřené mezi otcem a bratrem Štěpánem jmenován na straně otce společně se synovcem Bélou Mačevským. I přes pozdější váhání vytrval na otcově straně až do své smrti roku 1269.\n\nZemřel bezdětný a byl pohřben v kostele minoritů v Ostřihomi společně se svými rodiči, kteří jej krátce poté následovali.\n"}
{"id": "640777", "url": "https://cs.wikipedia.org/wiki?curid=640777", "title": "Élisabeth Vigée-Lebrun", "text": "Élisabeth Vigée-Lebrun\n\nLouise Élisabeth Vigée-Lebrun [\"luíz élizabet vižé lebren\"] (16. dubna 1755 Paříž – 30. března 1842 tamtéž) byla francouzská malířka, jedna z nejoblíbenějších a nejúspěšnějších portrétistů 18. století za vlády Ludvíka XVI. a Marie Antoinetty i v počátku 19. století.\n\nÉlisabeth se narodila v Paříži roku 1755. Rodiče ji zprvu dali do péče kojné na venkově, kde žila až do svých pěti let. Její otec Louis Vigée byl úspěšný portrétista a poté, co ji odvezl zpět do Paříže, ji v jejích malířských začátcích podporoval. V letech 1760-1765 pobývala Élisabeth v klášterním internátu sv. Trojice, kde prokazovala velké nadání pro výtvarné umění, zejména pro kresbu. Když v roce 1767 otec zemřel, matka Jeanne roz. Massin se provdala za bohatého klenotníka jménem le Sèvre a rodina se přestěhovala blízko ke královskému paláci.\n\nÉlisabeth byla poté vzata do ochrany princeznou Louisou Marií Bourbonskou a učila se u slavných malířů, například Josepha Verneta a H. Roberta. Roku 1770 již zahájila práci jako profesionální portrétistka. V roce 1775 se provdala za Jeana-Baptista Pierre Lebruna, malíře a sběratele umění. V následujících letech namalovala mnoho obrazů členů královské rodiny, jen samotnou Marii Antoinettu portrétovala třicetkrát. Roku 1781 cestovala s manželem po Holandsku a roku 1783 byla přijata do Královské Akademie. V roce 1789 kvůli revolučním událostem opustila s devítiletou dcerkou Julií Paříž. Zprvu žila a malovala v Itálii, především v Římě. Navštívila i Neapol, kde vytvořila několik obrazů proslulé Lady Hamilton, manželky britského velvyslance, známé především jako milenka admirála Nelsona. Poté pobývala v rakouské Vídni.\n\nZ Rakouska odjela do Ruska, kde strávila celkem šest let. V roce 1800 byla přijata za čestnou členku petrohradské Akademie krásných umění. Portrétovala mnoho slavných osob, včetně carské rodiny, a získala značné jmění. Až v roce 1802 se mohla vrátit do Paříže. Brzo poté však odjela do Anglie, kde portrétovala mimo jiné i lorda Byrona, v roce 1807 navštívila Švýcarsko a v roce 1835 a 1837 vydala zajímavé paměti. Elisabeth Vigée-Lebrunová zemřela roku 1842 v Paříži, pravděpodobně na arteriosklerozu, a byla pohřbena na hřbitově v Louveciennes u Paříže, kde jistý čas žila.\n\nÉlisabet Vigée-Lebrun byla neobyčejně plodná malířka, která po sobě zanechala na 660 portrétů a asi 200 krajinových maleb. Největší sbírka jejích obrazů je ve Versailles, je však zastoupena téměř ve všech velkých galeriích. Zpočátku byla typickou představitelkou slohu Ludvíka XVI. či rokoka, později se na jejích obrazech objevují stále silnější vlivy klasicismu či empiru a dokonce i romantismu.\n\nMezi nejznámější díla patří:\n\n"}
{"id": "640783", "url": "https://cs.wikipedia.org/wiki?curid=640783", "title": "Jaroslav Mellan", "text": "Jaroslav Mellan\n\nV advokacii působil především jako obhájce ve věcech trestních. Věnoval se ale i divadlu, napsal několik her (např. \"Testament\", \"Protijed\", \"Prohrané vítězství\" nebo \"První pacientka\") a byl ochotnickým hercem. Byl také členem Jednoty divadelních ochotníků \"Jaroslav\" v Luži. Jeho manželkou byla herečka, režisérka a dramaturgyně Míla Mellanová, oba jsou pohřbeni na vyšehradském hřbitově.\n\n\n"}
{"id": "640788", "url": "https://cs.wikipedia.org/wiki?curid=640788", "title": "Allen Collins", "text": "Allen Collins\n\nLarkin Allen Collins Jr. (19. července 1952, Jacksonville, Florida, USA – 23. ledna 1990, tamtéž) byl jedním ze zakládajících členů a kytaristů jižanské rockové skupiny Lynyrd Skynyrd. Zemřel 23. ledna 1990 na chronický zápal plic, je pohřben vedle jeho manželky v Jacksonville na Floridě.\n"}
{"id": "640789", "url": "https://cs.wikipedia.org/wiki?curid=640789", "title": "Společnost pro správu informací a záznamů", "text": "Společnost pro správu informací a záznamů\n\nSpolečnost řízení záznamů a informací (\"Information and Records Management Society\"), dříve známá jako Společnost pro správu záznamů (\"Records Managements Society\"), byla založena v roce 1983 jako hlavní profesní organizace pro manažery řízení záznamů ve Velké Británii a v Irsku. \n\nCílem společnosti je usilovat o rozvoj znalostí a řádné správy záznamů vytvořených v průběhu obchodní činnosti jakékoliv organizace, bez ohledu na jejich nosiče záznamů, obchodní vztahy nebo kooperace mezi jednotlivci v oboru. \n\nVšechny tyto organizace, z jakékoliv země, spojené s řízením záznamů a informací, bez ohledu na jejich profesní nebo organizační úroveň kvalifikace, se mohou zapojit do Information and Records Management Society. Společnost má přes 1100 členů z celkem 30 zemí. Existují zde konkrétní zájmové skupiny pro veřejný sektor a instituce vyššího a dalšího vzdělávání, stejně jako lokalizované skupiny v Irsku, Skotsku, Walesu, severní, Jižní a západní Anglie. Společnost organizuje setkání a výroční konference, vydává jednou za dva měsíce časopis Records Management Bulletin, který obsahuje komentáře, analýzy, případové studie a zprávy u Velké Británie a mezinárodní scény řízení záznamů a informací. Dále společnost vydává informační příručky o otázkách uchování informačních technologií a další. Dále pořádá a informuje o školení nejen pro členy, ale i pro širokou veřejnost.\n\nV roce 2010 změnila společnost jméno na Information and Records management Society. V České republice byla založena roku 2010 její partnerská organizace, Information and Records Management Society – Czech Republic Group, o.s.\n\n"}
{"id": "640791", "url": "https://cs.wikipedia.org/wiki?curid=640791", "title": "Hughie Thomasson", "text": "Hughie Thomasson\n\nHugh Edward Thomasson, Jr. (13. srpna 1952, Tampa, Florida, Spojené státy – 9. září 2007, Brooksville, Florida, Spojené státy) byl americký kytarista a zpěvák, nejvíce známý jako zakládající člen skupiny Outlaws a jako kytarista Lynyrd Skynyrd. Thomasson zemřel ve spánku dne 9. září 2007, na infarkt ve svém domě v Brooksville na Floridě ve věku 55 let.\n"}
{"id": "640798", "url": "https://cs.wikipedia.org/wiki?curid=640798", "title": "Billy Powell", "text": "Billy Powell\n\nWilliam Norris \"Billy\" Powell (3. června 1952, Corpus Christi, Texas, Spojené státy – 28. ledna 2009, Orange Park, Florida, Spojené státy) byl americký hudebník a dlouholetý klávesista jižanské rockové skupiny Lynyrd Skynyrd, od roku 1970 až do své smrti v roce 2009.\n"}
{"id": "640799", "url": "https://cs.wikipedia.org/wiki?curid=640799", "title": "František Brož", "text": "František Brož\n\nFrantišek Brož (10. dubna 1896 Praha – 21. července 1962 Praha) byl český hudební skladatel.\n\nVystudoval reálné gymnázium a v roce 1911 vstoupil na Pražskou konzervatoř, kde studoval nejprve housle u Jindřicha Baštaře a později skladbu u Josef Bohuslava Foerstra. Studia završil mistrovským kurzem u Vítězslava Nováka. Po absolutoriu v roce 1924 odešel do zahraničí a byl violistou orchestrů ve Vídni a v Istanbulu.\n\nPo návratu do Čech působil jako sbormistr několika pěveckých sborů v Praze. V roce 1923 byl jako violista jednu sezónu členem České filharmonie. Poté odešel z Prahy a byl ředitelem Městské hudební školy v Hranicích na Moravě. Zde řídil symfonický orchestr a sbor, se kterým podnikal zájezdy i do zahraničí.\n\nV roce 1940 se vrátil do Prahy, kde učil na hudební škole a dirigoval v operním souboru \"Studio\". Od roku 1945 učil na Pražské konzervatoři hudební teorii a v letech 1947–1950 byl i lektorem na Akademii múzických umění. \n\nZemřel 21. července 1962 v Praze a je pohřben na Vyšehradském hřbitově.\n\n\n\nČetné písně, písňové cykly a sbory.\n\n\n\n"}
{"id": "640800", "url": "https://cs.wikipedia.org/wiki?curid=640800", "title": "Alžběta Ludovika Bavorská", "text": "Alžběta Ludovika Bavorská\n\nAlžběta Ludovika Bavorská (německy \"Prinzessin\" \"Elisabeth Ludovika von Bayern\", nebo také \"Königin Elisabeth Ludovika von Preußen\"; 13. listopadu 1801, Mnichov – 14. prosince 1873, Drážďany) byla rodem bavorská princezna a sňatkem s pruským králem Fridrichem Vilémem IV. pruská královna.\n\nAlžběta Ludovika se narodila 13. listopadu roku 1801 jako třetí dítě z druhého manželství bavorského krále\nMaxmiliána I. Josefa z rodu Wittelsbachů s bádenskou princeznou Karolinou Frederikou. Jejím dvojčetem byla budoucí saská královna Amálie Augusta, dalšími sestrami Marie Anna, rovněž saská královna, či budoucí rakouská arcivévodkyně, matka císaře Františka Josefa I. Žofie Frederika Bavorská a princezna Ludovika Vilemína, matka rakouské císařovny Alžběty. Mezi jejími nevlastními sourozenci z prvního manželství Maxmiliána Josefa I. byli bavorský král Ludvík I. a císařovna Karolína Augusta, manželka rakouského císaře Františka I.\n\nDne 29. listopadu roku 1823 se v Berlíně Alžběta Ludovika provdala za prince Fridricha Viléma, následníka pruského trůnu, který však byl nemocen a neměl naději na potomstvo. Oba však sbližovaly společné zájmy a záliba v umění. Po rozpadu manželství nejmladšího bratra Fridricha Viléma, prince Albrechta, přijali za vlastní jeho nejmladší dceru Alexandrinu (1842-1906). V roce 1830 Alžběta Ludovika, původně katolického vyznání, přešla k protestantské víře.\n\nKdyž se v roce 1840 stal její manžel pruským králem, nikdy (na rozdíl od své sestry Žofie) se nezapojovala do politiky, aktivní byla pouze v záležitostech udržování dobrých vztahů s rakouským dvorem, jehož součástí byly dvě její sestry a jedna sestřenice.\n\nByla svému muži dokonalou manželkou a v době jeho dlouhé nemoci oddanou ošetřovatelkou. Po smrti Fridricha Viléma v roce 1861 vedla klidný život v zámcích Sanssouci, Charlottenburg a Stolzenfels, které jí daroval její švagr císař Vilém I. Pruský, jenž si jí velmi vážil a považoval ji za svou dobrou přítelkyni. V té době se věnovala charitativní činnosti na památku svého manžela.\n\nZemřela v Drážďanech 14. prosince roku 1873, ve svých 72 letech, při návštěvě své sestry Amálie v Sasku. Pohřbena byla po boku svého manžela v \"Friedenskirche\" v Postupimi.\n\n"}
{"id": "640807", "url": "https://cs.wikipedia.org/wiki?curid=640807", "title": "Billy Sheehan", "text": "Billy Sheehan\n\nWilliam „Billy“ Sheehan (* 19. března 1953, Buffalo, New York, Spojené státy) je americký baskytarista známý jako člen skupin UFO, Talas, Mr. Big, The Winery Dogs nebo Niacin a člen doprovodných skupin interpretů jako Steve Vai nebo David Lee Roth.\n\nSheehan má signovaný model baskytary od značky Yamaha ATTITUDE LIMITED 3.\n\n\n\n\n\n\n"}
{"id": "640819", "url": "https://cs.wikipedia.org/wiki?curid=640819", "title": "Papiamento", "text": "Papiamento\n\nPapiamento (též papiamentu) je kreolský jazyk používaný na karibských ostrovech Aruba, Bonaire a Curaçao. Tyto 3 ostrovy se nacházejí severně od pobřeží Venezuely, tvoří tzv. skupinu ABC ostrovů a náleží Nizozemskému království. Existují dva dialekty papiamenta: arubský dialekt a dialekt používaný na Curaçau a Bonaire.\n\nPapiamento vzniklo především na základě portugalštiny, výrazný vliv na jeho vývoj však měla i španělština. Kromě těchto dvou jazyků papiamento vykazuje vliv nizozemštiny, angličtiny, afrických jazyků či jazyka původního obyvatelstva ostrovů před příchodem Evropanů.\n\n"}
{"id": "640822", "url": "https://cs.wikipedia.org/wiki?curid=640822", "title": "Oxid nikelnatý", "text": "Oxid nikelnatý\n\nOxid nikelnatý je jedním z oxidů niklu, který je v něm přítomen v oxidačním čísle II. NiO je šedozelená amfoterní práškovitá látka, reaguje s kyselinami za vzniku nikelnatých solí či hydroxidy (alkalických kovů) za vzniku hydroxidu či hydroxidokomplexů. V přírodě ho lze nalézt v podobě minerálu bunsenitu.\n\nPřipravit ho lze tepelným rozkladem (\"dehydratací\") hydroxidu nikelnatého Ni(OH):\n\nNebo spalováním niklu za přívodu kyslíku:\n"}
{"id": "640826", "url": "https://cs.wikipedia.org/wiki?curid=640826", "title": "Špetlův buk", "text": "Špetlův buk\n\nŠpetlův buk (také známý jako Munzarův buk) byl stovky let starý památný strom na Královéhradecku. Strom proslavil především český herec Luděk Munzar v televizním pořadu Paměť stromů. Buk padl za vichřice roku 2008.\n\n\nStrom rostl na kraji lesa SSV od obce, mezi osadou slatinské Končiny a samotou Boušín.\n\nV soupisovém archu stromu byl Špetlův buk označen jako \"Nejsilnější buk ve východním Podkrkonoší\". Roku 1978 byl zdravotní stav ohodnocen číslem 1, v roce 1997 číslem 2. Buk měl silný rovný kmen bez dutiny. Rozlomil se na úrovni země v sobotu 17. května 2008 při vichřici s krupobitím. Torzo stromu bylo ponecháno na místě, ochrana nebyla ukončena, ale rozšířena i na populaci buku rostoucí v původním ochranném pásmu.\n\nKe stromu se váže příběh z poloviny 19. století o lupiči Špetlovi, který je vyprávěn v několika verzích.\n\nPrvní pochází z místní kroniky. V roce 1848 (po zrušení roboty) se na Slatinsku začaly rozmáhat krádeže. Obávaná byla banda Jana Špetly a jeho bratrů, která se scházela v chalupě Řehákovské v Končinách. Lidé každou noc hlídali svůj majetek a přesto nebylo rána, aby někdo nezjistil, že byl oloupen. Úřady ale situaci ignorovaly, což vedlo k všeobecnému rozhořčení, které vyústilo vznikem občanské gardy. Té velel Pich na Hořičkách. Garda měla i vlastního tambora - Jiránka ze Slatiny. 7. června 1848 obklíčili Končiny, vtrhli do světnice lupičů a všechny spoutali. Garda pak Špetly vyslýchala přivázané k plotu a poté je odvlekla do lesů u Mečova, kde byli ponecháni pomstě lidu - ukamenováni.\n\nDruhou verzi dochoval zápis na boušínské faře. Příběh vypráví z pohledu faráře Josefa Myslimíra Ludvíka, který proti zlodějům kázal. Špetlova banda se přišla faráři pomstít, okradla ho a nechala jen ve spodním prádle. Vojenské gardy ze Skalice a Hořiček sice Špetlovu bandu chytili, ale to Ludvíkovi nebylo dostatečným zadostiučiněním a z Boušína se odstěhoval do Skalice.\n\nTřetí příběh zachytila starostka Slatiny, paní Marta Kolisková, z lidového vyprávění. Podle této verze byli Špetlové domluvení s místními úředníky, kteří od nich nakradené zboží lacino kupovali a na oplátku proti nim nepodnikali žádné kroky. Špetlové prý také byli pověrčiví a domnívali se, že dokud jejich matka bude vařit kaši, nemůže se jim nic stát. Poslední zajímavost se týká samotného buku - vyprávělo se, že v oblém nárůstku na kmeni jsou zarostlé peníze, kteří Špetlova banda nakradla.\n\nSvůj vztah ke stromu popisoval herec Luděk Munzar v prvním dílu pořadu Paměť stromů a v průběhu cyklu se k němu ještě několikrát vracel. Buk proto místní začali nazývat Munzarův.\n\n\n\n"}
{"id": "640829", "url": "https://cs.wikipedia.org/wiki?curid=640829", "title": "Histomonóza krůt", "text": "Histomonóza krůt\n\nHistomonóza je protozoární onemocnění hrabavé drůbeže, zejména krůt, charakterizované změnami na slepých střevech a játrech. Bez ohledu na preventivní podávání antihistomonadik v krmných směsích zůstává histomonóza trvalým problémem v chovech krůt na celém světě.\n\nPrvní popis histomonózy u krůt pochází z roku 1895, kdy původce byl považován za amoebu a označen jako \"Amoeba meleagridis\" (Smith 1895). Zjištění, že parazit se pohybuje ve střevním luminu pomocí bičíků a ve tkáních jako amoeba pomocí pseudopodií, vedlo k přejmenování na \"Histomonas meleagridis\" (Tyzzer 1920). Studie prováděné v letech 1964–1974 na SPF (specific pathogen free) krůťatech prokázaly, že kromě infekce histomonádami jsou pro rozvoj nemoci pravděpodobně nutné i současná (simultánní) infekce některými bakteriemi, např. \"E. coli\", \"Clostridium perfringens\" aj., nebo i kvasinkami (\"Candida\" spp.). Histomonóza je celosvětově rozšířené onemocnění.\n\nPůvodcem onemocnění je prvok bičivka krocaní \"Histomonas meleagridis\". V hostiteli se vyskytuje ve 2 morfologicky odlišných formách: (1) v lumenu anebo na sliznici slepých střev se nacházejí bičíkaté formy sférického tvaru, průměrné velikosti 3-16 µm. Na rozdíl od trichomonád nemají axostyl ani undulující membránu a pohybují se pomocí silného bičíku dlouhého 6-11 µm; (2) bezbičíkaté, amoeboidní formy, vyskytující se intracelulárně ve sliznici slepých střevech a játrech. Jsou silně pleomorfní.\n\nHistomonády se rozmnožují podélným dělením a z těla hostitele jsou vylučovány trusem. Ptáci se infikují přímo po orálním příjmu čerstvého kontaminovaného trusu, ale vzhledem k minimální odolnosti histomonád ve vnějším prostředí (rychle hynou během několika minut) je tento způsob šíření infekce málo významný. Mnohem důležitější je existenční vazba histomonád na roupa kuřího \"Heterakis gallinae\" a některé druhy dešťovek. Ve vajíčkách heterakid přežívají histomonády minimálně 8 měsíců až 4 roky. Heterakidy i dešťovky tak představují důležitý rezervoár histomonád v prostředí s chovanou drůbeží.\n\nPřirozeným hostitelem histomonád jsou především krůty, ale vyskytují se i u kura domácího, pávů, bažantů, perliček, křepelek, koroptví a tetřevovitých ptáků. Vnímaví jsou zejména mladí ptáci. Klinická manifestace histomonózy závisí spíše na vlastnostech hostitele, jako jsou druh, plemeno, věk a střevní mikroflóra, než na patogenitě parazita.\n\nJako predispoziční faktory se mohou uplatňovat poruchy ve výživě, nedostatek vitamínu A, kokcidióza, chladné a vlhké počasí, vysoká koncentrace zvířat v halách, nedostatečný nebo nevhodný způsob odstraňování trusu, společný chov kura domácího a krůt nebo různých věkových skupin krůt.\n\nInkubační doba u krůt se pohybuje mezi 7-12 dny.\n\nKlinické příznaky histomonózy nejsou typické, průběh může být akutní až chronický. Mortalita krůt po přirozené infekce obvykle vrcholí kolem 17. dne po infekci (PI) a postupně klesá a končí asi za 4 týdny PI; může být až 70 % při 90% morbiditě. Kur domácí je odolnější k onemocnění, spíše slouží jako rezervoár infekce pro krůty.\n\nPrvními příznaky onemocnění jsou žlutý zapáchající pěnivý průjem, špinavé neupravené peří, shlukování, ospalost, zavřené oči, svěšená křídla, toporná chůze, hlava přitažená k tělu nebo založená pod křídlem, anorexie. Snížený příjem krmiva zhoršuje u rostoucích krůťat hmotnostní přírůstky. U starších ptáků se pozoruje spíše chronický průběh, vyhublost a někdy v konečném stadiu onemocnění cyanóza kůže hlavy (onemocnění chovatelé někde označují jako „černá hlava“) a kožních přívěsů v důsledku poruch krevního oběhu. Reakce krůťat na infekci je variabilní, v závislosti na způsobu infekce a množství histomonád.\n\nDiagnóza histomonózy je založena na klinickém, pitevním a histopatologickém vyšetření a nálezu původce u čerstvých kadaverů z obsahu slepých střev, sliznice střeva a okraje nekrotických ložisek v játrech. V nativním preparátu z obsahu slepých střev se histomonády pohybují. V postiženém hejnu krůt je nutné odlišit trichomonózu, kokcidiózu, infekce \"E. coli\", salmonelózu, kandidózu a aspergilózu.\n\nLéčebně se používají antiprotozoika. Preventivně je nezbytné dodržovat oddělený odchov a chov různých druhů i věkových kategorií drůbeže, jednorázové naskladnění a vyskladnění, pravidelně provádět dehelmintizaci (heterakidy) a sanitaci výběhů. Vhodný je odchov krůt na roštech. V krmných směsích se preventivně podávají antihistomonadika.\n\nLiteratura\n"}
{"id": "640830", "url": "https://cs.wikipedia.org/wiki?curid=640830", "title": "Denis Perez", "text": "Denis Perez\n\nDenis Perez (* 25. dubna 1965, Caen, Francie) je bývalý francouzský lední hokejista, dlouholetý reprezentant své země.\n\nVětšinu kariéry odehrál ve francouzské lize, převážně za týmy Français Volants, Rouen Hockey Élite 76 a HC Amiens. Pětkrát se stal francouzským mistrem v dresu Rouen a jednou v dresu HC Amiens. V sezóně 1998/1999 působil v německé lize v týmu Adler Mannheim. Společně s krajany Philippem Bozonem a Christianem Pougetem pomohl klubu vybojovat titul německého mistra. Kariéru ukončil v roce 2005 v Amiens.\n\nByl dlouholetým reprezentantem Francie, na vrcholných turnajích hrával v letech 1987 až 2002. Devětkrát se účastnil mistrovství světa a pětkrát v řadě Zimních olympijských her – v letech 1988, 1992, 1994, 1998 a 2002. Stal se tak pátým hokejistou historie s tak bohatou účastí na olympiádě (po Udo Kiesslingovi, Petteru Thoresenovi, Raimo Helminenovi a Dieteru Hegenovi).\nS reprezentací Francie obsadil dvakrát osmé místo – na ZOH 1992 a MS 1995, což jsou nejlepší výsledky francouzského národního týmu v moderní éře hokeje.\n\n"}
{"id": "640833", "url": "https://cs.wikipedia.org/wiki?curid=640833", "title": "Georges Perec", "text": "Georges Perec\n\nGeorges Perec (7. března 1936, Paříž – 3. března 1982, Ivry-sur-Seine, Francie) byl francouzský spisovatel. Pocházel z polské židovské rodiny a již v dětství přišel o oba rodiče (otec zahynul v řadách francouzské armády v bojích 2. světové války, matka v koncentračním táboře Osvětim). Matka ho roku 1941 nechala pokřtít, pofrancouzštěla jeho jméno z Peretz na Perec a odeslala ho vlakem Červeného kříže do Villard-de-Lans. Tím mu zřejmě zachránila život. Po válce se Perec vrátil do Paříže a byl adoptován sestrou svého otce. S válečnými zážitky se vyrovnával na psychoterapii u Françoise Dolto, léčení podstoupil roku 1949. Roku 1956 podstoupil rovněž psychoanalýzu u Michela de M'Uzana.\nByl členem literární skupiny Oulipo (spolu Raymondem Queneau či Italem Calvinem). Skupina se zaměřovala na literární experimentátorství – jeho román \"La Disparition\" byl například napsán bez užití písmene \"e\", jež je ve francouzštině ještě frekventovanější než v jiných jazycích. Na princip knihy neupozornil a dobová kritika si ho vůbec nepovšimla. Na to reagoval vydáním dalšího experimentálního textu \"Les revenentes\", kde písmeno \"e\" bylo naopak jedinou užitou samohláskou. Již první román \"Les Choses\" (\"Věci\") zaznamenal poměrně úspěch, když získal Renaudotovu cenu. Zlomem v jeho kariéře se však stal rok 1978, kdy vydal román \"La Vie mode d'emploi\" (česky: \"Život: návod k použití\"), která zaznamenala takový úspěch, že mohl opustit své zaměstnání (vědeckého dokumentátora) a věnovat se literatuře. Román má složitou strukturu, čtenáři jsou kvůli tomu nabídnuty i různé mapky a grafy, aby se v textu lépe orientoval. Kniha získala cenu Médicis a roku 1999 ji čtenáři deníku Le Monde zvolili 43. nejdůležitější knihou 20. století. V roce 1974 s Bernardem Queysannem natočil filmovou adaptaci své knihy \"Un homme qui dort\".\n\n\n\n\n"}
{"id": "640841", "url": "https://cs.wikipedia.org/wiki?curid=640841", "title": "L-systém", "text": "L-systém\n\nL-systém nebo také Lindenmayerův systém je varianta formální gramatiky, vyvinutá pro modelování růstu rostlin. L-systém popisuje pravidla pro vývoj rostliny, která se opakovaně aplikují na vznikající model. Tato pravidla mohou např. popisovat, za jakých podmínek se stonek rostliny rozdvojí, zda má vzniknout list nebo zda má část rostliny uhynout. Výsledný model se může např. vykreslit jako obrázek nebo se z něj vytvoří počítačový 3D model rostliny. L-systémy se také dají použít pro generování různých křivek, fraktálů nebo pro modelování buněčných organismů.\nL-systémy byly vyvinuty v roce 1968 maďarským biologem Aristidem Lindenmayerem jako matematický formalizmus pro popisování růstu řas.\n\nSymboly představovaly jednotlivé buňky a přepisovací pravidla L-systému simulovaly jejich dělení.\nPozději polský informatik Przemyslaw Prusinkiewicz interpretoval symboly L-systémů pomocí želví grafiky (tedy symboly představovaly grafické elementy jako např. úsečky).\nTouto metodou se již dalo modelovat širší spektrum rostlin a různé fraktálové křivky.\n\nLindenmayer spolu s Prusinkiewiczem publikovali knihu \"The Algorithmic Beauty of Plants\", která se dnes dá považovat za bibli L-systémů.\n\nPostupem času se L-systémy začaly používat i pro další věci než je modelování rostlin a fraktálů.\nNapříklad jde pomocí nich modelovat tok řek ve fraktálových horách, ulice ve virtuálních městech nebo pomocí L-systémů lze popisovat podrozdělování (zjemňování) křivek. Nicméně L-systémy mohou být použity i v jiných oborech než je počítačová grafika, například lze pomocí nich generovat hudbu.\n\nVe filmu Avatar z roku 2009 bylo přes 2000 stromů, rostlin a kapradin vymodelováno právě pomocí L-systémů.\n\nZákladní typ L-systému je tzv. \"D0L-systém\". \"D0\" v názvu značí, že se jedná o \"deterministický bezkontextový\" L-systém. Formálně je to trojice formula_1, kde\n\nD0L-systém je velice podobný deterministické bezkontextové gramatice. Liší se například v tom, že gramatika rozlišuje terminální a neterminální symboly, ale L-systém pro neterminály definuje identitu jako výchozí přepisovací pravidlo. Další rozdíl je v tom, že gramatika má jako semínko jeden neterminální symbol, ale L-systém povoluje neprázdné slovo (libovolný konečný řetězec symbolů).\n\nKaždý symbol z abecedy je obvykle reprezentován jedním znakem (písmenem), což značně ulehčuje a zrychluje zápis. Avšak existují i speciální symboly, které jsou zapsány více znaky. Jsou to většinou velmi specifické symboly pro interpretaci. Aby se rozlišily vícepísmenné symboly, dává se před ně nějaký speciální prefix, např. zavináč. Ten pak není součástí abecedy.\nL-systém se vytváří po iteracích, někdy zvaných též generace. \"N\"-tá generace je definována rekurzivními pravidly:\nParalelní aplikace je nahrazení všech symbolů „najednou“. Paralelní přepsání se dá provést i sériově, a sice tak, že se postupně přepisují symboly zleva doprava, ale výsledek se ukládá na jiné místo (nevkládá se jako náhrada přepisovaného symbolu). Tak se docílí toho, že symboly vzniklé přepsáním se nepřepíší podruhé.\n\nNásledující příklad je Lindenmayerův původní L-systém pro modelování růstu řas (konkrétně Anabaena catenula). Tato řasa má dva typy buněk, které tvoří řetízky. Každý typ se vyznačuje odlišným chováním, které probíhá ve fázích. Následující L-systém zachycuje právě toto chování.\n\nJednotlivé iterace vypadají následovně:\n\nProcentuální zastoupení A : B inklinuje k poměru 61,8034 : 38,1966 %.\n\nMějme následující gramatiku:\n\nOproti 1. příkladu se liší pouze v prohození vzorů přepisovacích pravidel, nicméně výsledek bude odlišný.\n\nZajímavé na tomto L-systému je to, že délka výsledného řetězce v \"i\"-té iteraci je rovna \"i\"-tému číslu ve Fibonacciho posloupnosti (pro formula_17 a formula_18):\n\nVýstupní řetězec má stejnou vlastnost, která platí pro Fibonacciho posloupnost, tj. \"i\"-té číslo (formula_19) je součtem předchozích dvou. Tedy \"i\"-tá iterace tvořena spojením iterací formula_20 a formula_21. Malou změnou druhého přepisovacího pravidla na (B → BA) bude výsledek splňovat stejné vlastnosti jako původní, jen se budou iterace spojovat „popořadě“, tedy \"i\"-tá iterace bude tvořena spojením iterací formula_21 a formula_20. Z toho vyplývá i to, že délky jednotlivých iterací budou také odpovídat číslům ve Fibonacciho posloupnosti. Tato odlišnost ve Fibonacciho posloupnosti není, protože sčítání dvou čísel je komutativní.\n\nDalší zajímavou vlastností řetězců v příkladech 1 a 2 je úzká souvislost se zlatým řezem. Pro formula_24 platí, že symbol na \"k\"-tém místě od neměnného konce („začátek“ u př. 1, „konec“ u př. 2) je buď A nebo B, podle toho, zda nějaký celočíselný násobek zlatého řezu padne (náleží) do otevřeného intervalu formula_25. Poměr počtu symbolů A a B tedy pro formula_26 konverguje k hodnotě zlatého řezu\n\nformula_27\n\nV následující tabulce je tato vlastnost konkrétně ukázána na L-systému Fibonacciho posloupnosti.\n\nJednotlivé symboly L-systému se mohou interpretovat jakkoli. U některých L-systémů je podstatný pouze počet symbolů v \"i\"-té iteraci, u jiných se symboly chápou jako příkazy pro kreslení nebo dokonce mohou reprezentovat základní části rostliny (např. jako 3D modely), ze kterých se „poskládá“ výsledný model.\n\nObvyklá (a jedna z nejjednodušších) je interpretace pomocí želví grafiky. Tato interpretace chápe symboly jako příkazy pro \"štětec\" (želvu nesoucí štětec), který podle nich kreslí úsečky a vyplněné polygony v rovině. Interpretace probíhá dvoufázově, nejprve se L-systém vygeneruje (\"vyiteruje\") do požadované iterace a poté se výsledek interpretuje (kreslí). Pro první fázi musí být zadán počet iterací a pro druhou výchozí stav štětce (želvy). Ten v nejjednodušší variantě obsahuje \"délku kroku\" a \"úhel otočení\" štětce, ale může obsahovat i různé další údaje, jako např. barvu nebo šířku štětce. Během druhé fáze interpretace je také udržován \"stav štětce\" v rovině, tedy v jakém místě se nachází a jak je orientován. V následující tabulce je shrnuta obvyklá interpretace symbolů ve druhé fázi. Tyto příkazy dávají rozkazy štětci (želvě).\n\nPokud nebude uvedeno jinak, tato interpretace je použita u všech ukázek v tomto článku.\n\nVýše uvedená 2D interpretace se dá jednoduše rozšířit do 3D. \"Štětec\" se bude pohybovat v prostoru místo v rovině. Stav bude podobný, tedy bude to poloha a orientace v prostoru. Pro pohyb v trojrozměrném prostoru je třeba více příkazů pro otočení, protože se dá otáčet podle 3 os (ve 2D je pouze 1 osa). V následující tabulce je seznam interpretací symbolů, které je potřeba přidat.\n\nNásledující předpis vygeneruje část Kochovy vločky.\n\"pozn.: výchozí poloha štětce (želvy) je vlevo dole a štětec je orientován vpravo\"\n\nL-systémy byly vytvořeny pro modelování růstu rostlin. Vymodelovat jednoduchý stromeček je proto velmi jednoduché.\n\nPřepisovací pravidla by se dala popsat slovy takto:\n\nNa následujícím obrázku můžete vidět prvních 6 iterací i s grafickým znázorněním přepisovacích pravidel.\n\nDalší fraktál generovaný pomocí L-systémů se jmenuje \"„Ostrovy a jezera“\" (z angl. \" „Islands and lakes“\"). Jeho předpis můžete také nalézt v knize \"The Algorithmic Beauty of Plants\" na str. 9.\n\nVýše uvedený předpis pro jednoduchost kreslí pouze hranice ostrovů a jezer. Avšak pro lepší představu byl následující obrázek vygenerován rozšířeným předpisem o příkazy, které generují polygony.\n\nPomocí složitějšího L-systému se dá generovat Penroseovo dláždění.\n\"pozn.: vykreslování úseček proběhne až po vykreslení všech polygonů (aby je polygony nepřekryly)\"\n\nNásledující křivka, která je pojmenovaná po americkém matematikovi a programátorovi jménem Bill Gosper, splňuje definici plochu-vyplňující křivky a také FASS křivky.\n\nNa následujícím obrázku je 5. iterace Gosperovy křivky plynule obarvena celým barevným spektrem od červené až po fialovou. Díky tomu lze vidět, kudy a jak křivka vede.\n\nParametrický L-systém (\"PL-systém\") je rozšíření základního L-systému o parametry symbolu. Ke každému symbolu může být asociován libovolný konečný počet parametrů. Parametr je obvykle reálné číslo, se kterým se dají dělat běžné matematické operace. Jako parametr může být dosazen i aritmetický výraz, funkce nebo proměnná. Hodnota takového parametru se vyčíslí jako reálné číslo vždy, když je třeba.\n\nPro zápis parametrů se používá závorková syntaxe. Hodnoty parametru se za symbol píší do kulatých závorek. Tyto závorky, ani žádné symboly v nich, se nepovažují jako symboly L-systému. Jednotlivé parametry uvnitř závorek se oddělují čárkou. V následující tabulce je uvedeno několik příkladů zápisu.\n\nZápis přepisovacího pravidla parametrického L-systému vypadá např. takto:\n\nA(t) → B(t/2) C(5) D E(1/t, 8).\n\nSlovní popis: „Symbol A s parametrem \"t\" (jehož hodnota se vyčíslí jako reálné číslo) se přepíše na symbol B s parametrem formula_28, symbol C s parametrem formula_29, symbol D bez parametru a symbol E s parametry formula_30 a 8.“\n\nParametry symbolů slouží zejména pro snadné předávání číselných hodnot pro interpretaci a pro řízení vývoje L-systému. Při interpretaci symbolů želví grafikou, která se používá v tomto článku, se 1. parametr symbolů chápe následovně:\n\nPokud u výše uvedených symbolů není 1. parametr zadán, použije se výchozí hodnota (jako u D0L-systémů), pokud nejsou zadány ostatní parametry, mají \"nedefinovanou\" hodnotu (např. NaN). Příklady:\n\nJako jednoduchý příklad parametrického L-systému poslouží fraktál jménem H-strom. Říká se mu tak proto, že pro vhodně zvolené hodnoty \"proměnných\" vypadá jako písmena \"H\" tvořená z písmen \"H\", tvořená z písmen \"H\"…\n\n\"R\" a \"U\" jsou \"proměnné\" L-systému (nejsou to symboly abecedy, ani nemají nic společného s parametrickými L-systémy). Pro jejich různé hodnoty bude výsledek vypadat odlišně. Obvyklými hodnotami jsou \"R\" = 1/√2 a \"U\" = 90. Zajímavé je, že s těmito hodnotami tvoří H-strom plochu-vyplňující L-systém (a je dokonce v kategorii \"FASS\"). Mírně odlišný výsledek vznikne s hodnotami \"R\" = 0,69 a \"U\" = 85, na následujícím obrázku je jeho 10. iterace. Pro hodnoty proměnných \"R\" = 1/√2 a \"U\" = 45 vznikne Pythagorův strom.\n\nPraktičtější ukázkou parametrických L-systémů je následující předpis ze str. 123 a jedná se o velmi jednoduchý L-systém modelující růst listu rostliny. Čím vyšší iterace, tím vyspělejší list. Tento předpis má i své nevýhody, růst se nikdy nezastaví a pro iterace větší než 20 není použitelný. Pro ovlivnění rychlosti růstu a jeho zastavení by se dal použít složitější předpis.\n\"pozn.: symboly x, y, z nedělají nic, symboly F, S kreslí úsečku, viz interpretace symbolů\"\n\n\"K\" je konstanta představující délku kroku. Je použita jen kvůli tomu, aby stonek (tvořený symboly S) nebyl příliš dlouhý (roste 2× pomaleji než list), může se zvolit např. 1. Na obrázku níže je 5. až 21. iterace L-systému listu.\n\nParametry symbolů se také dají použít k podmínění přepsání symbolu. K tomu slouží podmíněná přepisovací pravidla. Podmíněné přepisovací pravidlo je rozšířené běžné přepisovací pravidlo o podmínku. Přepisování pak probíhá tak, že se uvedená podmínka vyhodnotí, a když je pravdivá, přepisovací pravidlo se použije. Pokud pravdivá není, hledá se další vhodné přepisovací pravidlo. Pořadí ověřování přepisovacích pravidel musí být dáno (aby se zachoval determinismus), např. od dříve uvedených pravidel k později uvedeným. Pokud symbol není přepsán žádným přepisovacím pravidlem, platí pro něj identita jako výchozí přepisovací pravidlo (je tedy zkopírován do další iterace).\nUkázkou podmíněného přepisování je list růže ze str. 126.\n\nDeterministické L-systémy se vyznačují tím, že je jednoznačně definováno, jak vypadá \"n\"-tá iterace a při opakovaném výpočtu je vždy stejná. Při modelování rostlin je však žádoucí, aby se na modelu promítl nějaký prvek náhody (stochastismu). Proto se používají stochastické L-systémy (\"0L-systémy\"), které v sobě mají určitý prvek náhody, díky kterému je výsledek vždy trochu jiný. Pak se dá pomocí jednoho stochastického L-systému modelující např. strom vymodelovat celý les, který vypadá přirozeně, protože každý strom je trochu jiný.\n\nNejjednoduššího stochastismu se dosáhne randomizací („znáhodnění“) změny \"úhlu otočení\" a \"délky kroku\". Kvůli tomu není nutné zasahovat do přepisovacího systému, ten zůstane nezměněn. Změna se projeví až při interpretaci symbolů. Jako příklad je uveden Pythagorův strom s randomizací úhlu a délky kroku o ±30%.\n\nVýsledek vykreslení bude díky stochastismu pokaždé trochu jiný, na následujícím obrázku je 9 interpretací 6. generace, uprostřed je L-systém bez randomizace.\n\nPokročilejšího stochastismu se u L-systémů dosahuje náhodným výběrem mezi více přepisovacími pravidly. Každé takové pravidlo má určitou váhu, která určuje, s jakou pravděpodobností se vybere. Tato váha je uvedena u každého pravidla, které je náhodné. Pravděpodobnost vybrání konkrétního pravidla je určena hodnotou váhy onoho pravidla vydělené součtem vah všech pravidel, které připadají v úvahu pro přepsání konkrétního symbolu. Pokud váhy nejsou uvedeny, ale jedná se o stochastický L-systém, všechna pravidla mají váhu (a pravděpodobnost vybrání) stejnou.\n\"pozn.: pravděpodobnostní váhy jsou uvedeny nad šipkami u přepisovacích pravidel\"\n\n8 různých výsledků je na obrázku níže (9. uprostřed bez stochastismu).\n\nKontextové L-systémy mohou obsahovat přepisovací pravidla, která specifikují, jaký musí být kontext přepisovaného symbolu, aby se pravidlo použilo. Kontextem se myslí symboly před a za přepisovaným symbolem. Tím se napodobuje mechanismus, kterým rostliny řídí svůj vývoj. Ty si dokáží vyměňovat informace mezi sousedícími buňkami ve formě živin nebo hormonů. Kontextovým mechanismem se také dá simulovat napadení rostliny parazitem.\nKontextový L-systém je velice blízký kontextové gramatice, tedy každý přepisovaný symbol má levý a pravý kontext, který je pro přepsání nutný. kontextové přepisovací pravidlo má následující zápis:\n\n\nOznačení \"1L-systém\" se používá pro kontextový L-systém, který má kontextová přepisovací pravidla buď s levým nebo s pravým kontextem (nikoli s oběma najednou). Tyto L-systémy mohou obsahovat i bezkontextová pravidla. Při vyhodnocování mají však přednost kontextová.\n\nVýsledek bude po iteracích vypadat následovně:\n\nTéto technice se říká \"propagace signálu\" a používá se pro modelování pokročilých modelů rostlin.\n\n\"2L-systémy\" obsahují i kontextová přepisovací pravidla, která mají oba kontexty. Krom nich mohou obsahovat vše co \"1L-systémy\".\n\nZákladní L-systém se dá také rozšířit o speciální symboly, které se použijí pro obousměrnou komunikaci s prostředím. Prostředí je obvykle nějaká datová struktura, která je schopna odpovídat na dotazy typu „Jak moc je v tomto místě volno“ a dokáže přijímat příkazy typu „Na tomto místě je objekt velikosti \"x\"“. Pak se pomocí těchto L-systému dá vymodelovat rostlina, která se vyvíjí lépe tam, kde má více „místa“ nebo kde je výživnější půda. Pokud v přírodě rostou dva stromy blízko sebe, budou mít více větví na straně odvrácené od sousedního stromu a naopak málo větví bude směřovat do koruny sousedního. Toto chování se dá popsat právě pomocí L-systémů s prostředím.\nFractint je freeware generátor fraktálů pro DOS (Windows) a Linux. Program podporuje pouze základní typ L-systémů (tj. D0L-systémy). Výstup programu je možné uložit do souborů BMP a GIF\n\nInkscape je open source vektorový grafický editor používající SVG jako svůj nativní formát. Obsahuje skript pro generování základního typu L-systémů (tj. D0L-systémů). Jeho výhoda je však ta, že výsledek je vektorový a dá se s ním v programu dále pracovat.\n\nBlender je open-source program pro modelování a vykreslování 3D počítačové grafiky, do kterého se dá stáhnout plugin, který generuje rostliny pomocí L-systémů. Odlišností tohoto pluginu od ostatních programů je ta, že grafik nezadává předpis L-systému, ale pouze vizuálně nastavuje parametry výsledného modelu rostliny.\n\n\n"}
{"id": "640842", "url": "https://cs.wikipedia.org/wiki?curid=640842", "title": "Finlandizace", "text": "Finlandizace\n\nFinlandizace je pojem odvozený od postavení Finska vůči SSSR po druhé světové válce, definitivně formulovaný v Pařížské smlouvě (1947). Finsko pro udržení své suverenity podřizovalo svou zahraniční politiku SSSR. Obecně označuje \"finlandizace\" vliv velmoci na politiku sousedního malého státu.\n\nDle Pařížské smlouvy (1947) přišlo Finsko o Karelskou šíji, severní a západní břeh Ladožského jezera a muselo pronajmout SSSR vojenskou základnu nedaleko Helsinek.\nFinsko muselo platit vysoké reparace (300 000 000 $) a muselo omezit svou armádu. Dle československého vzoru uzavřelo Smlouvu o přátelství, spolupráci a vzájemné pomoci.\n\nZásadní bylo jednání Juho Kusti Paasikiviho, který dokázal se Stalinem vyjednat pro Finsko výhodnou smlouvu. Pro finlandizaci se používá také název \"Paasikiviho doktrína\". Úkolem finlandizace mělo být zamezení útoku jak ze strany SSSR, tak Německa a získání pozice rovnocenného partnera Finska k SSSR – nestát se satelitem.\n\nDůsledkem bylo vyloučení Finska z účasti na mezinárodních organizacích zaměřených proti SSSR – včetně Marshallova plánu, především pak NATO. Vztahy se proměňovaly v důsledku mezinárodního vývoje – závisely hlavně na postavení SSSR a jeho vůdců na mezinárodní scéně. Nutno dodat, že finští prezidenti byli silnými osobnostmi.\n\nStalin nechtěl provokovat – mohlo by to vést k přimknutí Švédska k Západu. V Československu byla silná pozice komunistů i díky silné osobnosti Gottwalda. Ve Finsku byli po občanské válce komunisté zkompromitováni – navíc před válkou i po ní byla ve Finsku silná nekomunistická sociální demokracie. Zatímco v Československu je pro Středovýchodní Evropu netypická tradice rusofilství a po válce byli především Rusové vnímání jako osvoboditelé.\n\nDalším prvkem jsou ekonomické důvody – Československo bylo nutné silně připoutat pro uranové zásoby. Finsko zůstalo nezávislé také kvůli nutnosti zachovat ekonomiku funkční, aby docházelo k řádnému splácení reparací.\n\n"}
{"id": "640856", "url": "https://cs.wikipedia.org/wiki?curid=640856", "title": "Henricus Aloysius Brückner", "text": "Henricus Aloysius Brückner\n\nHenricus Aloysius Brückner (2. polovina 17. století) byl hudební skladatel žijící v Čechách.\n\nO jeho životě není téměř nic známo. Nejen, že nejsou známa data jeho narození a úmrtí, ale ani není jasné, jaké byl národnosti a kde konkrétně působil. Pouze z toho, že v českých zámeckých a klášterních archivech bylo nalezeno největší množství jeho skladeb, se soudí, že žil v Čechách. Některé jeho skladby se dochovaly i v Berlíně.\n\nDatovány jsou mše nalezené v hudebním archivu kroměřížského zámku letopočty 1671 a 1672. Rovněž \"Requiem na smrt kardinála Harracha\" lze přesně určit do roku 1687. Inventář koleje piaristů ve Slaném uvádí 26 chrámových skladeb z let 1661–1697.\n\nKromě mnoha chrámových skladeb komponoval Brückner i komorní hudbu a orchestrální skladby. Jsou stálé živé a jsou trvalou součástí repertoáru komorních souborů i dnes.\n\n\n"}
{"id": "640862", "url": "https://cs.wikipedia.org/wiki?curid=640862", "title": "Kalhat", "text": "Kalhat\n\nKalhat, nebo také Galhat, je starověké ománské město, které je zapsané od června 2018 na seznamu světového kulturního dědictví UNESCO. Většina města je rozpadlá s výjimkou malého mauzolea, jehož místní název je Bibi Maryam a části městských hradeb dosahujících v místech až dva metry. Kalhat se stal významným zejména prostřednictvím obchodu. Zboží sem putovalo z Persie, východní Afriky a dokonce i Číny.\n\nMěsto Kalhat vzniklo přibližně v roce 1100.\nPo staletí bylo druhým nejvýznamnějším městem Hormuzského království (po Hormuzu) a důležitým bodem pro obchod v Indickém oceánu. Roku 1218 bylo vybudováno opevnění, alespoň podle cestovatele Al Majawira, který město navštívil v roce 1230. Od poloviny 13. století začala éra prosperity, během tohoto období Kalhat viděl také cestovatel Marco Polo. Do roku 1278 spadalo přístavní město dynastii Habudi, poté nad ním převzala moc jemenská dynastie z Dafáru.\nO rozvoj se starali také guvernér Ayaz a jeho žena Bibi Maryam vládnoucí mezi roky 1285 a 1310. Následující 14. století v Kalhatě pobyl ibn Battúta, konkrétně v roce 1330. Koncem 15. století postihlo město zemětřesení.\n\nÚpadek města ve prospěch Maskatu začal roku 1507, kdy se Kalhatu zmocnili Portugalci. Vádí Hilmi zásobovalo Kalhat dostatečným množstvím vody, ale v okolí se nenacházela žádná zemědělská planina, a tak bylo třeba veškeré potraviny dovážet z vnitrozemí nebo po moři.\n\nFrancouzsko-ománská expedice v roce 2011 objevila do té doby nezmapované pamětihodnosti včetně páteční mešity. Za výstavou stál přibližně v roce 1300 Bibi Maryam. Mešita samotná byla zničena Portugalci v roce 1508.\n\n"}
{"id": "640871", "url": "https://cs.wikipedia.org/wiki?curid=640871", "title": "Branko Lustig", "text": "Branko Lustig\n\nBranko Lustig (10. června 1932 Osijek, Chorvatsko – 14. listopadu 2019 Záhřeb) byl chorvatský producent a herec židovského původu.\n\nBranko Lustig byl internován jako dítě během druhé světové války v koncentračních táborech Osvětimi a Bergen-Belsen.\n\nZačal kariéru ve filmovém průmyslu jako asistent režie u záhřebské filmové produkční společnosti „Jadran Film“. V roce 1956 pracoval jako vedoucí výroby na „Ne okreći se sine“, pozoruhodným dramatem z druhé světové války. V osmdesátých letech pracoval Lustig na „Ohnivá bouře“ (1983) a na pokračování „Ohnivá bouře a popel“ (1988). Ve stejném roce se přestěhoval do USA. \n\nV roce 1994 vyhrál jako první Chorvat Oscara pro nejlepší film za Schindlerův seznam. Za stejný film také získal Golden Globe. V roce 2001 získal svého druhého Oscara a Golden Globe za Gladiatora. \n\nBranko Lustig je jediný Chorvat, který byl dvakrát oceněn Oscarem. Lustig pracoval jako producent nebo výkonný producent na filmech, jako je projekt: Peacemaker (1997), Hannibal (2001) a Black Hawk Down (2001).\n\nChorvatský prezident Franjo Tudjman mu udělil za jeho práci „Řád Vévoda Trpimira“. 2008 získal jako první producent čestný doktorát na univerzitě v Záhřebu. Ve stejném roce založil s Philem Blazerem v Los Angeles produkční společnost Six Point Films. Branko Lustig je od roku 2008 čestný předseda židovského filmového festivalu v Záhřebu. \n\nLos Angeles Museum of the Holocaust poctilo Branko Lustiga v rámci druhé „výroční večeře“ dne 8. Listopadu 2009 v Beverly Hills Hotel pro své odhodlání ke vzpomínce na holokaust. Řeč Branka Lustiga byla držená přeživším holocaust Renéeho Firestona. Stejný večer byl vyznamenán zakladatel rakouské služby na památku holocaustu Andreas Maislinger s „Lifetime Achievement Award“.\n\nOd května 2010 zastupoval Branko Lustig Chorvatsko v mezinárodní radě rakouské zahraniční služby.\n"}
{"id": "640872", "url": "https://cs.wikipedia.org/wiki?curid=640872", "title": "Pozemní hokej na Letních olympijských hrách 1948", "text": "Pozemní hokej na Letních olympijských hrách 1948\n\nPozemní hokej na LOH 1948 v Londýně zahrnoval pouze turnaj mužů. Všechny zápasy tohoto turnaje se odehrály ve dnech 31. července až 15. srpna 1948. Turnaje se zúčastnilo 13 mužstev, která byla rozdělena do 2 čtyřčlenných a 1 pětičlenné skupiny. Ve skupinách se hrálo způsobem jeden zápas každý s každým a poté týmy na 1. místech ve čtyřčlenných skupinách a týmy na 1. a 2. místě v pětičlenné skupině postoupily do semifinále.\n\n\n\n"}
{"id": "640877", "url": "https://cs.wikipedia.org/wiki?curid=640877", "title": "Petr Lessy", "text": "Petr Lessy\n\nPlk. Mgr. Petr Lessy (* 18. srpna 1964 Prostějov) je český policista, od ledna 2011 do srpna 2012 policejní prezident. V srpnu 2012 byl zbaven funkce a propuštěn ze služebního poměru. Po zastavení trestního řízení proti němu (z procesních důvodů) jej do funkce policejního prezidenta opět jmenoval v prosinci 2013 ministr vnitra Martin Pecina. Funkci definitivně opustil na konci února 2014. Od roku 2012 pracoval jako řadový referent odboru bezpečnostních rizik a prevence kriminality na Magistrátu statutárního města Frýdek-Místek. Pracovní náplní odboru je mj. navrhovat opatření k prevenci i potlačení kriminality ve městě, koordinovat spolupráci a rozvíjet komunikaci se složkami integrovaného záchranného systému a zabývat se i řešením nestandardních situací ve spojitosti s probíhajícím vyšetřováním na magistrátu Frýdku-Místku.\n\nVystudoval Policejní akademii, poté působil postupně u Policie ČR ve Frýdku-Místku, na krajském policejním ředitelství v Ostravě a nakonec jako náměstek ředitele Krajského ředitelství policie Jihomoravského kraje pro vnější službu. Velel řadě zásahů proti extremistům a fotbalovým chuligánům. \n\nMezi lety 2006 a 2010 zasedal jako nestraník za ODS v zastupitelstvu obce Palkovice.\n\nVe funkci policejního prezidenta v lednu 2011 nahradil Oldřicha Martinů, který dne 31. prosince 2010 na svůj post rezignoval. Pravděpodobným důvodem byla aktivita okolo podezření z korupce na Státním fondu životního prostředí, kdy Martinů uskutečnil osobní schůzku s premiérem Petrem Nečasem bez předchozího vědomí ministra vnitra Radka Johna. Do úřadu byl Lessy jmenován 24. ledna 2011.\n\nV červenci 2012 Lessy tvrdil, že mu ministr financí Miroslav Kalousek několikrát volal, aby ovlivnil vyšetřování údajně předraženého nákupu vojenských letounů CASA. Podle Lessyho mu Kalousek řekl, že „budou odstíháni všichni a nebude to trvat dlouho. Bylo to takové obecné konstatování v množném čísle, na adresu lidí, kteří prošetřují kauzu CASA.”\n\nNa základě obvinění od Generální inspekce bezpečnostních sborů pro zneužití pravomoci úřední osoby a pomluvu byl 29. srpna 2012 zbaven funkce a propuštěn ze služebního poměru. Ve funkci byl téhož dne nahrazen plk. Mgr. Martinem Červíčkem. Lessy však byl 16. května 2013 obžaloby zproštěn. Státní zástupce se odvolal, odvolací pražský městský soud ale řízení zastavil s argumentem, že ve stejné věci již bylo rozhodnuto v kázeňském řízení. Dne 3. prosince 2013 ministr vnitra v demisi Martin Pecina zrušil Kubiceho rozhodnutí o odvolání Lessyho z funkce policejního prezidenta. Rozhodl se tak neakceptovat stanovisko své poradní komise, která mu doporučila, aby řízení zastavil a počkal na rozhodnutí správního soudu. Česká republika měla od té chvíle dva policejní prezidenty, druhým byl stále Červíček. V lednu 2014 rozhodla poradní komise, že Červíček byl do funkce policejního prezidenta jmenován neoprávněně. Dne 7. ledna 2014 ministr vnitra v demisi Martin Pecina odvolal Martina Červíčka a Petr Lessy tak zůstal jediným policejním prezidentem.\n\nDne 5. února 2014 se dohodl nový ministr vnitra Milan Chovanec s Petrem Lessym na tom, že Lessy k 28. únoru 2014 rezignuje na post policejního prezidenta a stane se českým policejním atašé v Bratislavě. Tato dohoda byla dodržena a Policii ČR řídil od 12. duben 2014 generálporučík Tomáš Tuhý.\n\n"}
{"id": "640878", "url": "https://cs.wikipedia.org/wiki?curid=640878", "title": "Leonard Hofstadter", "text": "Leonard Hofstadter\n\nDr. Leonard Leakey (Čurila) Hofstadter je hlavní postava amerického sitcomu \"Teorie velkého třesku\", ve kterém ho ztvárnil herec Johnny Galecki. Leonard je experimentální fyzik, který bydlí spolu se svým kolegou a přítelem Sheldonem Cooperem. Leonard a Sheldon byli pojmenováni po herci Sheldonu Leonardovi a po laureátech Nobelovy ceny Robertu Hofstadterovi a Leonu Cooperovi.\n\nJedním z témat seriálu je vztah mezi Leonardem a sousedkou z protějšího bytu Penny, z něhož plynou různé vtipné situace.\n\nNarodil se v květnu 1980 v New Jersey. Je experimentálním fyzikem v Kalifornském Institutu Technologie a bydlí spolu s Sheldonem Cooperem v Pasadeně v Kalifornii. Většinou má na sobě hnědé kalhoty, černé brýle a tričko s tematikou fyziky. I když se doma mezi svými přáteli cítí jako geek, snaží se být více společenský. Už od první chvíle, kdy spatří Penny, přemýšlí, jak jí pozvat na rande a jaký by byl jejich společný život. Leonard také hraje na violoncello. I přes jeho pokusy zamezit tomu, aby působil jako geek, vlastní hygienické prostředky Star Wars, kompletní sbírku komiksových knih Superman, leteckou kombinézu válečníka ze seriálu Battlestar Galactica. Všech těchto věcí se chtěl zbavit, aby zapůsobil na Penny, avšak zanechal toho, jakmile ji viděl s jiným mužem. Leonard a Sheldon mají zvláštní vztah. Zná Sheldona ze všech nejlépe a ve spoustě situacích Leonard slouží jako prostředník mezi Sheldonem a okolním světem. Například když se Sheldon a Penny pohádali, musel zavolat jeho matce, aby přiletěla za ním a řekla mu pár mateřských rad.\n\nCo se týče jeho zdravotního stavu, je velice alergický na laktózu. Nesmí se dostat do styku ani s malým množstvím mléka, másla nebo třeba jogurtu - vždy to končí přinejmenším nadýmáním. Trpí krátkozrakostí - v jedné epizodě, kdy si rozbil v kině své brýle, se musel vrátit domů pro své náhradní. Při tom mu po cestě pomáhala robotická helma s kamerou, kterou vyrobili Raj a Howard, aby jej navigovali. Zkoušel nosit i kontaktní čočky, jenom kvůli přítelkyni Priye, jelikož přes ně moc neviděl a měl s nimi menší nehodu, přestal je nosit.\n\nVšichni členové jeho rodiny jsou vědci kromě jeho bratra, který je profesor práva na Harvardu. Jeho matka, Dr. Beverly Hofstadter, je psychiatrička a neuroložka, její osobnost je téměř totožná s Sheldonovou (a to včetně pozornosti k detailům, nedostatku společenských konvencí...) a je zodpovědná za těžké Leonardovo dětství. Kvůli své matce nikdy neslavil narozeniny jako malý, nezajímá ji ani jeho práce a jeho život celkově. Když byl jednou s Penny o samotě, sdělil jí, že jako malý si vytvořil \"objímací stroj\", kterým si kompenzoval nikdy neprojevenou lásku matky. V jeho osmi letech ho matka donutila vrátit cenu za soutěž, kterou vyhrál.\n\nLeonardův otec pracuje jako antropolog, strávil více času s kostrou etruského chlapce než s ním. Jednou se Sheldon zmínil, že Leonardovo prostřední jméno \"Leakey\" mu dal jeho otec po slavném archeologovi Louisovi Leakeym, se kterým dlouhá léta pracoval. Leonard měl také psa, ten však (jak se později ukáže v jedné z epizod) zemřel.\n\nJeho IQ je 173 a ve svých 24 letech obdržel titul Ph.D.. Pracuje jako experimentální fyzik a jeho práce zahrnuje především různé typy laserů. Všem se jeho výzkumy zdají přesné a logické, jen Sheldon celou jeho práci vyvrací, a proto se nemůžeme divit, že pracovat doma v jedné místnosti s Sheldonem je pro něj velice vyčerpávající.\n\nLeonard je ohledně žen velice plachý, přesto by chtěl mít přítelkyni. V průběhu první série je poblázněn Penny a na konci se mu podařilo ji konečně pozvat na rande. Brzy se ale rozchází, když Penny zjišťuje, že pro něj není dostatečně chytrá. Před Penny měl ještě pár přítelkyň, nejvíce zmiňovanou byla Joyce Kim, se kterou chodil 27 dní. Potom se ukázalo, že je špiónka a musela se vrátit do Severní Koreje. Před Penny byl také nějaký čas se svou spolupracovnicí z univerzity - Leslie Winkle, úhlavním nepřítelem Sheldona - vyvracela jeho teorie. V průběhu druhé série začal chodit s Dr. Stephanie Barnett, kterou přebral Howardovi. Dokonce i Sheldon nic nenamítal proti jeho vztahu se Stephanie, jejich vztah ale skončil mimo obrazovku. Na začátku 3. série se opět dal dohromady s Penny, začal s ní klasický romantický čas a měli spolu poprvé sex. Předčasně to celé však ukončili, protože ji řekl, že ji miluje a ona nedokázala odvětit. Na konci 3. série se definitivně rozešli. V průběhu 4. série Leonard udržuje vztah s Rajovou sestrou - Priyou i přes přísahu, kterou kdysi složili s Howardem Rajovi, že se jí nikdy nebudou nabízet a snažit se o ni.\n\nSpoiler: V páté sérii opět naváže Leonard vztah s Penny. Na konci sedmé série se zasnoubí a na konci deváté série se vezmou.\n"}
{"id": "640887", "url": "https://cs.wikipedia.org/wiki?curid=640887", "title": "Karl Markovics", "text": "Karl Markovics\n\nKarl Markovics (* 29. srpna 1963 Vídeň, Rakousko) je rakouský herec, režisér a scenárista.\n\nSyn prodavačky a řidiče autobusu nechtěl vykonávat občanské zaměstnání, ale chtěl pracovat v divadle, pro které měli rodiče pochopení. Na přijímací zkoušce pro seminář Maxe Reinhardta ale neuspěl. Markovic se ale nenechal odradit a v roce 1982 začal hrát ve vídeňském Serapionstheater. V roce 1987 se přestoupil do vídeňského Ensemble Theater Wien.\n\nPrvní filmovou roli dostal v roce 1991 ve filmu \"Hund und Katz\" od Michaela Sturmingera. V roce 1993 hrál hostitele tragikomické roadmovie \"Indie\" od Paula Harathera. Proslavil se jako okresní inspektor Stockinger v rakouském kriminálním seriálu \"Komisař Rex\" (1994 až 1996) a poté ve spin-off seriálu \"Stockinger\". Následovaly další filmové role, včetně \"Hinterholz 8\" (1998), \"Late Show\" (1999), v hlavní roli po boku Julie Stemberger ve filmu \"Absurdistan\" (1999) a \"Přijď, sladká smrti\" (2000).\n\nV následujících letech hrál Markovics v mnoha televizních filmech a divadelních produkcích, včetně divadla „Josefstadt“ a vídeňského Volkstheater, kde v roce 2005 s Eugène Ionescoem také představil poprvé svůj vlastní kus. V roce 2008 účinkoval v dvoudílném televizním filmu \"Die Gustloff\" v režii Joseph Vilsmaiera, vedle Michaela Mendla, Heinera Lauterbacha, Francise Fultona-Smitha a Dany Vávrové v hlavní roli kapitána ponorky Petriho.\n\nDoposud největší mezinárodní úspěch byla hlavní role Salomona Sorowitsche ve filmu Stefana Ruzowitzkého \"Die Fälscher\", natočeného podle knihy Adolfa Burgera \"Ďáblova dílna\", který byl vyznamenán Oscarem pro nejlepší cizojazyčný film.\n\nV roce 2009 založil Markovics společně s dalšími rakouskými filmaři Akademii rakouského filmu.\n\nV roce 2011 natočil film \"Atmen\" podle vlastního scénáře s Thomasem Schubertem v hlavní roli.\n\nV únoru 2015 Karl Markovics na tiskové konferenci v Praze oznámil, že hraje Josepha Goebbelse v připravovaném kinofilmu o Lídě Baarové (režie: Filip Renč).\n\nV roce 2017 Markovics zvárnil v česko-rakouském televizním filmu Marie Terezie rakouského vojevůdce a politika prince Evžena Savojského.\n\nMarkovics žije se svou ženou, herečkou Stephanie Taussigovou a s dětmi Louisem a Leonem u Vídně.\n\n\n"}
{"id": "640898", "url": "https://cs.wikipedia.org/wiki?curid=640898", "title": "Botanická zahrada Mérida", "text": "Botanická zahrada Mérida\n\nBotanická zahrada v Méridě (španělsky \"Centro jardín botánico de Mérida\") je botanická zahrada ve městě Mérida ve Venezuele. Vznikla v roce 1991 při Universidad de los Andes za účelem pro zachování volně žijících živočichů a rostlin a pro jejich výzkum. Pro veřejnost byla otevřena 8. prosince 2002.\n\nBotanická zahrada má rozlohu 44 hektarů, darovaných univerzitou pro její rozvoj a je rozdělena do oblastí podle typu rostlinstva, které se zde vyskytuje. Na většině rozlohy se nachází les borovic. Nejvýznamnější kolekcí botanické zahrady je sbírka bromélií, je zde přítomno jejich více jak 100 druhů a 600 kusů. Jedná se o největší sbírku bromelií v Jižní Americe.\n\nFundación Jardín Botánico de Mérida A.P. 52. La Hechicera 5101. Mérida Venezuela.\n\n"}
{"id": "640903", "url": "https://cs.wikipedia.org/wiki?curid=640903", "title": "G. H. Hardy", "text": "G. H. Hardy\n\nGodfrey Harold “G. H.” Hardy FRS (7. února 1877 Cranleigh – 1. prosince 1947 Cambridge) byl významný anglický matematik známý svou prací v oblasti teorie čísel a matematické analýzy.\n\nV roce 1940 napsal esej o estetice matematiky, \"Obrana matematikova\", která je často považována za jeden z nejlepších vhledů do matematikovy mysli napsaného pro laiky.\n\nOd roku 1914 byl učitelem indického matematika Šrínivási Rámanudžana. Hardy velmi brzy rozpoznal jeho genialitu a začal s ním úzce spolupracovat. Když se ho v rozhovoru Paul Erdős zeptal, co bylo jeho největším příspěvkem na poli matematiky, Hardy bez rozmýšlení odpověděl, že to bylo objevení Rámanudžana.\n\nHardyho sympatie k matematice se u něho projevovaly už od mala. Když mu byly teprve dva roky, psal si čísla až do milionů a když šel do kostela, bavil se faktorizací čísel církevních písní.\n\nPo škole v Cranleighu získal kvůli svému matematickému nadání stipendium na Winchester College. V roce 1896 začal navštěvovat Trinity College na Cambridgeské univerzitě. V roce 1903 získal titul M.A. (\"Master of Arts\"), což byl v té době nejvyšší titul na anglických univerzitách. Od roku 1906 pracoval jako profesor, ale pouze šest hodin týdně, takže měl dostatek času na výzkum. V roce 1919 odešel na Oxfordskou univerzitu, ale v roce 1931 se zase vrátil na Cambridge.\n\nHardy je známý jako reformátor britské matematiky. Zavedl do ní totiž přísnost, která byla dříve charakteristická pro Francii, Švýcarsko a Německo. Britští matematici se většinou po vzoru Isaaca Newtona věnovali aplikované matematice, ale Hardy oproti hydrodynamice, která měla v Cambridgi významnou roli, agresivně prosazoval čistou matematiku.\n\nOd roku 1911 spolupracoval s Johnem Littlewoodem v oblasti matematické analýzy a analytické teorie čísel. Udělali velký pokrok v řešení Waringova problému a také v teorii prvočísel. Spolupráce Hardyho a Littlewooda je jedna z nejúspěšnějších a nejznámějších v dějinách matematiky. Při přednášce v roce 1947 řekl dánský matematik Harald Bohr: „V dnešní době žijí jen tři výborní angličtí matematici: Hardy, Littlewood a Hardy-Littlewood.“\n\nHardy také v roce 1908 nezávisle na Wilhelmu Weinbergovi formuloval Hardy-Weinbergův zákon, základní princip populační genetiky.\n\nSbírka jeho článků byla vydána v sedmi vydáních nakladatelstvím Oxford University Press.\n\nJako dítě byl Hardy velmi stydlivý. Během školních let byl nejlepší ve třídě ve většině předmětů a vyhrál mnoho cen, ale nerad je přebíral před celou školou. Nerad se setkával s neznámými lidmi a nesnesl hledět na sebe v zrcadle.\n\n\n"}
{"id": "640911", "url": "https://cs.wikipedia.org/wiki?curid=640911", "title": "Krabí pulsar", "text": "Krabí pulsar\n\nKrabí pulsar (PSR B0531+21) je celkem mladá neutronová hvězda. Je centrální hvězdou Krabí mlhoviny, pozůstatku supernovy SN 1054, která byla pozorována v roce 1054 na Zemi. Pulsar byl objeven v roce 1968.\n\nPulsar má poloměr zhruba 25 kilometrů a vydává pulzy záření každých 33 milisekund, neboli 30krát za sekundu. Toto záření je ve frekvenci od radiového záření po záření gama. Perioda rotace pulzaru se každý den zmenšuje o 38 nanosekund kvůli velkému množství energie, který odnáší pulsarový vítr.\nV roce 1970 navrhl astronom Curtis Michel myšlenku, že by se v blízkosti Krabího pulsaru mohla nacházet planeta, čímž by se vysvětlily změny pozorované v chování pulsaru. Tento objekt by měl hmotnost 0,00001 sluneční hmotnosti a nacházel by se 0,3 astronomických jednotek od pulsaru.\n"}
{"id": "640915", "url": "https://cs.wikipedia.org/wiki?curid=640915", "title": "Delfín dlouholebý", "text": "Delfín dlouholebý\n\nDelfín dlouholebý (\"Stenella longirostris\") patří k nejobratnějším kytovcům a je proslulý svými akrobatickými kousky ve vzduchu. Má štíhlý dlouhý zobák a nápadně vysokou hřbetní ploutev trojúhelníkového tvaru. Existují čtyři poddruhy delfína dlouholebého, lišících se hlavně tvarem těla, velikostí a zbarvením. Dospělý jedinec váží 45–75 kg a dorůstá délky 1,3–2 m. Zbarvení těla je černé nebo tmavě šedé, spodní část těla je světlá nebo i bílá, okraje očí a pysků jsou černé.\n\nŽije v hejnech, která mohou mít stovky až tisíce členů. Živí se malými rybami a hlavonožci, pro které se potápí do středních hloubek. Loví v noci, s výjimkou poddruhu \"S. l. roseiventris\", který se živí na útesech během dne rybami a bezobratlými. Když vyskakuje z vody, skáče až tři metry nad hladinu, přitom různě prohýbá tělo, vlní se nebo se otáčí kolem podélné osy až sedmkrát při jediném skoku. Význam tohoto chování není znám,ale pravděpodobně kvůli zábavě.\n\nMísty obývá teplé vody mírného pásma, ale hlavně tropická moře mezi 40° severní šířky a 40° jižní šířky. Poddruh \"S. l. longirostris\" se vyskytuje především v okolí ostrovů v Atlantiku, v Indickém oceánu a v západní a střední části Pacifiku, nejjižněji byl zaznamenám na Novém Zélandu. \"S. l. orientalis\" obývá pelagické oblasti ve východním Tichém oceánu, areál poddruhu \"S. l. centroamericana\" zahrnuje kontinentální šelf východního Tichého oceánu v pásu od Tehuantepeckého zálivu až k pobřeží Kostariky. Nejmenší poddruh, \"S. l. roseiventris\", obývá Thajský záliv a mělká moře Jihovýchodní Asie.\n\nV Tichém oceánu žijí delfíni dlouholebí i daleko od pevniny, jinde se vyskytují spíše v blízkosti ostrovů či v zálivech. Často se objevují ve společnosti delfínů mexických a tuňáků žlutoploutvých. \"S. l. roseiventris\" obývá výhradně korálové útesy.\n\nKvůli své tendenci shlukovat se s hejny tuňáků je delfín dlouholebý častou obětí jejich lovu. Populace poddruhu \"S. l. orientalis\" poklesla v důsledku rybolovu o 65% a v Červené knize ohrožených druhů je proto veden jako zranitelný druh.\n\n"}
{"id": "640918", "url": "https://cs.wikipedia.org/wiki?curid=640918", "title": "Nejlepší střelec (KHL)", "text": "Nejlepší střelec (KHL)\n\nNejlepší střelec je každoročně udělované ocenění pro hráče, jenž vstřelí v sezóně Kontinentální ligy nejvíce gólů.\n"}
{"id": "640920", "url": "https://cs.wikipedia.org/wiki?curid=640920", "title": "Komentář (programování)", "text": "Komentář (programování)\n\nKomentáře jsou v informatice součásti syntaktických pravidel zápisu programu v mnoha programovacích jazycích. Komentář se vkládá před nebo za část zdrojového kódu (např. příkaz), jehož funkci nebo význam je potřeba vysvětlit. Používání komentáře není povinné, umožňuje však napomoci k pochopení činnosti programu. Komentář nemá popisovat, co program dělá (protože to vyplývá ze zápisu programu), ale proč to dělá. Při zpracování zdrojového kódu preprocesor komentáře vypouští (ignoruje je), ale pro programátora mohou být velice důležité. Komentáře obecně mohou velmi usnadnit pochopení činnosti programu, mohou mít samodokumentující charakter a obecně vzato by měly usnadňovat přenositelnost tvorby programů z člověka na člověka, tedy z jednoho programátora na jiného programátora.\n\nSyntaxe a pravidla pro přidávání komentářů se v jednotlivých programovacích jazycích liší a jsou definovány ve specifikaci konkrétního programovacího jazyka.\n\nPomocí speciálních nástrojů (generátorů dokumentace) lze z okomentovaného zdrojového kódu vygenerovat přehlednou dokumentaci k programu.\n\nKomentáře tedy nemají žádný vliv na výsledný algoritmus programu, jsou zde uvedeny pouze jako pomůcka pro snadnější orientaci ve zdrojovém textu programu. Překladač komentáře nijak nepřekládá respektive ignoruje je.\n\nKomentáře se dělí zpravidla na blokové komentáře a řádkové komentáře.\n\nBlokové komentáře vymezují oblast zdrojového kódu, která může obsahovat více než jeden řádek. Tato oblast je ohraničena počátečním a koncovým oddělovačem. Vše mezi počátečním a koncovým oddělovačem je bráno jako komentář.\n\nŘádkové komentáře mají jen počáteční oddělovač a vše za oddělovačem až na konec řádku je bráno jako komentář.\n\nNěkteré programovací jazyky umožňují používání jak blokových, tak řádkových komentářů (např. JAVA, C++). Naproti tomu některé programovací jazyky umožňují užití jen řádkových komentářů (např. Perl, Ada)\n\nExistuje několik stylistických alternativ jak by se měly komentáře ve zdrojovém kódu objevovat. U větších projektů na kterých pracuje skupina programátorů jsou styly komentářů předem dohodnuty podle konvence a podle toho jak se bude projekt rozrůstat. Zpravidla dávají programátoři přednost stylům komentářů, které jsou svým vzhledem celistvé a snadno editovatelné.\n\nNásledující části kódů v programovacím jazyce JAVA ukazují jen malou část toho, jak lze komentáře různě stylizovat, zatímco obsah komentáře je stále stejný.\n\nBlokový komentář\n\nŘádkový komentář\n\nSoftwarový konzultant Allen Holub je jeden z expertů, který prosazuje sjednocení stylu komentářů. Jím prosazovaný styl je zápis komentářových oddělovačů na levou stranu.\n\nPro různé části zdrojového kódu lze použít různé styly komentáře. Lze použít řádkové komentáře pro drobné komentáře a dočasné zakomentování jednoho funkčního řádku kódu a blokové komentáře pro rozsáhlé komentáře s vyšší mírou abstrakce a dočasné zakomentování rozsáhlé funkční části zdrojového kódu.\n\nNěkteré projekty se dokonce snaží prosazovat taková pravidla, jako je vkládání komentáře každých 10 řádků zdrojového kódu. Tyto pravidla mohou být ale někdy poněkud kontraproduktivní, ale i přes to některým programátorům pracujícím v týmech taková pravidla vyhovují.\nKomentář se v jazyce C vkládá pomocí sekvence:\nKomentář v jazyce C++ se vkládá buď pomocí předchozí sekvence nebo pomocí sekvence:\nKomentář v jazyce Perl se vkládá pomocí sekvence:\nKomentář v jazyce Fortran_IV se vkládá pomocí sekvence:\nKomentář v jazyce Fortran se vkládá pomocí sekvence:\nV jazyce JAVA lze vkládat blokové i řádkové komentáře \nKomentář v jazyce SQL se vkládá pomocí sekvence:\n\n"}
{"id": "640921", "url": "https://cs.wikipedia.org/wiki?curid=640921", "title": "Junkers Ju 287", "text": "Junkers Ju 287\n\nJunkers Ju 287 bylo německé dvoumístné experimentální letadlo vyvíjené během druhé světové války. Pohon zajišťovaly čtyři proudové motory Junkers Jumo 004. Vyznačovalo se revolučními rysy – křídlem s negativní šípovitostí a dvěma motory umístěnými pod každou polovinou křídla a dvěma na bocích přídě trupu. Nedokončený prototyp Ju 287 V2 byl po skončení války zajištěn Rudou armádou a jeho design měl po skončení druhé světové války vliv na vývoj letadel v SSSR.\n\nJu 287 byl projekt bombardéru, který by byl rychlejší než kterákoli spojenecká stíhačka. Dopředu ubíhající křídla byla nápad hlavního designéra projektu, Dr. Hanse Wockeho a měla zajistit dosažení velké výšky při nižších rychlostech, protože spolehlivost tehdejších proudových motorů byla nízká a letadla byla při vzletu a přistávání zranitelná. Ministerstvo letectví pověřilo firmu Junkers vývojem takového stroje již v roce 1943. \n\nPrvní prototyp byl postaven z trupu stroje Heinkel He 177A, ocasní plochy byly převzaty z letounu Junkers Ju 388, hlavní pevný podvozek z Junkersu Ju 352 a přední kola byla odebrána z havarovaného B-24 Liberator. Dva motory se nacházely pod křídlem a další dva na boku trupu v jeho přední části.\n\nTesty zahájil 16. srpna 1944 Flugkapitän Siegfried Holzbauer na letišti Brandis u Lipska kde se ukázalo, že Ju 287 V1 (RS+RA) se skvěle ovládá, ale objevily se také problémy s křídlem. Pro usnadnění vzletu se používaly dva pomocné raketové motory Walter HWK-501 s tahem po 11,8 kN, odhazované po dohoření na padáku. Byly zavěšovány pod křídlovými motorovými gondolami. Pro zkrácení dojezdu se používal stuhový brzdicí padák na zádi trupu. Testy také ukázaly, že by se mohlo těžit z umístění několika motorů pod křídlo a proto se u dalších prototypů plánovalo sloučení několika pohonných jednotek Heinkel HeS 011. Protože při vývoji těchto motorů nastaly problémy, bylo rozhodnuto o instalaci motorů BMW 003A-1. \n\nPrototypy Ju 287 V2 a Ju 287 V3 měly mít šest takových motorů (tři pod každou polovinou křídla), pozdější prototypy měli mít pod každým křídlem dva a dva při trupu, podobně jako u prvního prototypu. Stavěný letoun V2 měl již trup převzat ze stroje Junkers Ju 388 a zatahovací podvozek. Třetí prototyp měl být výzbrojen dálkově ovládaným dvojkulometem MG 131 ráže 13 mm a sloužit jako podklad pro sériovou výrobu.\n\nV roce 1945 byl Ju 287 V1 přemístěn do Erprobungsstelle Rechlin, kde však byl brzy nato při náletu spojeneckých bombardérů těžce poškozen. V závěru války byl ukořistěn Američany. \n\nJeště před dokončením prototypů V2 a V3 byla továrna Junkers u Lipska, kde se pokračovalo ve stavbě, obsazená Sověty a spolu se všemi letadly bylo odvezeno do SSSR. Tam byl druhý prototyp dokončen v závodech v Podberezje a poprvé vzlétl s Flugkapitänem Dülgenem 23. května 1947, ale v té době již vývoj Ju 287 předstihl. Podstatně zvětšená verze tohoto stroje, OKB-1 EF 140, byla testována v roce 1949, ale od projektu bylo upuštěno.\n\nÚdaje platí pro Ju 287 V1\n\n\n"}
{"id": "640924", "url": "https://cs.wikipedia.org/wiki?curid=640924", "title": "Pozemní hokej na Letních olympijských hrách 1936", "text": "Pozemní hokej na Letních olympijských hrách 1936\n\nPozemní hokej na LOH 1936 v Berlíně zahrnoval pouze turnaj mužů. Všechny zápasy tohoto turnaje se odehrály ve dnech 4. až 15. srpna 1936. Turnaje se zúčastnilo 11 mužstev, která byla rozdělena do 2 čtyřčlenných a 1 tříčlenné skupiny, ve kterých se hrálo způsobem jeden zápas každý s každým a poté týmy na 1. místech ve čtyřčlenné skupině A a tříčlenné skupině B a týmy na 1. a 2. místě ve čtyřčlenné skupině C postoupily do semifinále. Mužstva do skupin A a B byla úmyslně vybrány tak, aby tyto skupiny měly pouze jednoho favorita na postup, Konkrétně: Britskou Indii a Německo, zatímco mužstva do skupiny C byla vybrány tak, aby tato skupina byla co nejvyrovnanější.\n\n\n\n\nOba semifinálové zápasy se odehrály 12. srpna, zápas o 3. místo 14. srpna a finále 15. srpna.\n"}
{"id": "640928", "url": "https://cs.wikipedia.org/wiki?curid=640928", "title": "The Guess Who", "text": "The Guess Who\n\nThe Guess Who je kanadská rocková skupina z Winnipegu v Manitobě. Našli také mezinárodní úspěch od pozdních 60. let do poloviny 70. let 20. století s řadou hitových singlů, pravděpodobně nejznámější je \"American Woman\". Skupina byla uvedena do kanadské hudební síně slávy v roce 1987. Několik členů Guess Who, zejména Burton Cummings a Randy Bachman, měli také značný úspěch mimo kapelu.\n\n"}
{"id": "640933", "url": "https://cs.wikipedia.org/wiki?curid=640933", "title": "Alexandr Averbuch", "text": "Alexandr Averbuch\n\nAlexandr Averbuch ( , ; * 1. října 1974, Irkutsk) je bývalý ruský atlet, dvojnásobný mistr Evropy a halový mistr Evropy ve skoku o tyči, který od srpna roku 1999 reprezentoval Izrael.\n\nV roce 1993 na juniorském mistrovství Evropy ve španělském San Sebastiánu neprošel kvalifikací. Později se začal specializovat na víceboj. V roce 1998 na halovém ME ve Valencii dokončil sedmiboj s počtem 6 144 bodů na 6. místě. Již o rok později však vybojoval na světovém šampionátu v Seville výkonem 580 cm bronzovou medaili v tyčce.\n\nV roce 2000 se stal v belgickém Gentu halovým mistrem Evropy, k titulu mu stačilo překonat napoprvé 575 cm. V témže roce se probojoval do finále na letních olympijských hrách v australském Sydney, kde však překonal jen základní výšku 550 cm a obsadil dělené 10. místo.\n\nNa halovém MS 2001 v Lisabonu skončil těsně pod stupni vítězů, na 4. místě. Stříbrnou medaili poté získal na světovém šampionátu v kanadském Edmontonu, kde napoprvé skočil 585 cm. V roce 2001 také vybojoval zlato na světové letní univerziádě v Pekingu a stříbro na Hrách dobré vůle v australském Brisbane.\n\nV roce 2002 vybojoval v Mnichově výkonem 585 cm titul mistra Evropy, který o čtyři roky později obhájil na evropském šampionátu ve švédském Göteborgu, tam mu však stačilo k prvenství překonání výšky 570 cm. O stříbro se podělili Němec Tim Lobinger a Francouz Romain Mesnil, kteří skočili 565 cm.\n\nV roce 2004 na olympiádě v Athénách skončil osmý. Reprezentoval také na letních olympijských hrách 2008 v Pekingu, kde skončila jeho účast v kvalifikaci. Atletickou kariéru ukončil v roce 2009.\n\n\n"}
{"id": "640936", "url": "https://cs.wikipedia.org/wiki?curid=640936", "title": "Graham Bonnet", "text": "Graham Bonnet\n\nGraham Bonnet (* 23. prosince 1947, Skegness, Lincolnshire, Anglie) je britský rockový zpěvák-skladatel, který hrál jako sólový umělec a jako člen několika hard rockových a heavy metalových kapel včetně Rainbow, Michael Schenker Group, Alcatrazz nebo Impellitteri.\n\n"}
{"id": "640937", "url": "https://cs.wikipedia.org/wiki?curid=640937", "title": "Husova lípa (Úklid)", "text": "Husova lípa (Úklid)\n\nHusova lípa ve vesnici Úklid byl starý památný strom, který zanikl vinou lidské činnosti - nezdařeným pokusem o vypálení včel, které se v jeho dutině usadily. Z původních kořenů ale vyrostl nový kmen, takže lípa, která podle pověstí pamatuje kázání mistra Jana Husa, stále žije.\n\n\nLípa leží u hlavní silnice v centru osady nedaleko domu č.9. Parčík s lípou lemuje nízký plot, torzo stromu doplňuje pomníček. Nedaleko stojí několik set let starý kříž.\n\nDnes je ze stromu jen padlé tlející torzo. Počátek zániku stromu se váže k neupřesněnému roku, kdy se v lípě usadil včelí roj a kohosi napadlo vyhnat včely ohněm. Od té doby lípa chřadla, roku 1939 srazila vichřice její hlavní větve, v horkém létě 1947 uschla úplně. Na kresbě Jaroslava Turka z roku 1969 je zachycena jako mrtvé torzo kmene - z koruny už zbyla jen silná kosterní větev. Na místě ale stála do ledna 1996, kdy její kmen padl. Torzo bylo ponecháno na místě.\n\nKořeny původní lípy ale zmladily, takže lípa nezahynula úplně a nedaleko tlejícího kmene roste nový strom (již v roce 1969 byl vysoký téměř jako původní torzo).\n\nV roce 1412 byl Jan Hus vykázán z Prahy a žil u přítele v nedalekém Zvěřinci. Do vesnice Úklid pod místní vzrostlou lípu prý chodil kázat.\n\nLípě byl věnován prostor v televizním pořadu Paměť stromů, konkrétně v dílu č.9: Stromy osobností.\n\n\n\n"}
{"id": "640940", "url": "https://cs.wikipedia.org/wiki?curid=640940", "title": "Hjalmar Branting", "text": "Hjalmar Branting\n\nKarl Hjalmar Branting se narodil 23. listopadu 1860 na farnosti Klara v Stockholmu a zemřel 24. února 1925 na farnosti Adolfa Fredrika ve Stockholmu. Byl švédským sociálně demokratickým politikem a novinářem. Byl vedoucím strany Sociálních demokratů od roku 1907 a v roce 1920 se stal prvním švédským sociálně demokratickým premiérem.\n\nNejdůležitější funkce, které Branting během své kariéry zastával, zahrnují člena parlamentu (druhé komory) v letech 1897–1925, vedoucího strany Sociálních demokratů v letech 1907–1925, ministra financí v letech 1917–1918 a též premiéra v letech 1920, 1921 až 1923 (v tomhle období byl také ministrem zahraničních věcí) a 1924–1925. Hjalmar Branting byl v roce 1921 spolu s Christianem Langem oceněn Nobelovou cenou míru za jejich velké úsilí ve Společnosti národů.\n\nBranting se v roce 1884 oženil s novinářkou Annou Mathildou Charlottou Jäderinovou. Spolu měli dvě děti: Georga (1887–1965), právníka, člena parlamentu a publicistu, a Sonju (1890–1981), právničku, feministku, členku parlamentu, manželku advokáta Olofa Westerståhla (1884–1948) a matku politológa Jörgena Westerståhla. Hjalmar Brantning byl také nevlastním otcem Very von Kræmerové (1878–1940) a Henryho von Kræmera (1880–1957), dětí Anny Brantningové z jejího prvního manželství s poručíkem Gustavem von Kræmerem.\n"}
{"id": "640943", "url": "https://cs.wikipedia.org/wiki?curid=640943", "title": "Bobby Rondinelli", "text": "Bobby Rondinelli\n\nBobby Rondinelli (* 27. července 1955, Brooklyn, New York, Spojené státy) je americký rockový bubeník, známý jako člen hard rockových a heavy metalových skupin jako byli Blue Öyster Cult, Rainbow, Quiet Riot, Black Sabbath nebo Rondinelli.\n\n\n\n\n\n\n\n\n"}
{"id": "640945", "url": "https://cs.wikipedia.org/wiki?curid=640945", "title": "Gary Driscoll", "text": "Gary Driscoll\n\nGary Driscoll (18. dubna 1946 – 8. června 1987) byl americký rhythm and bluesový a rockový bubeník, který hrál ve velkém množství úspěšných kapel od šedesátých let 20. století až do své násilné smrti v červnu 1987.\n\nNejprve vstoupil na hudební scénu, když on se připojil ke skupině v čele s Ronnie Jamesem Diem The Electric Elves v roce 1967. skupina se později přejmenovala na The Elves, a poté na nejznámější název Elf v roce 1969. V roce 1975 (když se rozpadly Elf) začal vystupovat se skupinou Rainbow.\n\nJeho tělo bylo objeveno v jeho domě v Ithaca, New York v červnu 1987 ve věku 41 let. Stále se neví kdo ho zabil, i když se říká, že byl pod vlivem drog.\n"}
{"id": "640947", "url": "https://cs.wikipedia.org/wiki?curid=640947", "title": "Jean-Marie Leclair", "text": "Jean-Marie Leclair\n\nJean-Marie Leclair (někdy pro odlišení od bratra stejného jména zvaný Starší, 10. května 1697, Lyon, Francie – 22. října 1764, Paříž) byl francouzský barokní hudební skladatel a houslový virtuos. Je považován za zakladatele francouzské houslové školy.\n\nNarodil se v Lyonu, hudbu (hru na housle) a tanec studoval v Turíně; jeho učitelem byl Giovanni Battista Somis, žák Arcangela Corelliho. V roce 1716 se oženil s tanečnicí \"Marií-Rose Casthanie\"; ovdověl v roce 1728. V roce 1723 se Leclair vrátil do Francie, do Paříže, kde dosáhl značných úspěchů jako houslista i skladatel – vystupoval zde v rámci veřejných koncertů \"Concert Spirituel\" a věnoval se komponování, hlavně sonáty pro flétnu a basso continuo. V roce 1730 se znovu oženil s Louise Roussel, která připravovala většinu jeho děl do tisku; v roce 1758 se však manželství rozpadlo. V roce 1733 ho Ludvík XV. jmenoval \"ordinaire de la musique\", kterým zůstal do roku 1737, kdy ho různé neshody a rozpory přiměly opustit dvůr.\n\nV roce 1736 při cestě do Holandska navázal kontakt s Pietrem Locatellim, rovněž žákem Corelliho. V Holandsku žil v letech 1738-1743 a byl čas od času zaměstnáván oranžskou princeznou Annou Hannoverskou, zdatnou hráčkou na klávesové nástroje, již svého času vyučoval George Fridrich Händel; Leclair pracoval na jejím dvoře v Haagu jako kapelník jejího soukromého orchestru. V roce 1744 v Madridu vstoupil do služeb infanta Filipa Parmského, velkého obdivovatele francouzské hudby, jemuž věnoval svou 2. knihu koncertů. V roce 1743 se vrátil do Paříže, kde vznikla jeho jediná opera \"Scylla et Glaucus\", provedená poprvé v roce 1746.\n\nJeho bratři Jean-Marie Leclair mladší (1703–1777), Pierre Leclair (1709–84) i Jean-Benoît (1714-po 1759) byli rovněž hudebníky.\n\nV roce 1758, po rozpadu svého druhého manželství, si Leclair koupil malý domek v nebezpečné pařížské čtvrti. Zde byl 22. října 1764 nalezen zavražděn třemi ranami nožem. Vražda nebyla s jistotou objasněna, neví se, co bylo motivem vraždy, nebyl nalezen ani vrah. Policie měla tři podezřelé – zahradníka, jenž našel mrtvolu, Leclairovu druhou ženu (jež měla toužit po jeho penězích) a jeho synovce Guillaume-François Viala (rovněž houslistu, jenž vinil Leclaira z toho, že mu bránil v kariéře); pravda však nebyla nikdy odhalena.\n\nLeclair dokončil syntézu barokního stylu francouzského a italského. Je považován za zakladatele francouzské houslové školy.\n\nJeho skladby se pravidelně hrají i nahrávají. Nejznámější z jeho díla jsou čtyři knihy o 12 sonátách pro housle, 6 sonát pro trio a 12 koncertů pro housle, dále opera \"Scylla et Glaucus\" (1746, Tragédie lyrique).\n\nZ jeho díla se dochovala opera a řada instrumentálních skladeb především pro housle.\n\n\n"}
{"id": "640951", "url": "https://cs.wikipedia.org/wiki?curid=640951", "title": "Vodní kaple Jana Nepomuckého", "text": "Vodní kaple Jana Nepomuckého\n\nVodní kaple Jana Nepomuckého je výklenková kaple na území města Kuřimi. Je chráněna jako nemovitá kulturní památka České republiky.\n\nNa jižním okraji města se nachází velký lesnatý kopec Kuřimská hora. Na úbočí kopce stojí tato vodní kaple zasvěcená sv. Janu Nepomuckému. Dle zdejší kroniky měla být postavena na začátku 18. století, v roce 1722. Jedná se o malou půlkruhovou stavbu, v jejímž horním výklenku je umístěna socha sv. Jana Nepomuckého. Ve spodním výklenku pak vytéká pramenitá voda.\n\nK přívodu vody pro studánku slouží dřevěná kulatina, která funguje jako přírodní potrubí. V dřívějších dobách nebyly známy dnešní technologie a proto se při stavbě použily po délce provrtávané kmeny stromů, většinou borovic. Potrubí bylo objeveno, když došlo vlivem svozu dřeva při jeho těžbě k odkrytí zeminy z lesní cesty v blízkosti kaple.\n\nKaple byla odedávna místem konání nejrůznějších pobožností, především pak vždy v den svátku sv. Jana Nepomuckého, kterému je zasvěcena. V padesátých letech však akce nebyly povoleny. Ačkoli se v roce 1972 pokusil místní farář P. Jan Hřebíček o obnovení, okresní tajemník pro věci církevní je písemně zakázal. První pobožnost se tu konala až po pádu komunistického režimu, a to v roce 1990.\n\nStále se nepovedlo určit, odkud vyvěrá místní pramen. Nejpravděpodobněji však vzniká uvnitř skalního masívu Kuřimské hory. Oproti minulosti došlo u studánky k úbytku vody. Na rozdíl od dřívějších dob, i po silném dešti vytéká voda jen slabým pramenem. Doposud se nezjistilo, jestli k úbytku vody došlo vlivem přírody, či zásahem člověka.\n"}
{"id": "640953", "url": "https://cs.wikipedia.org/wiki?curid=640953", "title": "Řídký soubor", "text": "Řídký soubor\n\nŘídký soubor je v informatice označení pro soubor obsahující velké shluky nulových bajtů, který je v souborovém systému uložen úsporným způsobem. To je zajištěno tak, že jsou místo velkých „děr“ (tj. shluků nul) na médium zaznamenána pouze stručná metadata, v kterých je uložena délka a pozice děr. Nenulové části souboru jsou na médium zapsány obvyklým způsobem a za pomoci metadat z nich operační systém dokáže za běhu zpět konstruovat původní dlouhý soubor vyplněný mnoha nulami.\n\nPodporu řídkých souborů nabízí většina moderních používaných souborových systémů (například ext2, ext3, ext4, Btrfs, XFS, ZFS, NTFS, NILFS, JFS). Řídké soubory naopak nepodporují souborové systémy FAT (používány na přenosných médiích) nebo souborový systém HFS+ firmy Apple.\n\nPodobný princip úspory místa je v informatice využíván i jinde, významným příkladem jsou řídké matice.\n\nZřejmou výhodou je úspora místa, pokud uživatel často pracuje se soubory plnými nul. V některých situacích řídké soubory také umožňují pracovat se soubory s větší velikostí, než kolik by se vůbec na disk fyzicky vešlo. \n\nZ toho plyne i nevýhoda – ztrácí se jasná informace, kolik na disku zbývá místa. Jinou nevýhodou je vyšší náchylnost řídkých souborů k fragmentaci.\n"}
{"id": "640955", "url": "https://cs.wikipedia.org/wiki?curid=640955", "title": "François Pelsaert", "text": "François Pelsaert\n\nFrançois Pelsaert, také Françoys (c. 1595, Antverpy, Belgie – září 1630, Batavia, Indonésie) byl holandský mořeplavec a obchodník, který pracoval pro Holandskou východoindickou společnost.\n\nV letech 1620 - 1627 pracoval v Indii. Na výzvu společnosti procestoval Kašmír, kde shromáždil cenné geografické a ekonomické údaje. V roce 1628 se stal velitelem flotily plující do Indonésie. Cestou po moři v červnu 1629, hlavní loď flotily \"Batavia\" ztroskotala nedaleko souostroví Abrolhos u pobřeží západní Austrálie. Odsud se vydal na malém člunu podél pobřeží k severu. Zmapoval úseky australského pobřeží, které ještě nebyly prozkoumány a podařilo se mu doplout až do Batavie. Odsud se vrátil na místo ztroskotání pro trosečníky. Po návratu do Batavie zemřel.\n\n\n"}
{"id": "640956", "url": "https://cs.wikipedia.org/wiki?curid=640956", "title": "Fran Milčinski", "text": "Fran Milčinski\n\nFran Milčinski (3. prosince 1867, Lož – 24. října 1932, Lublaň), pseudonymem: Fridolin Žolna, byl slovinský právník, vypravěč a dramatik.\n\nMilčinski pocházel z úřednické rodiny, po absolvování gymnázia vystudoval práva ve Vídni. Jako soudce působil v Idriji, Lublani a Záhřebu, po odchodu do důchodu působil jako advokát. V roce 1910 se oženil s Marií Krejči a měl čtyři děti.\n\nV první řadě byl humorista a satirik. Ve svých spisech zesměšňoval slovinské maloměšťácké prostředí, vysmíval se úřednictvu, politickým a společenským poměrům, nevhodné rodinné výchově, do sebe zahleděným literátům, přehnanému vojenskému chování atd. Vydal spoustu kratších i delších humoristicko-satirických textů v různých časopisech, mnoho z nich rovněž sebral a vydal v knižní podobě: \"Igračke\", \"Muhoborci\", \"Gospod Fridolin Žolna in njegova družina\", \"Tokraj in onkraj Sotle in tam preko\". \n\nNejznámější je jeho sbírka humoresek o Butalcích. Jelikož jako soudce pro mladistvé dobře poznal těžkosti a trápení dětí, povídkou \"Ptički brez gnezda\" upozornil na jejich zanedbávání. Napsal rovněž velké množství umělých pohádek (\"Pravljice\", \"Tolovaj Mataj in druge slovenske pravljice\" atd.). Kromě toho psal i dramatická díla, nejúspěšnější byla ta zaměřená na mladé: \"Volkašin\", \"Mogočni prstan\".\n\n\n\n"}
{"id": "640958", "url": "https://cs.wikipedia.org/wiki?curid=640958", "title": "Christian Lous Lange", "text": "Christian Lous Lange\n\nChristian Lous Lange (17. září 1869 Stavanger – 11. prosince 1938 Oslo) byl norský historik, učitel a politolog. Byl jedním z nejznámějších zastánců internacionalismu. V roce 1921 získal Nobelovu cenu za mír mimo jiné za práci ve Společnosti národů.\n\nStudoval historii, angličtinu a francouzštinu na Univerzitě v Oslu, kde získal nejprve v roce 1893 titul M.A. (\"Master of Arts\") a po několika letech i Ph.D.\n"}
{"id": "640963", "url": "https://cs.wikipedia.org/wiki?curid=640963", "title": "Ferdinand Buisson", "text": "Ferdinand Buisson\n\nFerdinand Édouard Buisson (20. prosince 1841 Paříž – 16. února 1932 Thieuloy-Saint-Antoine) byl francouzský akademik, pacifista a socialistický politik. V 80. letech 19. století pomohl vytvořit francouzský systém všeobecného základního vzdělání. Založil francouzskou Ligu pro lidská práva (LDH) a od roku 1914 do roku 1926 jí předsedal. V roce 1927 získal Nobelovu cenu za mír.\n\n"}
{"id": "640964", "url": "https://cs.wikipedia.org/wiki?curid=640964", "title": "Nikotinový acetylcholinový receptor", "text": "Nikotinový acetylcholinový receptor\n\nNikotinový acetylcholinový receptor (NAChR) je ligandem ovládaný iontový kanál ve formě pentameru lokalizovaný na postsynaptické membráně. Jeho endogenním agonistou je acetylcholin, exogenním pak nikotin. Vazba acetylcholinu vyvolá otevření kanálu a tok kationtů skrze kanál, což způsobí depolarizaci postsynaptické membrány. Reverzibilním blokátorem tohoto receptoru je šípový jed kurare, ireverzibilními blokátory jsou např. α-bungarotoxin (v jedu korálovcovitých hadů rodu \"Bungarus\") a najatoxin (v jedu hadů rodu \"Naja\" – kobra).\n\nExistují dva hlavní typy těchto receptorů, lišící se svými podjednotkami – nervový typ N ve vegetativních gangliích, a svalový typ N na nervosvalové ploténce. V CNS existují dvě hlavní varianty (dle obsažených podjednotek): α4beta2 a a α7, přičemž antagonistou: je α-bungarotoxin (hadí jed). Nikotin desenzitizuje a inaktivuje NAChR, ale na rozdíl od acetylcholinu není hydrolyzován.\n\nSvalový typ nikotinového acetylcholinového receptoru N byl jedním z prvních studovaných ionotropních receptorů pro neurotransmitery. Poprvé byl izolován z elektrického orgánu parejnoka kalifornského (\"Torpedo californica\"). Je to pentamerní protein s podjednotkami 2α, β, γ, δ. Tyto podjednotky jsou navzájem homologické ze 35 až 40 %.\n\nK otevření kanálu dochází po navázání dvou molekul acetylcholinu do míst na rozhraní αδ a αγ podjednotek. Kanál je otevřen po dobu asi jedné milisekundy, po kterou dochází k průtoku kationtů Na, méně K a Ca. Centrální pór kanálu tvoří pět homologních M2 α helixů, každý z jedné podjednotky. Každá podjednotka má čtyři transmembránové domény (M1-M4) a C i N extracelulární konce Kationty tudy tečou, aniž by byly zbaveny svého obalu z molekul vody.\n"}
{"id": "640968", "url": "https://cs.wikipedia.org/wiki?curid=640968", "title": "Lípy v Libouni", "text": "Lípy v Libouni\n\nLípy v Libouni jsou letité památné stromy rostoucí ve vesnici Libouň. Spolu se starobylou románskou rotundou, u níž rostou, vytvářejí působivou scenérii. Botanicky se jedná o dvě různé lípy – malolistou a velkolistou.\n\n\nStromy rostou naprosti statkům č.11 a 13 na svahu u místní rotundy svatého Václava, poblíž stromů je umístěna socha Jana Nepomuckého z roku 1728.\n\nNa stav stromů má vliv jejich umístění na okraji svahu. Kmeny jsou podélně prasklé a stálým pnutím otevřené. Roku 1995 provedl Český svaz ochránců přírody Vlašim odlehčovací řez obou stromů.\n\nPředpokládá se, že lípy byly vysazeny zároveň s umístěním sochy kolem roku 1728.\n\nStromům byl věnován záběr v televizním pořadu Paměť stromů, konkrétně v dílu č.1: Stromy se na nás dívají.\n\n\n"}
{"id": "640969", "url": "https://cs.wikipedia.org/wiki?curid=640969", "title": "Dějiny internetu", "text": "Dějiny internetu\n\nDějiny internetu jsou spojeny se vznikem počítačů (po roce 1945) a následně počítačových sítí, které jim umožnily vzájemně komunikovat. Přímým impulzem byla studená válka (od roku 1947 mezi USA a SSSR), kde protivníkům hrozilo masivní ničení komunikační infrastruktury jadernými zbraněmi. Odpovědí na toto riziko bylo v USA zadání agentury DARPA na vývoj komunikační sítě pro počítače, která by neměla žádné řídící uzly podobné telefonním ústřednám a místo toho by bylo řízení sítě rozprostřeno (decentralizováno), takže by mohla dále fungovat i při výpadku některých jejích částí. Její dnešní název je Internet.\n\nJako první byla dálková komunikace mezi počítači vyvinuta pro poloautomatické vojenské radarové systémy (AN/FSQ-7) a jejich obdobu v automatických rezervačních systémech aerolinií na konci 50. let 20. století.\n\nPojem datové komunikace — přenos dat mezi dvěma různými místy, propojenými přes nějaký druh elektromagnetického média, jako je rádio nebo elektrický drát — ve skutečnosti předchází zavedení prvních počítačů. Takové komunikační systémy byly většinou omezené „point to point“ komunikací mezi dvěma koncovými zařízeními. Telegrafické systémy a dálnopisné stroje mohou být považovány za časné předchůdce tohoto druhu komunikace. Dříve počítače používaly technologii, která byla v té době dostupná ke komunikaci mezi centrální procesovou jednotkou (CPU) a vzdáleným terminálem. Jak se vyvíjela technologie, nové systémy byly navrženy k umožnění komunikace na velké vzdálenosti (pro terminály) nebo s vyšší rychlostí (pro propojení lokálních zařízení), které byly nezbytné pro model mainframe počítačů. Pomocí těchto technologií bylo možné vyměňovat data (například soubory) mezi vzdálenými počítači. Nicméně, „point to point“ model komunikace byl omezen, neboť neumožňoval přímou komunikaci mezi dvěma libovolnými systémy; fyzické spojení bylo nezbytné. Tato technologie byla také považována za nebezpečnou pro strategické a vojenské použití, protože zde nebyly alternativní způsoby pro komunikaci v případě nepřátelského útoku.\n\nJako reakce na několik výzkumných programů se začaly zkoumat a formulovat principy komunikace mezi fyzicky oddělenými systémy, což vedlo k vývoji modelu přepojování paketů v digitální síti. Tyto výzkumy prováděly laboratoře Vinton G. Cerf na Stanfordově University, Donald Davies (NPL), Paul Baran (RAND Corporation) a Leonard Kleinrock na MIT a na UCLA. Tento výzkum vedl k vývoji několika „packet-switched“ síťového řešení v pozdních 60. a 70. letech 20. století, včetně ARPANET, Telnet a protokol X.25. Kromě toho, přístup veřejnosti a fanouškovských síťových systémů vzrůstaly na popularitě, včetně „unix-to-unix copy (UUCP)“ a FidoNet. Nicméně stále byli nesouvisle odděleny sítěmi, mezi kterými sloužilo pouze omezené množství bran. To vedlo k aplikačnímu přepínání paketů a k vývoji protokolu pro síťování, kde by mohlo být více různých sítí spojeno v rámci super sítě. Definicí jednoduchého běžného síťového systému, sady komunikačních protokolů, by mohla být koncepce sítě oddělena od jeho fyzické realizace. Toto rozšíření síťování začalo tvořit myšlenku globální sítě, která by byla nazvána Internet; na základě standardizovaných protokolů byla oficiálně realizována v roce 1982. K rychlému přijetí a propojení došlo přes moderní sítě západního světa, poté začal Internet pronikat i do okolního světa; de facto se stal vnitrostátním standardem globální sítě. Nicméně, nepoměr růstu mezi vyspělými zeměmi a zeměmi třetího světa vedl k digitální propasti, která zůstává dodnes.\n\nV závislosti na trhu a zavedení soukromých poskytovatelů internetového připojení (providerů) v 80. letech, a rozmachu internetové zábavy v 90. letech 20. století, měl internet drastický dopad na kulturu a obchod. To zahrnovalo vzestup elektronické pošty (email), na textu založená diskusní fóra a WWW (World Wide Web). Spekulace investorů v nových trzích vzniklých těmito inovacemi mohou také vést k inflaci a dodatečnému kolapsu „Dot-com bubble“. Ale i přesto internet stále roste, vedený komercí, větším množstvím on-line informací a vědění a sociálních sítí známých jako Web 2.0.\n\nV 50. letech a začátkem let 60., předtím než se rozšířilo síťování, které vedlo k internetu, většina komunikačních sítí byla limitována v tom, že komunikace byla povolena jen mezi stanicí a sítí. Některé sítě měly mezi sebou brány nebo mosty, ale tyto mosty byly často limitovány nebo stavěny na konkrétní situaci.\n\n\nNejzajímavější složkou historie Internetu jsou samotné webové stránky. Existuje několik služeb, které poskytují pohled na stránky, jak v daném období přibližně vypadaly. Takovýmto službám se říká webarchiv. Ukázka Google z roku 1999\n\nVývoj WWW si prošel několika etapami, které lze označit jako web 1.0, web 2.0 a web 3.0.\n\n"}
{"id": "640970", "url": "https://cs.wikipedia.org/wiki?curid=640970", "title": "Liberdade", "text": "Liberdade\n\nLiberdade (: リベルダーデ – \"Liberdade\") je jednou z 96 čtvrtí města São Paulo v Brazílii. Je jednou z nejdůležitějších pamětihodností města.\n\nŽije zde nejpočetnější komunita Japonců v Brazílie, vůbec největší mimo Japonsko. V roce 2010 zde žilo 57 860 obyvatel, hustotu zalidnění 156 38 ob./km² a celkovou rozlohu 3,7 km².\n\n"}
{"id": "640976", "url": "https://cs.wikipedia.org/wiki?curid=640976", "title": "Deštné pralesy mírného pásu", "text": "Deštné pralesy mírného pásu\n\nDeštné pralesy mírného pásu jsou jehličnaté nebo listnaté lesy, které se vyskytují v mírném pásu a získávají velké množství srážek.\n\nPro mírné deštné lesy Severní Ameriky je široce uznáván:\n\nAvšak roční úhrn srážek závisí na faktorech, jako je rozdělení srážek v průběhu roku, teploty v průběhu celého roku a přítomnost mlhy. Definice v jiných zemích se značně liší.\n\nNapříklad australská definice je více ekologicko-strukturální než klimatická:\n\nTa by například vyloučila část mírných deštných lesů na západně Severní Ameriky se stromy, jako je douglaska, jeden z jejich dominantních druhů. Severoamerická definice by pak vyloučila část mírných deštných lesů v jiných zemích.\n\nMírné lesy pokrývají velkou část Země, ale mírné deštné lesy se vyskytují pouze v několika málo oblastech po celém světě.\nVětšina z nich se vyskytuje v oceánsko-vlhkých klimatech: \n\nPacifické mírné deštné lesy na západě Severní Ameriky (od jihovýchodní Aljašky po střední Kalifornii), Valdiviánské a Magellanické mírné deštné lesy na jihozápadě Jižní Ameriky (jižní Chile a přilehlá část Argentiny), kapsy deštného lesa v severozápadní Evropě (od jižního Norska po severní Španělsko), mírné deštné lesy jihovýchodní Austrálie (Tasmánie a Victoria) a na Novém Zélandu mírné deštné lesy (západní pobřeží jižního ostrova).\n\nJiné se vyskytují v subtropicko-vlhkých klimatech: \n\nJihoafrické Knysno-Amatolské pobřežní lesy, kolchidské deštné lesy ve východní černomořské oblasti (Turecko a Gruzie), Kaspické mírné deštné lesy Ázerbájdžánu a Íránu, horské mírné deštné lesy podél pobřeží Pacifiku východního Taiwanu, jihozápadně od Japonska Taiheiyo lesy, pobřeží Nového Jižního Walesu v Austrálii a Nový Zéland.\n\nNicméně, některé oblasti jako Rocky Mountains v Britské Kolumbii, severní Idaho a severozápadní Montana, hřeben Skalistých hor v Britské Kolumbii a Montaně a ruský dálný východ v Asii (Ussuri, Mandžusko, Sachalin) mají více kontinentálního klimatu, ale tvoří dost srážek deště i sněhu pro výskyt mírného deštného lesa.\n\nRoztroušené malé kapsy mírného deštného lesa také existují podél Appalačského pohoří od severní Georgie po Novou Anglii. Horské jehličnaté lesy Changbaiských hor, které hraničí s Čínou a Severní Koreou, jsou dobrým příkladem obsahujícím některé z nejbohatších vysokých jehličnatých stálezelených lesů ve východní Asii.\n"}
{"id": "640978", "url": "https://cs.wikipedia.org/wiki?curid=640978", "title": "Léopold-Émile Reutlinger", "text": "Léopold-Émile Reutlinger\n\nLéopold-Émile Reutlinger (Léopold Reutlinger 17. března 1863 Callao, Peru – 16. března 1937 Paříž) byl německo-francouzský fotograf působící v období Belle Époque. Věnoval se portrétní fotografii a fotografii aktu. Získal dobře postavenou klientelu, produkoval velké množství obrazů umělců, hereček nebo divadelních hvězd.\n\nNarodil se 17. března v peruánském městě Callao do rodiny známých německých fotografů. Jeho otec byl Emile August Reutlinger, jeho strýc Charles Reutlinger. V roce 1880 se Leopoldův otec odstěhoval do Paříže, aby převzal fotografické studio svého nemocného bratra Charlese Reutlingera. V roce 1883 požádal Leopolda o pomoc v podnikání. Leopold brzy ukázal, že je lepší obchodník než jeho otec a v roce 1890 nastoupil do vedení studia místo něho.\n\nPařížské studio Reutlingerů se specializovalo na módní a reklamní fotografii. Leopold se zaměřil především na fotografování celebrit, včetně hvězd z kabaretu Moulin Rouge a divadla Folies Bergère. Stal se jedním z nejvyhledávanějších portrétních fotografů v Belle Époque. Portrétoval celou řadu osobností, mezi nimi například: Mata Hari, Cléo de Mérode, spisovatelka Colette, Anna Held, Liane de Pougy, La Bella Otero, Sarah Bernhardt, Geraldine Farrar, Leonie Yahne, Liane de Pougy, Anna Held, La Belle Otero nebo Lina Cavalieri. Své kabinetní fotografie označoval na horním okraji napisem \"REUTLINGER\" a podpisem na rubové straně. Mnoho z jeho obrazů bylo prodáno do předních novin a časopisů, často se objevovaly v publikacích a vydával také pohlednice, které ručně koloroval a prováděl fotomontáže.\n\nNa začátku dvacátého století slavil velký komerční úspěch s výrobou pohlednic s celebritami, většinou z ženského pohlaví. Na nich je velmice patrný vliv tehdejšího secesního období. Byl také významným průkopníkem fotografie aktu.\n\nReutlinger svým podnikáním vydělával značné jmění. V roce 1891 se mu narodil syn Jean, který však zemřel na počátku první světové války. V roce 1930 po nešťastné nehodě s korkem od šampaňského oslepl na jedno oko a rozhodl se odejít do důchodu. Zemřel v Paříži 16. března 1937, jeden den před svými 74. narozeninami.\n\nJeho práce byly vystavovány v muzeu Orsay v Paříži, Metropolitan Museum of Art a Muezeu moderního umění v New York City, National Portrait Gallery v Londýně a Museum of Contemporary Art v Chicagu.\n\n\n"}
{"id": "640980", "url": "https://cs.wikipedia.org/wiki?curid=640980", "title": "Ceny Anděl 2010", "text": "Ceny Anděl 2010\n\nCeny Akademie populární hudby Anděl 2010 byly vyhlášeny 23. února v Incheba Aréně na pražském Výstavišti. Žánrové ceny byly předány před slavnostním ceremoniáloem. Nominace byly vyhlášeny 24. ledna 2011.\n\n\n\n\n\n\n\n\n\n\n\n\n\n\n\n\n\n\n"}
{"id": "640983", "url": "https://cs.wikipedia.org/wiki?curid=640983", "title": "Kněžihorské pivo", "text": "Kněžihorské pivo\n\nKněžihorské je značka nefiltrovaného a nepasterizovaného piva, které vyrábí sládek Radomil Paták v domácím minipivovaru ve Bzenci-Olšovci. Pivovar byl založen 30. června 2007.\"\n\nPivovar Pod Kněží horou ve Bzenci vaří polotmavá piva z ječmenného sladu. K vaření piva používá sladovaný moravský jarní dvouřadý ječmen a Tršický chmel-moravský. V létě při příležitosti konání Slavností Přátel Kněží hory jsou vařena piva bylinková a také piva pšeničná a žitná, v zimě jsou vařena silnější tmavá piva. V roce 2011 byla o filipojakubské noci uvařena první várka bylinného piva s kotvičníkem zemním.\n\n"}
{"id": "640986", "url": "https://cs.wikipedia.org/wiki?curid=640986", "title": "Vazokonstrikce", "text": "Vazokonstrikce\n\nVazokonstrikce (z latinského \"vas\" — céva, \"constringere\" – utahovat), neboli stažení cév, je proces, při kterém dochází k zúžení cév, zejména tepen a žil. Jedná se o opačnou situaci, než je rozšíření cév (vazodilatace).\n\nTento proces reguluje odpor oběhového systému. Lokálně je důležitý při krvácení, kdy zúžení cév omezí proud krve, celkově je jedním z mechanismů pro řízení středního arteriálního tlaku.\n\nLéčiva, které mohou uměle vyvolat zúžení cév, jsou například antihistaminika, dekongestanty a stimulanty používané při léčbě hyperkinetických poruch.\n"}
{"id": "640987", "url": "https://cs.wikipedia.org/wiki?curid=640987", "title": "Perceptron", "text": "Perceptron\n\nPerceptron je nejjednodušším modelem dopředné neuronové sítě. Sestává pouze z jednoho neuronu. Perceptron byl vynalezen v roce 1957 Frankem Rosenblattem. Přes úvodní nadšení bylo později zjištěno, že jeho užití je velmi omezené, neboť je možné ho použít pouze na množiny, které jsou lineárně separovatelné. Jeho rozšířením je vícevrstevný perceptron, který má již mnohem širší možnosti použití.\n\nPrvní umělé neurony byly vytvořeny Warrenem McCullochem a Walterem Pittsem v roce 1943. Tyto neurony fungovaly tak, že byl jejich výstup 0 nebo 1 v závislosti na tom, jestli vážená suma vstupních signálů překročila prahovou hranici, nebo ne. Jejich teorie byla, že takový neuron v principu spočte jakoukoli aritmetickou či logickou funkci. Tehdy však nebyla vypracována žádná tréninková metoda.\n\nV padesátých letech přichází Frank Rosenblatt s perceptrony, které doprovází již i učící pravidla. Perceptrony využívá k rozpoznávání vzorů. Mimo to dokazuje, že pokud existují váhy, které zadaný problém řeší, pak k nim učící pravidlo konverguje.\n\nPočáteční nadšení však uvadá, když je zjištěno, že takovýto perceptron umí řešit pouze lineárně separovatelné úlohy. Frank Rosenblatt se sice snaží model upravit a rozšířit, ale nedaří se mu to a tak až do 80. let přestává být o perceptrony a neuronové sítě zájem. \n\nV 80. letech dochází k vývoji vícevrstevných perceptronových sítí s asociačními pravidly, díky čemuž dochází k nové vlně zájmu o neuronové sítě.\n\nPerceptron v nejjednodušší podobě je binární klasifikátor, který mapuje vektor vstupů formula_1 na výstupní hodnoty formula_2.\nkde formula_4 je vektor vah, formula_5 je konstanta\n\nPerceptron je jednovrstevná neuronová síť s dopředným šířením a učením s učitelem.\n\nCelkový podnět neuronu udává vážený součet formula_6. Tento celkový podnět bývá označován jako potenciál neuronu. Na potenciál reaguje neuron (perceptron) výstupní odezvou formula_7, kde formula_8 je tzv.přenosová funkce. Je-li přenosová funkce ve tvaru funkce skokové, pak se jedná o již výše zmíněný perceptron fungující jako binární klasifikátor.\n\nKaždý neuron sítě dělí vstupní prostor na 2 části.\n\nVstupy formula_9 mohou být výstupy z jiných neuronů či podněty z vnějšího prostředí. Každým i-tým vstupem získá neuron informaci formula_10 v daném časovém okamžiku jako reálné číslo. Jedná-li se o vstupy z vnějšího prostředí, pak vektor vstupů formula_9 reprezentuje zkoumaný objekt, přičemž jednotlivé příznaky (formula_10) obsahují specifické informace o daném objektu (např. velikost, barva...)\n\nJednotlivé vstupní spoje mají udanou důležitost pomocí synaptických vah formula_13. Jedná se o reálné hodnoty. Vektor vah musí být vždy kolmý na rozhodovací hranici. Možností nastavení vah tak, aby odpovídaly správnému řešení je nekonečně mnoho.\n\nDalší určující veličinou neuronu je tzv.práh formula_14. Tento práh je někdy považován za speciální případ váhy spoje vedoucího do fiktivního neuronu s trvalým výstupem -1. Potom můžeme označit formula_15 a formula_16 a dostáváme formula_17. Pokud převýší podnět práh, tedy formula_18, pak bod formula_19 leží v kladném nadprostoru vymezeném separující nadrovinou formula_20, jinak leží v nadprostoru doplňkovém. \n\nPřenosových funkcí S může být více druhů. \nUvažujeme-li perceptron jako binární klasifikátor, pak je přenosovou funkcí skoková funkce. Skoková přenosová funkce vrací pro vstup menší než daná mez nulu, pro větší vrací jedna. formula_21 pro formula_22 a formula_23 pro formula_24\n\nDalším možným tvarem přenosové funkce S u perceptronu je tvar sigmoidy. Sigmoidální přenosová funkce je ve tvaru:\nformula_25\nTato funkce je monotónně rostoucí mezi dvěma asymptotickými hodnotami, kterými jsou nejčastěji 0 a 1. Největší derivaci má sigmoidální funkce v bodě 0.\nVýhoda sigmoidální funkce oproti skokové funkci je, že má ve všech bodech spojité derivace.\n\nDalšími typy přenosových funkcí je například přenosová funkce hyperbolické tangenty či radiální báze.\n\nRozhodovací hranice je určena vstupními vektory, pro které je síťový výstup n nulový. Jedná se tedy o čáru v prostoru vstupů, přičemž na jedné straně bude výstupní hodnota pro daný vstup 0 a na druhé 1.\nVektor vah musí být vždy kolmý na rozhodovací hranici.\n\nUčící pravidlo je procedura k modifikaci vah a prahů v síti, která je používána k trénování sítě, aby plnila zadanou úlohu.\n\nUčící pravidla lze rozdělit do 3 kategorií:\n\nUčení perceptronu probíhá pomocí tréninku s učitelem, kdy je perceptronu nejdříve předložena množina příkladů se správným chováním, učící pravidlo následně nastaví váhy a práh tak, aby došlo k přiblížení výstupu sítě cíli. Rozhodovacích hranic může být nekonečný počet.\nUčení má následující fáze:\n\nUčící algoritmus u perceptronu je konečný, pouze pokud řešení existuje a navíc pokud je učící množina lineárně separovatelná. Proto je základní využití perceptronu pro lineárně separovatelné obrazy. Modifikované algoritmy lze použít i pro neseparovatelné obrazy (jedná se například o LHS algoritmus či Kapsovy algoritmus).\n\nRozšířením základního algoritmu je vícevrstevný perceptron, který je využitelný pro libovolné klasifikační problémy, kdy je využito učení pomocí backpropagation.\n\nNeuronová síť\n\n"}
{"id": "640991", "url": "https://cs.wikipedia.org/wiki?curid=640991", "title": "Pozemní hokej na Letních olympijských hrách 1932", "text": "Pozemní hokej na Letních olympijských hrách 1932\n\nPozemní hokej na LOH 1932 v Los Angeles zahrnoval pouze turnaj mužů, který proběhl na olympijském stadiónu Coliseum v Los Angeles. Vzhledem k tomu, že se tyto hry konaly v době světové hospodářské krize, tak se tohoto turnaje z ekonomických důvodů zúčastnily pouze 3 mužstva, která spolu hrála způsobem jeden zápas každý s každým a poté byla vyhodnocena konečná tabulka turnaje a předány medaile.\n\n"}
{"id": "640998", "url": "https://cs.wikipedia.org/wiki?curid=640998", "title": "Mýto (přírodní rezervace)", "text": "Mýto (přírodní rezervace)\n\nMýto je přírodní rezervace, kterou tvoří údolí Rokytky na území Prahy-Nedvězí. Potok v chráněné oblasti přirozeně meandruje zalesněnými svahy a údolními loukami. Byla vyhlášena v roce 1988, předtím bylo území chráněno jako chráněný přírodní výtvor V Mejtě. Většina rezervace spadá do přírodního parku Rokytka, podle některých map rezervace místy přesahuje mimo území přírodního parku.\n\nPodle vyhlašovací dokumentace zveřejněné na webu AOPK ČR se rezervace nachází pouze jižně od zástavby Nedvězí. Interaktivní mapa AOPK ČR zobrazuje jako součást rezervace též úzký koridor Rokytky přes celou osadu Nedvězí a severně od Nedvězí až k hranici Královic, a tomu odpovídající zákonné ochranné pásmo, zatímco podklad téže mapy má rezervaci vyznačenou bez tohoto koridoru.\n\nKolem roku 1985 vznikla v rezervaci, která tehdy byla chráněna jak chráněný přírodní výtvor V Mejtě, naučná stezka V Mejtě, autorem jejího průvodního textu byl prom. ped. Vítězslav Jaroš. Stezka neměla informační panely, pouze úvodní panel s plánkem, a informace byly uvedeny v tištěném průvodním textu. Místa zastávek byla označena v terénu kovovými značkami NS doplněnými číslem zastávky. Stezka nebyla udržovaná a postupně zaniklo jak značení, tak průchodnost některých úseků. V září 2012 byla, opět z iniciativy botanika Vítězslava Jaroše, péčí 4. ZO ČSOP Botič–Rokytka vybudována nová naučná stezka v podobné trase, tentokrát i s 6 informačními panely. V rámci obnovení naučné stezky byla zřízena nová lávka přes Rokytku a obnovena stezka po levém břehu.\n\nSeverní část rezervace, která v některých verzích map ani není jako součást rezervace značena, je v části severně od zástavby Nedvězí přístupná obtížněji. Podle turistické mapy Posázaví z roku 1960 vedla z Nedvězí do Královic při pravém břehu modře značená turistická stezka; V současných mapách není v tomto úseku podél Rokytky vyznačena ani neznačená cesta.\n"}
{"id": "641011", "url": "https://cs.wikipedia.org/wiki?curid=641011", "title": "Auguste Belloc", "text": "Auguste Belloc\n\nAuguste Belloc (1800 Montrabé – 1867 Paříž) byl francouzský fotograf. Věnoval se portrétní fotografii a převážně fotografii aktu.\n\nBelloc absolvoval studium na Lyceu Ludvíka Velikého, o fotografii se začal zajímat v roce 1845 – především o mokrý kolodiový proces, což je historický fotografický proces Angličana Fredericka Scotta Archera z roku 1851 také někdy nazývaný \"archerotypie\".\n\nV roce 1853 vydal knihu \"Teoretické a praktické pojednání o kolódiovém procesu ve fotografii.\"\n\nBelloc provozoval několik vlastních fotografických studií (Boulevard Montmartre, rue Lancry) a byl jedním z prvních členů francouzské fotografické společnosti Société Française de Photographie, která byla založena v roce 1854 a vstoupil do ní v roce 1855.\n\nZemřel v Paříži v roce 1867.\n\n2004, \"La Collection Ordóñez Falcón – Une passion partagée\", La Botanique, Brusel\n\n\n\n"}
{"id": "641021", "url": "https://cs.wikipedia.org/wiki?curid=641021", "title": "Okres Złotów", "text": "Okres Złotów\n\nOkres Złotów (polsky \"Powiat złotowski\") je okres v polském Velkopolském vojvodství. Rozlohu má 1661 km² a v roce 2005 zde žilo 68 522 obyvatel. Sídlem správy okresu je město Złotów.\n\nMěstské:\n\nMěstsko-vesnické:\n\nVesnické:\n\n"}
