{"id": "566149", "url": "https://cs.wikipedia.org/wiki?curid=566149", "title": "Stanislav Hudec", "text": "Stanislav Hudec\n\nStanislav Hudec (* 3. června 1982, Nitra) je slovenský hokejový obránce.\n\nS hokejem začínal v jeho rodném městě v oddělení pro mládež v HK Nitra, za seniorský A tým stihl debutovat ještě před stěhováním do severní Ameriky, v ročníku 1999/2000 odehrál devět zápasů za mateřský tým, který hrával 1. ligu. V devíti zápasech si připsal gól a dvě asistence. V létě 2000 byl draftován CHL Import draftu do juniorské soutěže QMJHL týmem Chicoutimi Saguenéens celkově z 55. místa. Dva a půl roku strávil v Chicoutimi Saguenéens, v průběhu sezóny 2002/03 se vrátil do své vlasti, dohodl se na kontraktu s klubem MHC Martin hrající slovenskou extraligu. V MHC Martin hrával do roku 2004.\n\nOd roku 2004 do roku 2007 působil v české nejvyšší soutěži, hrával za slezský klub HC Vítkovice Steel. Ročník 2007/08 začínal v Ruskem týmu Viťaz Čechov z ruské Superligy, sezonu ale dokončil ve Švýcarskem celku EHC Basel, který ke konci sezony sestoupil z National League A. Návrat do české extraligy uskutečnil v roce 2008, dohodl se na smlouvě s klubem HC Plzeň 1929. Po 40 odehraných zápasů, ve kterých nasbíral jednu branku a šest asistencí, se v lednu 2009 přesunul do hlavního kádru HC Sparta Praha výměnou za českého brankáře Jana Cháberu. Se Spartou ke konci sezony 2008/09 vybojoval bronzové medaile. Ve sparťanském klubu dlouho nesetrval, v říjnu 2009 byl vyměněn za slovenského obránce René Vydarený z HC České Budějovice. V Českých Budějovicích ale nedokončil sezonu, vrátil se do vlasti, konkrétně do HC Slovan Bratislava. Se Slovanem Bratislavou dokráčel v ročníku 2009/10 až do finále playoff, ve kterém nestačili nad týmem HC Košice.\n\nPřed sezonou 2010/11 přišel na zkoušku k českému týmu HC Oceláři Třinec, ve kterém přesvědčil trenéry o svých kvalitách a dohodl se s nimi na jednoleté smlouvě. S Třineckými Oceláři vybojoval historický první titul mistra české extraligy, pro sebe rovněž první zlatá medaile z ligy. V Třinci nakonec strávil dva roky. Návrat do mateřského týmu HK Nitra uskutečnil v sezoně 2012/13. V Nitře však odehrál pouze pět zápasů, přesunul se do italské soutěže, ve které hrával za tým SG Cortina. Ani v Cortina nedokončil sezonu, na konci ledna 2013 posílil Pardubiký celek. Další zahraniční angažmá odehrál ve francouzském týmu Rouen Hockey Élite 76, za které odehrál šest zápasů. Poté se přesunul do Polské nejvyšší soutěže, s KH Sanok se nakonec radovali z titulu mistra polské ligy. V roce 2014 se opět vrátil do vlasti, dohodl se na smlouvě s týmem MsHK DOXXbet Žilina, se kterým bojovali v baráži o udržení v nejvyšší domácí soutěži. V následující sezoně 2015/16 přešel do týmu ŠHK 37 Piešťany. I s týmem ŠHK 37 Piešťany skončili na posledním místě a o pouhý jeden bod v baráži uhájili extraligovou příslušnost.\n\n30. srpna 2016 se dohodl na roční smlouvě s třetiligovým německým celkem EHC Waldkraiburg, ve kterém však dlouho nezůstal. V polovině listopadu byla ukončená spolupráce s týmem. Po novém roce si našel angažmá, s maďarským celkem Dunaújvárosi Acélbikák dokončil ročník 2016/2017 v Erste Liga. V Erste Lize se objevil ještě v následujícím ročníku, letní přípravu podstoupil v rumunském kádru HSC Csíkszereda pod hlavním trenérem Lea Gudase. Csíkszereda se účastnil dvou soutěžních lig (Erste Liga a Liga Națională de hochei, která je domácí nejvyšší soutěž v Rumunsku). Na konci září 2017 odešel z klubu Csíkszereda, stihl odehrát pouze tři zápasy.\n\n"}
{"id": "566151", "url": "https://cs.wikipedia.org/wiki?curid=566151", "title": "Cleveland Barons (1937–1973)", "text": "Cleveland Barons (1937–1973)\n\nCleveland Barons byl profesionální americký klub ledního hokeje, který sídlil v Clevelandu ve státě Ohio. Své domácí zápasy \"Baroni\" hráli v Cleveland Areně, která byla v roce 1977 zdemolována. Toto mužstvo soutěž devěktrát vyhrálo, což dodnes překonal pouze celek Hershey Bears, který Cleveland v roce 2006 dorovnal devátým titulem a v roce 2009 jej překonal. Klub hrál v AHL od sezony 1937/38 do 1972/73. V únoru 1973 se klub přesunul do Jacksonville, tam odehrál pod názvem Jacksonville Barons ročník 1973/74 a zanikl.\n\nCelek se stejným názvem hrál v letech 1976-78 NHL. I v AHL se název Cleveland Barons objevil ještě jednou - v letech 2001-2006. Dnes město Cleveland reprezentuje v AHL klub Lake Erie Monsters.\n\nZdroj: \n\n\n"}
{"id": "566153", "url": "https://cs.wikipedia.org/wiki?curid=566153", "title": "Cleveland Barons", "text": "Cleveland Barons\n\nCleveland Barons byl název tří amerických zaniklých hokejových klubů:\n\n"}
{"id": "566155", "url": "https://cs.wikipedia.org/wiki?curid=566155", "title": "Zemský okres Rottal-Inn", "text": "Zemský okres Rottal-Inn\n\nZemský okres Rottal-Inn (německy \"Landkreis Rottal-Inn\") je okres v německé spolkové zemi Bavorsko, ve vládním obvodě Dolní Bavorsko. Okresním městem je Pfarrkirchen.\n\n"}
{"id": "566159", "url": "https://cs.wikipedia.org/wiki?curid=566159", "title": "Knuthův zápis", "text": "Knuthův zápis\n\nKnuthův zápis je způsob zápisu velkých čísel zavedený Donaldem Knuthem v roce 1976. Idea zápisu je, že násobení se může brát jako opakované sčítání, a umocňování jako opakované násobení. Pokračování tímto způsobem spěje k opakovanému umocňování (tetraci) a k dalším operacím. \n\nZákladní matematické operace sčítání, násobení a umocňování jsou přirozeně rozšířeny do sekvence hyperoperací následujícím způsobem.\n\nNásobení přirozeným číslem lze definovat jako opakované sčítání\n\nPříklad:\n\nUmocňování na přirozený exponent formula_3 lze definovat jako opakované násobení, což Knuth označil jednou šipkou vzhůru\n\nPříklad:\n\nZobecněním tohoto postupu za operaci umocňování dostaneme operaci tetrace, pro kterou zavedl Knuth operátor \"dvojité šipky\",\n\nPříklady:\n\nJiž \"operátor dvou šipek\" vede na velká čísla, ale Knuth notaci rozšířil. Definoval operátor \"trojité šipky\" pro opakování operátoru \"dvojité šipky\" neboli pentaci,\n\nNásledující číslo má v klasickém zápisu více než 10 číslic\n\nDále operátor \"čtyř šipek\",\n\natd. Obecně \"formula_15-šipkový operátor\" zavedeme jako sekvenci \"(formula_16)-šipkových operátorů\". S využitím zápisu \n\ndostaneme\n\nZákladní operace můžeme vyjádřit pomocí Knuthova zápisu následovně:\natd.\n\nZjevnou nevýhodou je, že pro sčítání bychom potřebovali zavést symbol formula_20 \n(tj. formula_21), který však evokuje inverzní operaci k formula_22.\n\nS tím souvisí i posunutí názvosloví vzhledem k počtu\nšipek použitých k označení operátoru\n(tetrace, pentace, tj. čtvrtá, resp. pátá operace jsou značeny pomocí dvou, resp. tří šipek). \n"}
{"id": "566160", "url": "https://cs.wikipedia.org/wiki?curid=566160", "title": "1. liga národní házené mužů 2005/06", "text": "1. liga národní házené mužů 2005/06\n\nPředchozí sezóna: 2004/05\nNásledující sezóna: 2006/07\n\nNejvyšší soutěže v národní házené mužů na území ČR se v sezóně 2005/06 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 8. místě postoupily do play-off a kluby na 11. a 12. místě sestoupily do 2. ligy.\n\nPoznámky:\nZ = Odehrané zápasy; V = Vítězství; R = Remízy; P = Prohry; VG = Vstřelené góly; OG = Obdržené góly; B = Body\n\nKvalifikace nebo sestup\n\n\n\n\n\n"}
{"id": "566165", "url": "https://cs.wikipedia.org/wiki?curid=566165", "title": "Rajský syndrom", "text": "Rajský syndrom\n\n„Rajský syndrom“ (v originále „The Paradise Syndrome“) je třetí díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 4. října 1968, v České republice 18. dubna 2003.\n\nHvězdného data 4842.6 se loď USS Enterprise NCC-1701 pod vedením kapitána Jamese Tiberius Kirka nachází na orbitě planety velmi podobné Zemi. Loď jde zde pro odklonění blížícího se asteroidu, který má planetu zasáhnout přibližně za dva měsíce. Kapitán Kirk, první důstojník Spock a doktor McCoy jsou na povrchu na obhlídce. Povrch je až překvapivě podobný Zemi se stejnou florou i faunou. Výsadek objevuje zvláštní monolit s neznámými znaky. Poblíž se vyskytuje také vesnice obývaná lidmi velmi podobnými severoamerickým indiánům, avšak jde o vyspělejší směsici Mohykánů, Navajů a Delawarů.\n\nPřed návratem na loď a odletu vstříc blížícímu se asteroidu se Kirk omylem propadne do útrob monolitu tajným vchodem a ztrácí paměť. Spock a McCoy po něm usilovně pátrají, ale první důstojník pak přesvědčuje lodního lékaře, že musí odletět a zničit asteroid, který jinak mine nulový bod a zničení planety již nepůjde zabránit. Společně se transportují na \"Enterprise\" a odlétají k asteroidu maximálním warpem. Warp 9 však loď značně vysiluje, přesto Spock trvá na nejvyšší možné rychlosti, aby dohnal ztrátu z pátrání po kapitánovi. Kirk se mezitím probouzí uvnitř monolitu. Když vyjde ven, setká se s dvojicí dívek z indiánské vesnice, které jej považují za boha a odvádí jej do vigvamu k radě starších. Zde se Kirk dozvídá, že staré legendy místních indiánů mluví o trojím zatemnění oblohy a o příchozím bohu, který následnou zkázu odvrátí. U rady starších je i kmenový šaman, který je značně skeptický k prohlášení, že Kirk je bohem. Vše naruší jiný indián, který přinese malého chlapce, co spadl do vody a topil se. Šaman jej prohlásí za mrtvého, ale Kirk jej pomocí umělého dýchání přivede k životu. Salish musí předat svou čelenku, označující šamana Kirkovi. Kapitán hvězdné lodi tak díky své amnézii přijímá představu, že je bohem a určen pro život v indiánském táboře.\n\nMezitím se Spock snaží zničit asteroid, který je ovšem odolnější, než bylo předpokládáno. Při opakovaných střelbách z phaserů na maximální výkon se poškodí warp jádro. Asteroid je stále v celku a loď není schopna letět rychleji než impulzním pohonem. Spock nakonec dává rozkaz k návratu na planetu. Když McCoy znamená, že to může trvat měsíce, doplní jej že 59,233 dní přesně a asteroid bude při příletu na orbitu planety jenom necelé čtyři hodiny za \"Enterprise\". McCoy nařizuje Spockovi odpočinek, protože jeví známky vyčerpání a sebeobviňování. Spock ale neustále zkoumá na monitoru záznam monolitu. Kirk se zatím plně sžil s domorodci a zamiloval se do Miramanee dívky, která jej našla u monolitu. Pomáhá zlepšit život ve vesnici, plánuje zavlažování polí a jednoho dne mu družka sdělí, že čeká jeho dítě. Jednou je Kirk napaden Salishem, který nemůže snést, že Miamanee nebude jeho. Zraní Kirka na ruce a když vidí jeho krev je si už úplně jistý, že nejde o boha. Kirk Salishe přemůže, ale odmítá jej zabít i když bývalý šaman vyhrožuje, že nikdy nepřestane usilovat o jeho život. Jednoho večera začne bouře a indiáni po Kirkovi chtějí, aby s pomocí monolitu odvrátil pohromu. Když ten toho není schopen, kmen jej začne kamenovat. Miramanee se je zastane, ale utrží několik zásahů kameny. V tom se na povrch transportují Spock a McCoy, zaplaší indiány a přivolávají sestru Chapelovou, aby pomohla. Kirk je otřesen z útoku a tak Spock používá vulkánské splynutí myslí, aby v kapitánovi opět probudil jeho pravou identitu. Kirk si na vše vzpomíná a ptá se první McCoye, jak je na tom jeho družka. Doktor konstatuje vážná zranění, ale zároveň se ozývá člen posádky, že do nárazu asteroidu zbývá asi šest minut. Kirk se Spockem se proto musí vydat do monolitu, který se otevírá hudebním klíčem, jak Spock stihl během cesty rozluštit. Uvnitř aktivují neznámé zařízení a monolit vyšle paprsek, který odkloní blížící se asteroid.\n\nPozději Kirk přichází do stanu, kde McCoy ošetřuje Miramanee. McCoy ovšem konstatuje, že má vážná vnitřní zranění a nepřežije. Kapitán se tak stihne pouze rozloučit se svou láskou, která na něj nezanevřela ani jako poslední z kmene.\n\n\n"}
{"id": "566166", "url": "https://cs.wikipedia.org/wiki?curid=566166", "title": "Bettine Jahnová", "text": "Bettine Jahnová\n\nBettine Jahnová, rozená Gärtzová (* 3. srpna 1958, Magdeburg, Sasko-Anhaltsko), je bývalá východoněmecká atletka, sprinterka, která se věnovala krátkým překážkovým běhům.\n\nV roce 1980 reprezentovala na letních olympijských hrách v Moskvě, kde doběhla ve finále v čase 12,93 s na 7. místě. O dva roky později získala stříbrnou medaili na halovém ME v Miláně a na evropském šampionátu v Athénách skončila těsně pod stupni vítězů, na 4. místě. Její finálový výkon měl hodnotu 12,55 s. Bronz vybojovala její krajanka Kerstin Knabeová a stříbro Bulharka Jordanka Donkovová, které obě proběhly cílem v čase 12,54 s.\n\nNejvětší úspěchy zaznamenala v roce 1983, kdy se stala v Budapešti halovou mistryní Evropy v běhu na 60 m překážek. Trať zaběhla v tehdy novém halovém světovém rekordu 7,55 s. V letní sezóně získala v běhu na 100 m překážek zlatou medaili na prvním ročníku mistrovství světa v Helsinkách.\n\nV roce 1985 se ji narodila dcera Franziska. O tři roky později ukončila atletickou kariéru.\n\n\n"}
{"id": "566170", "url": "https://cs.wikipedia.org/wiki?curid=566170", "title": "Otice (rozcestník)", "text": "Otice (rozcestník)\n\nOtice je název více sídel:\n\n"}
{"id": "566173", "url": "https://cs.wikipedia.org/wiki?curid=566173", "title": "Boletice (rozcestník)", "text": "Boletice (rozcestník)\n\nBoletice je název více sídel a území:\n\n"}
{"id": "566179", "url": "https://cs.wikipedia.org/wiki?curid=566179", "title": "Société héliographique", "text": "Société héliographique\n\nHeliografická společnost (francouzsky Société Héliographique) byla společnost založená v Paříži v lednu roku 1851, která sdružovala desítky fotografů, spisovatelů a vědců, kteří chtěli podporovat fotografii. Sdružení vydávalo týdeník \"La Lumière\".\n\nSociété héliographique byla založena v lednu 1851 z důvodu podpory oboru fotografie. \nPrezidentem byl daguerrotypista a velvyslanec baron Jean-Baptiste Louis Gros a mezi zakládajícími členy byli umělci, spisovatelé a vědci, ale zejména fotografové Hippolyte Bayard, Gustave Le Gray, Henri Le Secq a Édouard Baldus, malíř Eugène Delacroix, spisovatelé a kritici Francis Wey a Ernest Lacan, chemik Henri Victor Regnault a optik Charles Chevalier. \n\nSpolečnost ve spolupráci s vládou iniciovala akci Mission héliographique, která v roce 1851 provedla první fotografický průzkum historických památek Francie. Existence společnosti trvala méně než rok, ale stala se plánovým modelem pro nová sdružení, jako je Société française de photographie, která byla založena roku 1854 a přešla do ní většina členů Société héliographique. \n\nDne 29. června se na stránkách \"La Lumière\" objevila zpráva, ve které se mimo jiné psalo:\n\"Pět členů Société héliographique – pánové Bayard, Le Secq, Mestral, Baldus a Le Gray dostali od Commission des Monuments historiques pro Francii důležitý úkol. Ten spočívá ve fotografické dokumentaci našich nejkrásnějších historických památek, kterým hrozí zničení a které vyžadují okamžitou opravu.\"\n\n"}
{"id": "566190", "url": "https://cs.wikipedia.org/wiki?curid=566190", "title": "B. P.", "text": "B. P.\n\nB. P. nebo BP je zkratka z anglického \"Before Present\", česky „před současností“, a znamená stáří. Používá se například pro radiokarbonové údaje o stáří velmi starých vzorků v archeologii a geologii, kde zkratka př. n. l. vzhledem k chybě měření ztrácí význam.\n\nProtože význam „současnosti“ se mění, je tato „současnost“ stanovena dohodou jako 1. leden 1950. Například 1500 BP tedy znamená 1500 let před rokem 1950, tedy rok 450 n. l. V geologických oborech (geochronologii a chronostratigrafii) se nově za „současnost“ považuje rok 2000. Pro zamezení chybných interpretací se používá jednoznačná zkratka b2k (z anglického \"before 2 kilo\").\n\nČas vyjádřený v B. P. se obvykle používá v oblasti radiokarbonového datování, přičemž se používá referenční vzorek kyseliny šťavelové z roku 1950. Tento rok byl zvolen jako světová reference, protože v prosinci 1949 byly publikovány první výsledky radiokarbonového datování a protože mu předcházely větší testy atomových zbraní, které ovlivnily světový poměr uhlíku 12 a 14.\n"}
{"id": "566211", "url": "https://cs.wikipedia.org/wiki?curid=566211", "title": "Mayflower", "text": "Mayflower\n\nMayflower byla anglická plachetnice typu galeona, která byla spuštěna na vodu roku 1615. Do své slavné plavby, kdy v roce 1620 přivezla z Anglie do Ameriky skupinu anglických puritánů a separatistů známých jako Otcové poutníci, sloužila jako obchodní loď dopravující z Bordeaux do Londýna víno. Ze služby byla vyřazena roku 1622 a roku 1624 byla prodána a rozebrána.\n\nDne 6. září 1620 podle juliánského kalendáře nebo 16. září podle gregoriánského kalendáře opustila Mayflower anglický přístav Plymouth se 102 cestujícími a 25 - 30 členy posádky na palubě a zamířila s nimi k severoamerickým břehům. Cestující na lodi, kteří se pak usadili na území dnešních východních států USA, vešli do jejich dějin jako Otcové poutníci (\"Pilgrim Fathers\"). \n\nLoď byla nákladní, takže byla pro pasažéry malá a nepohodlná. Někteří po cestě či těsně po ní onemocněli, jedno dítě se během plavby narodilo. \n\nMayflower původně mířila do ústí řeky Hudson na severním okraji anglické kolonie Virginia založené roku 1607 spolu s osadou Jamestown, ale odchýlila se z kursu a zakotvila v Cape Cod Bay nedaleko budoucího Plymouthu ve státě Massachusetts v USA.\n\nDalší loď, také známá jako Mayflower, plula z Londýna do budoucího Plymouthu v roce 1629. Bylo na ní 35 cestujících. Nejednalo se o stejnou loď, která vykonala původní plavbu s prvními osadníky. Loď vyplula v květnu a do Plymouthu dorazila v srpnu. Tato loď plula z Evropy do Ameriky také v letech 1630, 1633, 1634 a 1639. V roce 1641 se o tuto plavbu pokusila znovu. V listopadu vyplula z Londýna pod vedením námořníka Joea Colea a vezla 140 cestujících do Virginie. Nikdy však nedorazila. 18. listopadu 1642 byla v Anglii prohlášena za ztracenou.\n\n\n"}
{"id": "566217", "url": "https://cs.wikipedia.org/wiki?curid=566217", "title": "Pracovní tábor", "text": "Pracovní tábor\n\nPracovní tábor je tábor, kde jsou ubytovány osoby podrobené nuceným pracím. \nPracovní tábory určené pro politické vězně jsou charakteristickým znakem diktátorských a totalitních režimů, které tak své odpůrce nejen omezují na svobodě, ale ještě i vykořisťují. \nV extrémních případech - nejznáměji nacistické a komunistické - jsou pracovní tábory zároveň tábory vyhlazovacími, když se předpokládá, že vězni následkem úmyslně tvrdých podmínek brzy zemřou.\n"}
{"id": "566224", "url": "https://cs.wikipedia.org/wiki?curid=566224", "title": "Allende", "text": "Allende\n\nAllende je příjmení baskického původu. Původně označuje pastvinu nebo pole obilí. Jeho kořen vychází ze slova \"Aihende\", ze kterého se odvozují příjmení \"Allende\", \"Aliende\" nebo \"Alliende\". \n\nMezi jeho nejznámější nositele patří:\n\n"}
{"id": "566227", "url": "https://cs.wikipedia.org/wiki?curid=566227", "title": "Přelidnění", "text": "Přelidnění\n\nPřelidnění (u lidské populace) a odpovídající přemnožení (u jakékoli populace) je stav, kdy prostředí neposkytuje dostatek zdrojů pro obživu populace. \n\nLidská populace pravděpodobně nepřesáhla počet 10 milionů v době před neolitickou revolucí (tj. před zemědělstvím). Již ve starověku lze pozorovat přeplnění měst a s tím spojené problémy jako jsou nemoci a násilí. Ve 4. století n.l. bylo v Římské říši 56 miliónů obyvatel. Světová populace pak také soustavně roste zhruba od roku 1400; nejvýznamnější růst byl zaznamenán po roce 1960, a to hlavně díky pokrokům v medicíně a zemědělství. To také znamenalo, že se otázka přelidnění dostala na pořad dne a začali ji řešit jak demografové, tak i vědci. Jako riziko pro budoucnost byl problém přelidnění popularizován během 70. letech i v oblasti science fiction, nicméně se stabilizací růstu obyvatelstva ve vyspělých zemích nastal úpadek zájmu. Přelidnění se tak mělo stát problémem především v rozvíjejících se zemích, které neprošly, nebo teprve procházely tzv. demografickou revolucí. Mnohé země také hlavně v minulosti přijímaly různá opatření, aby zabrzdily prudký nárůst vlastního obyvatelstva. Nejznámějším takovým opatřením je čínská politika jednoho dítěte. Přesto existuje pronatalitní populační politika, která je často nábožensky motivovaná. Proti tomu stojí antinatalismus.\n\nCelosvětový trend však směřuje k rychlému poklesu porodnosti – zatímco v roce 1990 byla úhrnná světová plodnost 3,24 dítěte na ženu, v roce 2009 to bylo již jen 2,47 dítěte na ženu, přičemž k prosté reprodukci je třeba 2,1 dítěte na ženu. Proto někteří odborníci předpokládají, že se do roku 2060 světová populace stabilizuje a začne klesat.\n\nPříčinou přelidnění může být nárůst plodnosti, pokles úmrtnosti, zvýšená imigrace nebo vyčerpání zdrojů.\n\nÚnosná kapacita Země souvisí s měrou následků. Větší populace dopadá více na spotřebovávání zdrojů. Metaanalýza navíc ukázala, že nejsou propagovány nejúčinnější způsoby v boji proti klimatickým změnám (například snižování počtu dětí), ale spíše neefektivní způsoby investování (výměna žárovek za úsporné).\n"}
{"id": "566235", "url": "https://cs.wikipedia.org/wiki?curid=566235", "title": "80 (číslo)", "text": "80 (číslo)\n\nOsmdesát je přirozené číslo. Následuje po číslu sedmdesát devět a předchází číslu osmdesát jedna. Řadová číslovka je \"osmdesátý\". Římskými číslicemi se zapisuje LXXX. Tutéž číselnou hodnotu má i hebrejské písmeno pe.\n\n\n\n\n\n"}
{"id": "566244", "url": "https://cs.wikipedia.org/wiki?curid=566244", "title": "Nir Cvi", "text": "Nir Cvi\n\nNir Cvi ( נִיר צְבִי, doslova „\"Cviho louka\"“, v oficiálním přepisu do angličtiny Nir Zevi, přepisováno též Nir Tzvi) je vesnice typu mošav v Izraeli, v Centrálním distriktu, v Oblastní radě Emek Lod.\n\nLeží v nadmořské výšce 60 metrů v hustě osídlené a zemědělsky intenzivně využívané pobřežní nížině.\n\nObec se nachází 13 kilometrů od břehu Středozemního moře, cca 15 kilometrů jihovýchodně od centra Tel Avivu, cca 40 kilometrů severozápadně od historického jádra Jeruzalému a 3 kilometry západně od města Lod. Leží v silně urbanizovaném území, na jihovýchodním okraji aglomerace Tel Avivu. 6 kilometrů severním směrem od mošavu se rozkládá Ben Gurionovo mezinárodní letiště. Nir Cvi obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla ležících jihovýchodně odtud je cca dvacetiprocentní menšina Arabů.\n\nNir Cvi je na dopravní síť napojen pomocí dálnice číslo 44.\n\nNir Cvi byl založen v roce 1954. Jeho zakladateli byla skupina Židů z Argentiny. Původně se vesnice nazývala Kfar Argentina (כפר ארגנטינה), pak pojmenován podle židovského filantropa Maurice (Cviho) de Hirsche, který pomáhal židovskému osidlování v Argentině. Usazení argentinských Židů v této lokalitě koordinoval Židovský národní fond. V červnu 1953 dokončila stavební firma Rassco budování prvních deseti usedlostí. 17. listopadu 1953 se sem přistěhovalo prvních deset rodin. Později se tu usadila i skupina Židů z Uruguaye.\n\nSprávní území obce dosahuje 2778 dunamů (2,778 kilometrů čtverečních). Funguje tu společenské centrum, dvě mateřské školy, základní škola, synagoga, hřbitov, sportovní areály, plavecký bazén a obchod. Kromě zemědělství je místní ekonomika založena i na průmyslu situovaného do zdejší průmyslové zóny.\n\nPodle údajů z roku 2014 tvořili naprostou většinu obyvatel v Nir Cvi Židé - cca 1200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1300 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1252 lidí. Během roku 2014 populace stoupla o 1,9 %.\n\n\n"}
{"id": "566248", "url": "https://cs.wikipedia.org/wiki?curid=566248", "title": "Pinar del Río", "text": "Pinar del Río\n\nPinar del Río je město na Kubě, hlavní město stejnojmenné provincie. Žije zde více než 150 tisíc obyvatel, jimž se říká \"Pinareños\".\n\nZcela převažujícím způsobem obživy je pěstování tabáku a výroba doutníků.\n\nVe městě se nachází univerzita, která byla založena v roce 1972.\n"}
{"id": "566253", "url": "https://cs.wikipedia.org/wiki?curid=566253", "title": "High-Speed Uplink Packet Access", "text": "High-Speed Uplink Packet Access\n\nHigh-Speed Uplink Packet Access (HSUPA) je nástavba protokolu 3G mobilních telefonů v rodině HSPA s přenosovou rychlostí pro upload až 5,76 Mbit/s. Název HSUPA byl vytvořen společností Nokia. 3GPP nepoužívá název 'HSUPA', ale místo toho používá název Rozšířený Uplink (EUL).\nSpecifikace pro HSUPA jsou zahrnuty ve standardu Universal Mobile Telecommunications System verze 6 zveřejněné 3GPP. - \"Technický účel funkce rozšířeného uploadu má zlepšit výkonnost přenosových kanálů, např. ke zvýšení kapacity a propustnosti a snížení odezvy.\"\n\nNásledující tabulka uvádí rychlosti uploadu pro různé třídy HSUPA.\n\n\n"}
{"id": "566257", "url": "https://cs.wikipedia.org/wiki?curid=566257", "title": "Vlčí hřeben", "text": "Vlčí hřeben\n\nVlčí hřeben (německy \"Wolfskamm\") je protáhlý hřbet v západních Krkonoších, 3 km východně od Rokytnice nad Jizerou. Jižní část je spíše plochá a široká, ale k severu se zvedá a pokračuje ostrým skalnatým hřebenem. Celý hřbet je porostlý smrkovým lesem a až na výjimky (paseka mezi severním a prostředním vrcholem) bez výhledů.\n\nSeverní část Vlčího hřebene je zakončena sedlem Pod Dvoračkami, nad kterým se nachází známá turistická chata Dvoračky, jižní část končí v sedle s Preislerovým kopcem (1035 m), který na celý hřeben navazuje a dohromady tvoří rozsochu Vlčí hřbet. Vzdálenost mezi oběma sedly, tedy délka Vlčího hřebene, je 3 km. Vlčí hřbet pokračuje dále přes osadu Rezek až k vrchu Kobyla (896 m) u Vítkovic.\n\nNa Vlčím hřebeni jsou celkem 3 vrcholy, které splňují kritéria pro české tisícovky:\n\nVlčí hřeben – S vrchol, 1140 m, souřadnice Nejsevernější, nejstrmější a nejvyšší vrchol, 1 km vzdučnou čarou od sedla Pod Dvoračkami. Vrcholová část je tvořena fylitovými skalami, na příkrých svazích skalní výchozy a sutě, na vrcholu geodetický bod.\n\nVlčí hřeben, 1124 m, souřadnice Prostřední vrchol leží 1,5 km od sedla Pod Dvoračkami, je plošší a bez výrazných skal.\n\nVlčí hřeben – J vrchol, 1119 m, souřadnice Jižní vrchol se nachází 2 km od sedla Pod Dvoračkami, je velmi plochý až nevýrazný. Na vrcholové plošině geodetický bod, na východním svahu 500 m pod vrcholem malá dřevěná stavba, tzv. Kozí budka.\n\nKolem Vlčího hřbetu vedou dvě značené turistické cesty mezi osadou Rezek a sedlem pod Dvoračkami – západní svah protíná žlutě značená cesta a východní zeleně značená. O něco výše, zhruba po vrstevnici 1050 m, obchází hřeben neznačená cesta. Přímo po hřbetnici sice žádná cesta nevede, ale až na skalnatou severní část se dá poměrně pohodlně přejít.\n\n"}
{"id": "566261", "url": "https://cs.wikipedia.org/wiki?curid=566261", "title": "Seznam mistryň světa v orientačním běhu – štafety", "text": "Seznam mistryň světa v orientačním běhu – štafety\n\nSeznam mistryň světa v orientačním běhu ve štafetovém závodě seřazen podle data od roku 1966. Ženské štafety se běhají od počátku v tříčlenném složení kromě rozmezí let 1981 - 2001, kdy byly čtyřčlenné.\n\nÚplná medailová tabulka:\n\n"}
{"id": "566262", "url": "https://cs.wikipedia.org/wiki?curid=566262", "title": "Alfabetizace", "text": "Alfabetizace\n\nAlfabetizace je vzdělávací proces, vedený obvykle jako politická kampaň s cílem dosáhnout větší gramotnosti obyvatelstva především v rozvojových zemích. \n\nZnámé jsou například alfabetizační kampaně na Kubě před revolucí a poté i po nástupu Fidela Castra k moci. \n\nV demokraciích se povinné kampaně a tlak na vyučování analfabetů mohou setkávat s odporem. Příkladem je například nucení vysokoškolských studentů k povinnému vyučování v odlehlých oblastech Guatemaly jako podmínka promoce.\n"}
{"id": "566263", "url": "https://cs.wikipedia.org/wiki?curid=566263", "title": "Běh na 100 yardů", "text": "Běh na 100 yardů\n\nBěh na 100 yardů (91,44 metru) je neoficiální sprinterská disciplína, běhaná především v anglosaském světě (1 yard je základní anglosaskou mírou a je roven 91,44 cm). Jde tedy o vzdálenost mírně kratší než je populární běh na 100 metrů. Oficiální světový rekord mužů se posunul od hodnoty ručního měření 10,5 sekundy (F. C. Saportas, 1870 – na stometrové trati by to představovalo čas kolem 11,4 s.) až po aktuálních 9,07 sekundy jamajského sprintera Asafy Powella. Ten zaběhl světový rekord dne 27. května 2010 na mítinku Zlaté tretry v Ostravě. Mezičas na 100 yardů byl změřen při jeho vítězném čase na 100 metrů 9,83 s. Běžel přitom v dešti a mírném protivětru (-0,5 m/s), za ideálních podmínek by se tak pravděpodobně dostal i pod 9 sekund (což se zřejmě také stalo při neměřených mezičasech jak jeho osobního rekordu, tak i nejlepších časů Usaina Bolta a Tysona Gaye – nejspíš v rozmezí 8,8 až 8,9 s.). \n\nV ženské kategorii je rekordním časem 9,91 sekundy sprinterky Veroniky Campbell-Brownové ze Zlaté tretry z 31. května roku 2011. Také v této kategorii jde samozřejmě pouze o nejrychlejší z oficiálně elektronicky změřených časů, při nejrychlejších časech na 100 metrů by byl mezičas jistě rychlejší (nejspíš kolem 9,6–9,8 s.).\n\n"}
{"id": "566265", "url": "https://cs.wikipedia.org/wiki?curid=566265", "title": "Oblastní rada Gan Rave", "text": "Oblastní rada Gan Rave\n\nOblastní rada Gan Rave ( מועצה אזורית גן רווה, \"Mo'aca ezorit Gan Rave\", doslova \"Oblastní rada Zavlažovaná zahrada\") je oblastní rada v Centrálním distriktu v Izraeli.\n\nRozkládá se na jižním okraji aglomerace Tel Avivu, v hustě osídlené a zemědělsky intenzivně využívané pobřežní nížině. Prostor oblastní rady je zhruba vymezen městy Rišon le-Cijon, Nes Cijona, Rechovot a Javne. Ta ovšem pod jurisdikci rady nespadají.\n\nNovověké židovské osídlení v této oblasti začalo vznikat už během britského mandátu. Během války za nezávislost v roce 1948 zdejší region dobyly izraelské síly a zároveň jej zcela opustila arabská populace. Na přelomu 40. a 50. let 20. století zde pak proběhla další osidlovací vlna, během které se tu dotvořila sídelní síť židovských zemědělských vesnic. Oblastní rada Gan Rave vznikla roku 1952. V průběhu 2. poloviny 20. století se na podobě zdejší krajiny začala projevovat územní expanze aglomerace Tel Avivu.\n\nJméno oblastní rady je inspirováno citátem z biblické Knihy Izajáš 58,11 - „\"Hospodin tě povede neustále, bude tě sytit i v krajinách vyprahlých, zdatnost dodá tvým kostem; budeš jako zahrada zavlažovaná, jako vodní zřídlo, jemuž se vody neztrácejí\"“\n\nÚřady Oblastní rady Emek Lod sídlí v komplexu poblíž vesnice Bejt Oved. Starostou rady je שלמה אלימלך - Šlomo Elimelech. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Gan Rave sdružuje celkem 8 sídel. Z toho je jeden kibuc, šest mošavů a jedna další vesnice.\n\nK 31. prosinci 2014 žilo v Oblastní radě Gan Rave 5500 obyvatel. Z celkové populace bylo 5400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 5500. Obyvatelstvo je tedy téměř zcela židovské.\n\n"}
{"id": "566278", "url": "https://cs.wikipedia.org/wiki?curid=566278", "title": "Adžika", "text": "Adžika\n\nAdžika (abcházsky: Аџьыка, gruzínsky: აჯიკა, transliterace: Adžika) je kořenící směs obsahující česnek, koriandr, papriku, chmeli-suneli, kopr a sumah. Receptura a složení tohoto koření se zrodilo na Kavkazu (Gruzie), kde se používá dodnes jako pasta či hořčice. Oblíbená je také v Rusku a dalších zemích bývalého SSSR. Typická je tmavě červená až karmínová barva.\n\nV jiných částech světa je adžika známá jako drcený prášek. Je vhodná k dochucování drůbeže nebo jehněčího masa, ale zvláštní aromatickou chuť a vůni dodá i vegetariánským pokrmům, zvláště jídlům z patizonu a lilku nebo luštěninám. Hodí se jako základní koření pro grilování nebo kořenící přísada do mletých mas.\n\n"}
{"id": "566281", "url": "https://cs.wikipedia.org/wiki?curid=566281", "title": "Seznam mistrů světa v orientačním běhu – štafety", "text": "Seznam mistrů světa v orientačním běhu – štafety\n\nSeznam mistrů světa v orientačním běhu ve štafetovém závodě seřazen podle data od roku 1966. Štafety se běhají od počátku jako 4 členné a od roku 2003, již jen jako 3 členné.\n\nÚplná medailová tabulka:\n\n"}
{"id": "566284", "url": "https://cs.wikipedia.org/wiki?curid=566284", "title": "Gan Sorek", "text": "Gan Sorek\n\nGan Sorek ( גַּן שׂוֹרֵק, doslova „\"Zahrada Soreku\"“, v oficiálním přepisu do angličtiny Gan Soreq) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině, severně od ústí řeky Nachal Sorek a nedaleko od písečných dun, které lemují pobřeží.\n\nObec se nachází 4 kilometry od břehu Středozemního moře, cca 14 kilometrů jižně od centra Tel Avivu, cca 48 kilometrů severozápadně od historického jádra Jeruzalému a 4 kilometry jihozápadně od města Rišon le-Cijon. Leží na jižním okraji aglomerace Tel Avivu. Gan Sorek obývají Židé, přičemž osídlení v tomto regionu je etnicky převážně židovské.\n\nGan Sorek je na dopravní síť napojen pomocí místní silnice číslo 4311. Západně od vesnice ji míjí dálnice číslo 4.\n\nGan Sorek byl založen v roce 1950 na pozemcích vysídlené arabské vesnice al-Nabi Rubin, jež stávala až do války za nezávislost roku 1948 u ústí Soreku cca 2 kilometry jihozápadně od současné židovské vesnice. Vesnici al-Nabi Rubin založil beduínský kmen al-Maliha, který sem přesídlil ze Sinaje. Stávala v ní mešita a chlapecká základní škola založená roku 1946. Roku 1945 měla al-Nabi Rubin 1420 obyvatel. Počátkem války byla tato oblast v červnu 1948 ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektu mešity a svatyně al-Nabi Rubin. Poblíž zaniklé vesnice a dolního toku Soreku se rozkládá Národní park Nachal Rubin.\n\nZakladateli vesnice Gan Sorek byla skupina Židů z Rumunska a Polska.\n\nPodle údajů z roku 2014 tvořili naprostou většinu obyvatel v Gan Sorek Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 677 lidí. Během roku 2014 populace stoupla o 1,0 %.\n\n\n"}
{"id": "566292", "url": "https://cs.wikipedia.org/wiki?curid=566292", "title": "Mačkané korálky", "text": "Mačkané korálky\n\nMačkané korálky jsou korálky různých tvarů a barev, při jejichž výrobě se používají různé formy. Původně se tyto korálky vyráběly pouze ručně – skleněná tyč, která je základem při výrobě všech druhů korálků, se zahřála a poté vložila do dřevěných kleští, v jejichž čelistech byl vyřezán požadovaný tvar. Součástí kleští byla i jehla, jež vytvořila v korálku dírku. Kleště s horkou (a změklou) skleněnou tyčí se zmáčkly, a tak vznikl korálek. I proto se těmto korálkům říká mačkané. Hotové korálky se pak ještě leštily omíláním v sudech s vodou a pískem.\n\nV současné době se mačkané korálky vyrábějí ručně jen výjimečně, jen pokud se jedná o velice složité tvary. Část jejich výroby je poloautomatická, kdy sklář nahřeje tyč, vloží ji do stroje – mačkadla, který pak tyč smáčkne do formy. Velká část výroby je však zcela automatizovaná – mačkací automaty obstarávají veškerou práci, od nahřátí skleněné tyče až po její vmáčknutí do forem. \nI Formy již nejsou dřevěné, dokonce ani z obyčejných kovů, ale z ušlechtilé oceli nebo ze speciálních směsí. To zajišťuje jejich delší trvání (ocel a směsi jsou tvrdší, a proto se méně opotřebovávaní), a také výsledné korálky jsou kvalitnější.\n\nStejně jako v minulosti se korálky po vymáčknutí z formy musí ještě obrousit a vyleštit. I tady došlo k vývoji – stále se používá voda, obyčejný písek ale nahradil písek specifický. Po této „mechanické“ části výroby (může být zcela automatizovaná) nastupuje na řadu člověk. Korálky je totiž třeba prohlédnout a roztřídit, neboť se mezi nimi mohou objevit různé střepy a deformované korálky.\n\nPo roztřídění nastupuje na řadu poslední část výroby – povrchová úprava. Některé mačkané korálky touto poslední fází již neprocházejí, jejich výroba je zakončena. Jiné korálky se však ještě upravují a ani v této části výroby se fantazii meze nekladou. Povrch korálků totiž může být třeba zmatněn nebo mu může být dán měňavý lesk. Korálky mohou být i vícebarevné – další barvy se na ně nanášejí třeba stříkáním, zatíráním nebo se mohou v barvě smáčet. Také je možné vytvořit barevné průtahy v dírkách – to se dělá u transparentních korálků, hlavně u bezbarvých, kde tento efekt nejlépe vynikne. Hodně se používá i pokovování, někdy se používají i drahé kovy (zlato či platina).\n\nCo se týká barevné škály, je téměř nevypočitatelná. Základní barva korálků závisí na barvě skleněné tyče, ze které se vymačkávají. Ta může být průhledná, neprůhledná, opálová, alabastrová, hedvábná, ale výjimečně se vyrábějí mačkané korálky i z různobarevných tyčí. Některé barevné tyče napodobují drahé kameny (ametyst, křišťál, akvamarín, jantar, granát, rubín, smaragd,…). Asi nejznámější a nejpoužívanější je barva černá, na které krásně vyniká zlaté pokovování (které se samozřejmě používá na všechny barvy korálků). Protože se korálky ještě povrchově upravují, je množství barevných kombinací, které je možné vytvořit, opravdu nevyčíslitelné.\n\nJestliže je možné vytvořit obrovské množství barevných kombinací, pak tvarová škála je ještě větší. Mačkáním je totiž možné vytvořit prakticky jakýkoliv tvar. Vznikají tak základní tvary jako kuličky, „pomačkané“ kuličky, olivy, slzičky, válečky, oválky, penízky, kostičky, pyramidky, srdíčka, mušličky, hvězdičky, měsíčky, sluníčka, placky různých tvarů. Tyto tvary mohou mít hladký povrch, který lze využít při nanášení jiné barvy (vznikají třeba korálky puntíkované či proužkované). Je ale možné utvořit i povrch plastický („vyrýt“ na ně vzor) – takových korálků se využívá hodně pro další nanášení barvy do plastického vzoru, nejznámější barevnou kombinací jsou již zmiňované černé korálky se zlatem. Tím ale nabídka nekončí. Mezi mačkanými korálky najdeme i různé kytičky, zvonečky, lístky, ovoce (jablka, hrušky, třešně, hrozny, citróny, banány, jahůdky), dokonce i zvířátka (kočičky, pejsky, slony, lvíčata, berušky).\n\nMačkané korálky lze dobře využít při výrobě šperků pro malé i velké parádnice. Díky množství tvarů a barev z nich lze vyrábět i různé přívěsky k mobilům a ke klíčům. Z černozlatých tvarů vznikají nádherné a opravdu slavnostní šperky, díky barvám napodobujícím drahé kameny je možné utvořit šperky, které vypadají velice draze, ovšem jen majitelka ví, že se jedná „jen“ o barevné korálky… A ovocné tvary můžeme využít třeba při výrobě stromečků z korálků.\n"}
{"id": "566298", "url": "https://cs.wikipedia.org/wiki?curid=566298", "title": "Bezvědomí", "text": "Bezvědomí\n\nBezvědomí zahrnuje kompletní nebo částečnou ztrátu schopnosti vnímat a reagovat na vnější podněty. Hluboké déledobé bezvědomí se nazývá kóma. Omdlení následkem poklesu krevního tlaku a snížení přísunu kyslíku do mozku je příkladem dočasné ztráty vědomí. Porucha vědomí může být i kvalitativní, příkladem je delirium z abstinence u alkoholiků.\n\nBezvědomí je známkou poruchy normální mozkové činnosti a samo o sobě může postiženého ohrožovat na životě ucpáním dýchacích cest.\nZávažnost stavu může být ověřována podle schopnosti postiženého reagovat na různé podněty (např. zvuk, dotek, působení bolesti).\n\nZtráta vědomí může být následkem většího množství příčin, například traumatického zranění mozku nebo hypoxie (kvůli mrtvici nebo zástavě srdce), vážného předávkování látkami tlumícími činnost centrální nervové soustavy (např. alkohol) nebo hypoglykemie. Dalším typem ztráty vědomí je ztráta vědomí při potápění.\n\nV současnosti je vhodné používat popisnou škálu Glasgowskou stupnice bezvědomí (GCS). Jednodušší latinské dělení je v obecné češtině terminologicky nepřesné, používá se v urgentní medicíně v podobě stupnice AVPU (Alert, Verbal, Pain, Unresponsive):\n\nOsoba v bezvědomí je ohrožena uzavřením dýchacích cest a udušením. Osobu v bezvědomí je nutné šetrně otočit na záda, zkontrolovat, zda nemá nějaká další poranění a poté okamžitě zaklonit hlavu. Jedna naše ruka se položí na čelo, tři prsty druhé ruky se umístí pod bradu. Pohybem „brada vzhůru, čelo zaklonit dozadu“ zprůchodníme dýchací cesty a uvolníme zapadlý jazyk. Po zaklonění hlavy je nutné zkontrolovat dýchání. Přiložíme jedno ucho k ústům pacienta a posloucháme, zároveň na tváři cítíme výdechy a očima pozorujeme zvedající se hrudník. Kontrola dechu se provádí se záklonem hlavy po dobu 10 sekund.\n\n\n\n"}
{"id": "566299", "url": "https://cs.wikipedia.org/wiki?curid=566299", "title": "Adessiv", "text": "Adessiv\n\nAdessiv (zkratka ADE nebo ADES, z lat. \"adesse\") je mluvnický pád, používaný v některých ugrofinských jazycích, jako např. finština, estonština nebo maďarština. Jeho základní význam se vztahuje k umístění něčeho, v češtině mu odpovídá většinou předložka \"\"na\"\" (příp. \"\"v\"\"). Patří mezi lokální pády; v ugrofinských jazycích jimi jsou adessiv, inessiv, elativ, illativ, allativ a ablativ.\n\nProtože se v ugrofinských jazycích nevyskytuje sloveso \"mít\", je nahrazováno tzv. posesivní konstrukcí, kdy je podstatné jméno v adessivu a za ním následuje 3. osoba jednotného čísla slovesa \"být\", například finsky \"minulla on\" znamená \"já mám\".\n\nV estonštině se tvoří přidáním koncovky \"-l\" ke genitivnímu tvaru slova, např. \"laud\" (stůl) - \"laual\" (na stole). Stejně jako v jiných jazycích se tento pád používá k vyjádření vlastnictví: \"mehel on auto\" (muž má auto).\n\nVe finštině se adessiv tvoří přidáním koncovky \"-lla/-llä\" (v závislosti na vokálové harmonii). Používá se v následujících případech:\n\n"}
{"id": "566300", "url": "https://cs.wikipedia.org/wiki?curid=566300", "title": "Greifenstein", "text": "Greifenstein\n\nHrad Greifenstein se nalézá u osady Greifenstein v obci Sankt Andrä-Wördern v okrese Tulln, severně od Vídně v Dolních Rakousích.\n\nHrad je postaven vysoko na skále v lese nad Dunajem.\n\nHrad byl postaven patrně v raném 11. století. Poprvé je zmíněn v dokumentech roku 1135. V té době měl již významnou úlohu v obranném systému podél Dunaje. Velmi často docházelo ke změnám majitelů hradu. V průběhu dějin byl několikrát dobýván a poškozen, ale opakovaně docházelo k jeho opravám. Obydlen byl až do roku 1770 a postupně chátral.\n\nHrad je v soukromém vlastnictví. Brzy ráno dne 16. září 2006 došlo k požáru v hradní restauraci, který poškodil strop rytířského sálu.\n\n"}
{"id": "566311", "url": "https://cs.wikipedia.org/wiki?curid=566311", "title": "Georgij Žilenkov", "text": "Georgij Žilenkov\n\nGeorgij Nikolajevič Žilenkov (rusky \"Георгий Николаевич Жиленков\", 25. října 1910, Voroněž, Ruské impérium - 2. srpna 1946, Moskva, SSSR) byl generál za druhé světové války, který se dostal do zajetí nepřítele a stal se členem Ruské osvobozenecké armády (ROA). \n\nGeorgij Žilenkov se vzdělával na průmyslové a technické škole v Moskvě. Roku 1926 pracoval jako strojní zámečník v elektrárně ve Voroněži. V roce 1929 vstoupil do Komunistické strany SSSR.\n\nOd roku 1940 byl Žilenkov členem výboru strany. V roce 1941 se připojil k Rudé armádě. Byl politickým komisařem jedné z brigád v armádě v roce 1942 a členem vojenské rady. \n\nDne 14. října tohoto roku byl zajat Němci u Vjazmy. Ve snaze si zachránit život začal spolupracovat s Němci pod falešnou totožností. Od listopadu byl pod jménem Maximov řidičem německé 252. pěší divize. Poté se podílel na vzniku objížďkové trasy ve skupině armád Střed. \nOd června 1942 působil Žilenkov v oddělení propagandy německého vrchního velitelství, kde editoval informační brožury a letáky. Na konci roku začal spolupracovat s jiným generálem Andrejem Vlasovem. V únoru 1943 spolu s Vlasovem a několika dalšími bývalými vysokými důstojníky Rudé armády podepsal žádost německému velitelství o vytvoření Ruské osvobozenecké armády.\n\nV roce 1944 byl Žilenkov poslán do obsazené Francie, aby vedl propagandu mezi vojáky. Téhož roku se účastnil Operace Škorpion. Na konci války se stal velitelem propagandy Výboru pro osvobození národů Ruska, a vydal Pražský manifest, v němž mimo jiné kritizoval Stalina.\n\nV dubnu 1945 uprchl Žilenkov do Švýcarska, v květnu se pokoušel vyjednávat se Spojenci, byl však zajat a internován Američany. Následujícího roku 1. května 1946 byl vydán Sovětskému svazu. Byl odsouzen k trestu smrti a 2. srpna 1946 popraven.\n"}
{"id": "566316", "url": "https://cs.wikipedia.org/wiki?curid=566316", "title": "Kněžík duhový", "text": "Kněžík duhový\n\nKněžík duhový (\"Coris julis\") je mořská ostnoploutvá ryba z čeledi pyskounovití (Labridae). Pochází z pobřežních oblastní východního Atlantiku a Středozemního moře. Jedná se o protogynní hermafrodity, samice se v pozdějším věku mění v samce.\n"}
{"id": "566330", "url": "https://cs.wikipedia.org/wiki?curid=566330", "title": "Znak města Paříže", "text": "Znak města Paříže\n\nZnak města Paříže je heraldický znak, který používá Paříž, hlavní město Francie. Existuje malý znak se znamením na štítu a velký znak, kde je štít doplněn korunou, vojenskými řády, mottem a rostlinnými ratolestmi.\n\nBlasonování malého znaku zní:\n\nV červeném poli stříbrná loď se vzdutou plachtou na vlnách, modrá hlava štítu posázená zlatými liliemi.\n\nVelký znak je doplněn čestnými řády, které město obdrželo. Je to Řád čestné legie (dekret z 9. října 1900, uprostřed), Válečný kříž 1914-1918 (dekret z 28. července 1919, napravo) a Řád osvobození (dekret z 24. března 1945, nalevo). Na štítu spočívá zlatá zděná koruna s pěti viditelnými listy ve tvaru čtyřhranných věží s bránou a cimbuřím. Štít je obklopen na heraldicky pravé straně dubovou ratolestí a zleva vavřínem. Pod štítem se nachází deviza \"FLUCTUAT NEC MERGITUR\".\n\nLoď byla tradičním symbolem mocného a bohatého cechu obchodníků, kteří měli ve středověku největší vliv na složení městské rady a tím i na chod města. Plavidlo se stalo jejich symbolem proto, že své zboží dováželi do města po Seině.\n\nLatinská deviza města \"„Fluctuat nec mergitur“\" (Zmítá se, ale nepotápí) odkazuje na loď ve štítu, ovšem symbolizuje též historické zvraty a revoluce, kterými město muselo projít, a přesto zůstalo nezlomeno.\n\nLoď nebo bárka byla sice symbolem středověkého cechu obchodníků, ovšem symbol lodě lze vysledovat již v dobách galo-římské Lutetie. Její vzhled byl však odlišný a nejednalo se o heraldické znamení v dnešním slova smyslu.\n\nPrvní písemná zmínka o znaku Paříže pochází z roku 1190, když Filip II. August při svém odjezdu do Svaté země, potvrdil městu Paříži znak: štít, jehož pole je červené se stříbrnou lodí, modrá hlava štítu se zlatými liliemi.\n\nSvatý Ludvík přiznal poprvé oficiálně pečeť Paříži. Tato pečeť dovolovala ověřovat akta, která přijal prévôt des marchands (představitel města Paříže). Na pečeti ze 14. století se nachází latinský opis „\"Sigillum mercatorum aquæ Parisius\"“ (Pečeť pařížských obchodníků po vodě) a symbol lodě.\n\nKdyž byla během Francouzské revoluce zrušena šlechta dekretem z 20. června 1790, byly zároveň zrušeny i všechny odpovídající erby. Město Paříž rychle vyhovělo a vlastní znak odstranilo v listopadu téhož roku.\n\nTeprve za prvního císařství dostala města opět povolení oficiálně používat znaky. Paříž obdržela právo znovu používat znak patentem Napoleona I. 29. ledna 1811. Vzhled znaku byl zároveň upraven tak, že v hlavě štítu, která měla červenou barvu jako zbylé pole, byly namísto lilií tři zlaté včely. Dále byla na příď lodi umístěna bohyně Isis a nad ni stříbrná hvězda.\n\nZa Restaurace Bourbonů Ludvík XVIII. v roce 1817 patentem vrátil Paříži znak v jeho tradiční podobě s liliemi.\n\nV letech 1848-1853 od doby druhé republiky do počátku druhého císařství byly lilie v modré hlavě štítu nahrazeny hvězdami. Poté Napoleon III. povolil opět vrátit na štít lilie.\n\nZnak města Paříže nalezneme dnes na mnoha veřejných zařízeních počínaje Pařížskou radnicí a radnicemi městských obvodů, přes železniční stanice, mosty, školy, Wallaceovy fontány, reklamní sloupy a další městský mobiliář. Velký znak je použitý i na kartě určené k placení na pařížských parkovištích. Znak je také součástí městského loga, které se nachází na mnoha městských ukazatelích, vozidlech, na krytech osvětlení atd. Také Policejní prefektura v Paříži používá znak do značné míry inspirovaný znakem města Paříže. V roce 1965 se znak objevil i na poštovní známce v hodnotě 0,30 franku.\n\nVzhled některých částí znaku užívaného ve veřejném prostoru kolísá. Loď může mít jeden, dva nebo i tři stěžně a je zobrazována bez vesel i s vesly. Zděná koruna na štítu je tvořena též třemi nebo čtyřmi věžemi.\n\nŠtít byl také použit pro logo na Letní olympijské hry, které se konaly v Paříži v roce 1924.\n\nTradičními barvami města jsou modrá a červená, jak je vidět i na městské vlajce, která je tvořena modro-červeně polceným listem. Jejich užití je známo již z roku 1358, kdy Étienne Marcel, tehdejší prévôt des marchands Paříže a jeho stoupenci nosili během povstání Jacquerie proti Karlu V. čapky napůl červené a napůl modré.\n"}
{"id": "566339", "url": "https://cs.wikipedia.org/wiki?curid=566339", "title": "Pravoúhlé promítání", "text": "Pravoúhlé promítání\n\nPravoúhlé promítání je rovnoběžné promítání, jehož směr svírá s průmětnou pravý úhel (je kolmé). Obrazy získané pravoúhlým promítáním jsou rovinné. V praxi se užívá promítání na několik navzájem kolmých průměten (obvykle na tři) popř. je možné použít i další pomocné průmětny.\n\nObjekt se může zobrazit až v šesti hlavních směrech uvedených v pořadí priority. Za hlavní pohled tzv. „pohled zepředu“ zvolíme takový obraz, který obsahuje o daném objektu nejvíce informací.\n\nPravoúhlé promítání můžeme rozdělit podle mezinárodních norem ISO na metody, které se liší umístěním objektu vůči pozorovateli. Soustavu rovin rozdělíme na 4 kvadranty.\n\nV každém kvadrantu můžeme promítat na šest rovin. Promítání ve 3. kvadrantu se používá ve Spojených státech odtud název americké. Promítání v prvním kvadrantu se používá v evropských zemích a odtud má název evropské.\n\n\nDRASTÍK, F.. Technické kreslení podle mezinárodních norem I. MONTANEX. Ostrava. 1994. ISBN 80-85780-10-0.\n\n"}
{"id": "566347", "url": "https://cs.wikipedia.org/wiki?curid=566347", "title": "Lokomotiva 735", "text": "Lokomotiva 735\n\nLokomotiva řady 735 (do roku 1988: T 466.0) byla dieselelektrická lokomotiva (dieselová lokomotiva s elektrickým přenosem výkonu) určená pro osobní i nákladní vlaky. Vyráběly ji v letech 1971–1979 Turčianske strojárne Martin.\n\nLokomotivy vycházely z prototypového stroje T 465.0, ale na rozdíl od něj byly vybaveny elektrickým přenosem výkonu a parním generátorem typu PG 500 pro vytápění osobních vlaků parou. Proti lokomotivě T 465.0 postavené v jediném prototypu s hydrodynamickou převodovkou vyrobenou dle licence SRM, došlo i ke změně konstrukce zavěšení skříně lokomotivy na podvozky a ke zvýšení výkonu motoru. Prototypový stroj řady 735 byl vyroben v roce 1971 a v roce 1972 byla vyrobena první série 25 kusů. Výroba pak pokračovala až do roku 1979.\n\nLokomotiva je kapotová, se dvěma sníženými představky na obou stranách věžové kabiny pro strojvedoucího. Poháněna je licenčním spalovacím motorem Pielstick, který je spojen se stejnosměrným generátorem TD 805. Ten dodává elektřinu do trakčních elektromotorů ve dvou dvounápravových podvozcích lokomotivy. Trakční motory jsou čtyři – pro každou nápravu jeden.\n\nLokomotivy byly nasazeny na staniční posun, objevovaly se v čele nákladních vlaků, osobních vlaků i rychlíků. Byly rozšířeny po celém území bývalého Československa a jezdily po hlavních i vedlejších tratích. Období provozu bylo poměrně krátké – k odstavování lokomotiv docházelo již na konci 80. let. Důvodem byla nadbytečnost po poklesu objemu železniční dopravy po změně politického režimu v roce 1989 v bývalém Československu a servisně náročný licenční spalovací motor. Komůrkový naftový motor měl vyšší spotřebu nafty a po roce 1989, kdy následovalo rozdělení republiky na samostatné Česko a Slovensko (1993) se nedostávalo ani náhradních dílů. Za poruchovostí u motoru a vyšší spotřebou paliva stála hlavně náhrada nedostupných originálních komponent motoru (vstřikovacích čerpadel, vstřikovacích trysek, atypických pístů, turbodmychadel) za náhradní díly tuzemské výroby. Stroje během provozního nasazení prošly v dílnách i zásadnější změnou.\n\nPůvodní písty z hliníkové slitiny byly v motorech vyměněny za podstatně tepelně odolnější písty ocelolitinové, která již ale špatné jméno lokomotivy v dílnách našich dep nezachránila. Komůrkový naftový motor používá jednootvorovou vstřikovací trysku. Pokud dojde k netěsnosti trysky – např. vlivem nečistot, karbonu ze spalin – palivo odkapává a dochází ke značnému tepelnému namáhání dna pístu ve spalovacím prostoru a následně až k jeho poškození a propálení. Mimo to má komůrkový motor obtížné \"studené starty\". Motor byl vybaven systémem pro vstřik přídavné éterové směsi při startu studeného stroje, avšak ani tento systém, tzv. startpilot, problémy zcela neodstranil. Mimo to byly rovněž problémy s chladicí soustavou motoru v horkém letním období, které ani podstatná úprava nastavení parametrů regulace chlazení zcela neodstranila. Vcelku lze říci, že lokomotivy málo odolné v náročných provozních podmínkách při dané úrovni běžného dílenského servisu. Nevhodně bylo také vyřešeno vytápění kabiny, které bylo za nízkých venkovních teplot zcela nedostatečné. Odstavování z provozu se kvůli vysokému počtu strojů protáhlo až do roku 2002.\n\n60 lokomotiv bylo v 90. letech přestavěno na novou řadu 714, určenou především pro osobní vlaky (pouze v ČR). Zvolené dvouagregátové uspořádání je ale zdrojem problémů a použité malé automobilové motory Škoda/LIAZ o výkonu 2× 250/300 kW jsou přetěžované se všemi z toho plynoucími důsledky.\nNa Slovensku byla část strojů velkoryseji přestavěna na stroje řady 736. Opět s dvojicí agregátů, ale „dospělý“ hlavní motor Caterpillar C3512 je nastaven na výkon cca 1 000 kW a druhý motor o výkonu 124 kW je pouze pomocný (od jeho instalace se od 19. lokomotivy zcela upustilo). Podobně se upustilo i od na první sérii instalovaného elektrického vytápění pro osobní vlaky s výkonem 120 kW. Prototyp byl postaven v roce 1998, první sériový stroj o 4 roky později a k roku 2009 byl počet takto přestavěných strojů 29.\n\n"}
{"id": "566348", "url": "https://cs.wikipedia.org/wiki?curid=566348", "title": "Pyskounovití", "text": "Pyskounovití\n\nPyskounovití (Labridae) je čeleď mořských paprskoploutvých ryb z řádu ostnoploutví (Perciformes). Pochází z Atlantského, Indického a Tichého oceánu a přilehlých moří. Častý je protogynní hermafroditismus, ze samic se v pozdějším věku stávají samci. Řada druhů se chová v akváriích.\n"}
{"id": "566351", "url": "https://cs.wikipedia.org/wiki?curid=566351", "title": "Ľubomír Vaic", "text": "Ľubomír Vaic\n\nĽubomír Vaic (* 6. března 1977, Spišská Nová Ves) je bývalý slovenský hokejový útočník.\n\nByl draftovaný v roce 1996 týmem Vancouver Canucks v 9. kole z 227. místa. Od sezóny 2004/05 působil tři roky v českém klubu Bílí Tygři Liberec. Ročník 2007/08 odehrál v HC Sparta Praha. Před další sezónou uzavřel tříletý kontrakt s HC Slovan Bratislava.\n\n\n\n"}
{"id": "566355", "url": "https://cs.wikipedia.org/wiki?curid=566355", "title": "Letiště Salála", "text": "Letiště Salála\n\nLetiště Salála (: , : \"\") (IATA: SLL, ICAO: OOSA) je letiště poblíž města Salála v guvernorátu Dhofar, v jižním Ománu. Provoz zahájilo v roce 1977. Od té doby zajišťuje důležitá spojení mezi Dhofarem a zbytkem země, též spojení se sousedními státy a nakonec také i se světem, a to prostřednictvím mezinárodního letiště v Maskatu. Hraje významnou roli v Dhofarské ekonomice, obzvláště v období průběhu slavnosti Charéf, kdy sem cestuje nejvíce návštěvníků a turistů. Skrze různé projekty se letiště snaží o rozvoj a připravuje řadu zcela nových služeb pro cestující. \n\n"}
{"id": "566358", "url": "https://cs.wikipedia.org/wiki?curid=566358", "title": "Páni z Velhartic", "text": "Páni z Velhartic\n\nPáni z Velhartic (též z Vilhartic) byli český panský rod, který pocházel ze 13. století. Jejich předkové používali přídomek ze Vzdoun a pocházeli z Malého Boru. Po založení hradu Velhartice si přídomek změnili podle nového rodového sídla.\n\nBušek starší z Velhartic (před 1318–1337) patřil mezi přátele a důvěrníky Karla IV., kterého jako osobní komorník doprovázel během italského tažení, kde 28. září zemřel v Meranu. Jeho syn Bušek mladší z Velhartic († 1371) převzal otcovu úlohu císařova rádce a komorníka. Nejprve však vykonával úřad mistra královské komory, v letech 1355–1366 post maršálka královského dvora a poté až do své smrti funkci nejvyššího hejtmana léna Nové Čechy v Horní Falci. O Buškovi z Velhartic se také ve své básni zmiňuje Jan Neruda.\n\nRod byl značně rozvětvený, ale hlavní větev vymřela již před koncem 14. století. Další linie, ke kterým patřili například Letenští, zchudly a zmizely koncem 15. století. Pouze větev z Nového Hernštejna na Domažlicku se dočkala 17. století. Tuto linii založil Ješek z Velhartic, který se stal nejvyšším dvorským maršálkem. Jan v bojích s Bavory promarnil skoro celý svůj majetek. Další člen rodu byl jako loupežník popraven v Praze. Jiný pán z Velhartic působil jako zemský maršálek ve Falci.\n\nVe štítu nosili tzv. červenou routovou korunu, která je v některých vyobrazeních umístěna ve středu, jindy přes celý štít.\n\n\n"}
{"id": "566363", "url": "https://cs.wikipedia.org/wiki?curid=566363", "title": "Joško Joras", "text": "Joško Joras\n\nJoško Joras (* 14. září 1950 v Mariboru) je slovinský aktivista. Původním povoláním je číšník.\n\nJoško Joras je známý především svým úsilím o připojení sporného území na levém břehu řeky Dragonji ke Slovinsku. Na tomto území stojí též jeho dům, na kterém pravidelně za zvuků slovinské hymny vyvěšuje slovinskou vlajku. \n\nV letech 1998–2002 byl městským radním v Piranu. V roce 2004 neúspěšně kandidoval za Slovinskou lidovou stranu do Státního shromáždění, dolní komory slovinského parlamentu.\n\nUvedená oblast patří mezi sporná území na hranici mezi Chorvatskem a Slovinskem, přičemž oba státy ji považují za své území. Kořeny sporů je nutné hledat již v době existence Jugoslávie. Tehdy nebyly přesně vytyčené hranice mezi jednotlivými svazovými republikami, spory nastaly po rozpadu federace. Důsledky toho nesou oba státy do současnosti.\n\n\n"}
{"id": "566365", "url": "https://cs.wikipedia.org/wiki?curid=566365", "title": "Věžníkové z Věžník", "text": "Věžníkové z Věžník\n\nVěžníkové z Věžník byli starý český vladycký rod, který povýšil do panského stavu. Své jméno odvozovali podle tvrzi a vsi Věžníky nedaleko Vlašimi.\n\nVesnici Věžníky držel rod od konce 14. století do poloviny 16. století, poté se rozdělili na dvě větve, z nichž jedna se usadila na Moravě, kde získala statky na jihu markrabství. Adam Věžník tu povýšil do panského stavu a získal panství Trnávka s hradem Cimburkem. Zemřel roku 1619 a za jeho věrnost císaři za stavovského povstání byl ještě roku 1647 byl povýšen jeho syn do panského stavu. Moravská větev rodu však v 18. století vymřela.\n\nČeská větev zůstala ve Věžníkách, k nimž přikoupili ještě okolní vsi, během třicetileté války se dále rozdělila na několik větví. Všichni členové rodu byli věrni císaři, jedinou výjimkou byl Odolen Věžník, který se ale brzy vrátil z emigrace a později si v císařské armádě vysloužil milost.\n\n\n\n\nMoravská větev vymřela počátkem 18. století, česká linie začátkem 19. století.\n\nV původním modrém štítu nosili stříbrnou hlavu honicího psa, který byl nazýván věžník. Při povýšení obdrželi zlaté lovecké trubky, černou orlici a do červeného srdečního štítku zlatého lva.\n\nSpojili se se Zásmuckými ze Zásmuk, Kořenskými z Terešova, Švihovskými z Rýzmberka, Kaplíři ze Sulevic, či Šporky.\n\n\n\n"}
{"id": "566366", "url": "https://cs.wikipedia.org/wiki?curid=566366", "title": "Vidršpergárové z Vidršpergu", "text": "Vidršpergárové z Vidršpergu\n\nVidršpergárové z Vidršpergu (též Wiedersperger) jsou starý německý rytířský rod, který pochází z okolí Plavna (Plauen). Do Čech přišli ve II. polovině 15. století.\n\nV roce 1468 zakoupil jakýsi Hynek dům v Kadani. Další jeho příbuzní se usadili na Plzeňsku, kde působil Vavřinec jako hejtman hradu Švamberk (Krasíkov) a Kašpar hradu Rabštejna.\n\nV 16. století se rod rozdělil na dvě větve. Rytířská linie držela Úsilov, Ptenín a další statky na Klatovsku a jižních Čechách (např. Lipno). O některé z nich přišli kvůli pobělohorským konfiskacím, naopak jiné vyženili a zakoupili. Bojovali v řadách císařského vojska. Jan Vidršpergár z Vidršpergu povýšil v roce 1831 do panského stavu. \n\nPanské linii patřili statky v západních Čechách – Tasnovice, Osvračín, Mutěnín, Záhořany, Lomec a další. Příslušník této větve, Jan František Bedřich Vidršpergár z Vidršpergu byl roku 1760 přijat s potomstvem do panského stavu a obdržel polepšení do erbu. Jeho syn Vincenc Petr působil jako rada zemského soudu a apelační rada, koupil statek Konojedy na Litoměřicku, který odkázal sirotkům.\n\nObě větve dodnes žijí, a to především v Mnichově, Stuttgartu a Londýně.\n\nV erbu měli v pravé zlaté polovině štítu vlka ve skoku, který držel bílé jehně, v levé modré polovici měli červené příčné břevno.\n\nSpojili se s Příchovskými z Příchovic, Kolovraty, Černíny, Dobřenskými z Dobřenic, pány z Říčan či Trauttmansdorffy.\n\n"}
{"id": "566368", "url": "https://cs.wikipedia.org/wiki?curid=566368", "title": "Voračičtí z Paběnic", "text": "Voračičtí z Paběnic\n\nVoračičtí z Paběnic (dříve též \"Woracziczky z Pabeinitz\") jsou starý český vladycký rod, který později povýšil až do hraběcího stavu. Pocházeli z Paběnic nedaleko Kutné Hory.\n\nBratři Oldřich a Hrabiše drželi Paběnice. Oldřich působil jako pražský kanovník a biskupský administrátor, v roce 1327 vstoupil do sedleckého kláštera, kde se později stal opatem. Hrabišovi synové se usídlili v jižních Čechách. Oldřich působil jako místopurkrabí na Krumlově, půjčoval Rožmberkům peníze. Jan získal v roce 1510 tvrz Voračice, která ležela severně od Tábora a po které se rod přejmenoval. Původní majitelé této tvrze nejsou známi.\n\nBěhem 16. století se rozdělili do několika větví, drželi statky po celých Čechách, například Proseč, Prčice, Polánky, Heřmanice, Pyšely, Smilkov, Křtěnovice, Blanici a dokonce i statky na Moravě.\n\nJan vykonával funkci nejvyššího berníka, Jan Lipolt bojoval proti Švédům za třicetileté války. V 17. století všechny větve povýšily do panského stavu, v 18. století dokonce do hraběcího. V roce 1704 byl jako první do hraběcího stavu přijat František Helfríd se svými bratry Antonínem, Vojtěchem a Leopoldem, který sloužili v císařské armádě jako důstojníci. Helfríd vykonával úřad hejtmana loketského kraje a sloužil u zemského soudu. Věnoval se genealogii a heraldice českých a moravských šlechtických rodin. Jan Kryštof Ignác se na počátku 18. století stal profesorem filosofie a teologie na pražské univerzitě a rektorem koleje u sv. Ignáce. Roku 1778 vymřela nippenburská větev rodu Bissingenů a její poslední potomek Jan Jindřich odkázal své statky svému bratranci Jáchymu Voračickému z Paběnic. Od této doby se rod také nazývá Voračický-Bissingen (\"Woracziczky-Bissingen\").\n\nRod vymřel po meči v roce 1985.\n\nOd počátku 14. století byl erbem Voračických čtvrcený štít se stříbrnými a modrými poli. Od 15. století doplněná ještě o klenot s křídly. V této podobě byl potvrzen i při povýšení do hraběcího stavu roku 1701. Roku 1710 byl přidán srdeční štítek s iniciálami Ferdinanda III. a Leopolda I., klenot orel a dva lvi jako štítonoši.\n\nSpojili se s Čabelickými ze Soutic, Kolovraty, Šporky, Kounici, Kořenskými z Terešova či Leskovci z Leskovce.\n\n"}
{"id": "566369", "url": "https://cs.wikipedia.org/wiki?curid=566369", "title": "Ziersdorf", "text": "Ziersdorf\n\nZiersdorf je městys v okrese Hollabrunn v Dolních Rakousích. Žije zde obyvatel.\nZiersdorf leží ve Weinviertelu, \"(Vinné čtvrti)\" v Dolních Rakousích. Plocha městyse je 48,72 kilometrů čtverečních a 18,75% plochy je zalesněno.\n\nMěstys sestává z katastrálních území:\n\nOsada Ziersdorf byla poprvé uvedená v dokumentech kolem roku 1100 jako \"Ziehgeißdorf\". Původní osada se táhla od východu na západ přes dnešní \"Hollabrunner Straße\" a starou sklepní ulici podél staré obchodní cesty. V této ulici jsou dochovány ještě nejstarší domy v obci.\n\nTeprve až po výstavbě c. a k. \"Reichsstraße\", kterou z císařského hlavního města Vídně přicházejí, od jihu na sever přes Ziersdorf, vytvořila se přes místo hlavní osa. Důležitou dopravní cestou rakouské monarchie se stalo výhodně položené místo důležitým a pomalu předčilo až do té doby větší sousedy.\n\nS výstavbou císařské železniční trati \"Dráhy císaře Františka Josefa\" dostalo místo další dopravní tepnu, která přispěla k rozvoji obce. Díky dobré cihlářské hlíně vznikaly v Ziersdorfu četné cihlářské pece, které po dlouhou dobu ovlivňovaly obyvatele. Díky cihlám vznikaly cihlářské závody a příchod dělníků do Ziersdorfu. Dnes je cihlářská výroba jen dějinnou vzpomínkou a téměř není ani vidět. Ziersdorf býval větší a dostal také práva trhů.\n\n\nStarostou městyse je Johann Gartner, vedoucí kanceláře Herta Ehrentraud. V obecním zastupitelstvu městysu je 23 křesel, která jsou po volbách 14. března 2010 podle získaných mandátů rozdělena takto:\n\n\n\nNezemědělských pracovišť bylo v roce 2001 104, zemědělských a lesnických pracovišť bylo v roce 1999 177. Počet výdělečně činných obyvatel v místě bydliště bylo v roce 2001 1471, tj k roku 2001 45,1%.\n\n\n"}
{"id": "566371", "url": "https://cs.wikipedia.org/wiki?curid=566371", "title": "Vořikovští z Kunratic", "text": "Vořikovští z Kunratic\n\nVořikovští z Kunratic (též Vořikovští z Kundratic) jsou českým rytířským rodem původem ze vsi Voříkov u Sedlčan.\n\nV roce 1546 získal sladovník Václav Voříkovský (†1582) městské právo na Starém Městě pražském. Jeho synem byl Šimon (†1618), který se roku 1608 stal úředníkem desetipanského soudu a roku 1612 staroměstským radním. Šimonův syn Václav (†1641) patřil již mezi staroměstskou elitu a někdy po roce 1604 získal erb a predikát z Kundratic. \n\nJeho syna Václava zvolili staroměstským konšelem a v letech 1635–1637 působil jako královský rychtář, získal právo psát se z Kunratic. Jeho vnuk Daniel František vykonával funkci písaře menších zemských desk, v roce 1683 byl přijat do rytířského stavu a obdržel polepšení erbu. \n\nBratři Daniel a Václav díky své statečnosti při švédském obléhání Prahy v roce 1648 byli spolu s celou staroměstskou radou odměněni vladyctvím. V roce 1658 získali zvláštní majestát pro svůj rod.\n\nBohuslav Jan se stal primasem a nejvyšším městským vachmistrem. Většina příslušníků rodu zastávala významné funkce i díky svému univerzitnímu vzdělání. Jako bakaláři či mistři svobodných umění se stávali zemskými soudci či rady u dvorské kanceláře. \n\nAdam Jiří (1752–1831) po studiích práv na pražské univerzitě působil jako rada zemského soudu. Patřil mu statek Chanovice, v roce 1792 získal majestátem úřad nejvyššího korouhevníka za rytířský stav. Po ukončení působení ve státní sféře se stal děkanem filosofické fakulty pražské univerzity.\n\nZačátkem 18. století se rozdělili do dvou větví, první z nich vymřela koncem 19. století v Plzni, druhá o několik let později v Praze.\n\nV Praze sídlili v domě U Voříkovských v Liliové ulici na Starém Městě.\n\nV šikmo stříbrně děleném štítě měli zlatomodrého lva, který v pravé tlapě drží tři klasy a v levé rádlo.\n\nSpojili se například s Jezberovskými z Olivové Hory a především s nešlechtickými rodinami.\n\n"}
{"id": "566377", "url": "https://cs.wikipedia.org/wiki?curid=566377", "title": "Seznam extrémních sportů", "text": "Seznam extrémních sportů\n\nAbecední seznam vybraných extrémních sportů:\n"}
{"id": "566382", "url": "https://cs.wikipedia.org/wiki?curid=566382", "title": "Kenneth Essex Edgeworth", "text": "Kenneth Essex Edgeworth\n\nKenneth Essex Edgeworth (26. února 1880, Streete – 10. října 1972, Dublin) byl irský voják a astronom, známý především svou předpovědí existence transneptunických těles.\n\nKenneth Edgeworth absolvoval ve Woolwichi. Za první světové války sloužil v technických jednotkách a , kde si vysloužil několik vyznamenání, a sice , Vojenský kříž a třikrát (vyznamenání za statečnost udělované formou zmínky v hlášení nadřízeného velitele). Po válce byl povýšen do hodnosti podplukovníka () a roku 1926 odešel do výslužby.\n\nRoku 1931 se nastěhoval do Cherbury, kde také prožil zbytek svého života. V době Velké hospodářské krize vystudoval mezinárodní ekonomiku a publikoval na toto téma čtyři knihy. Začal se také zajímat o astronomii a během 40. let publikoval řadu prací o tvorbě hvězd, vzniku a vývoji sluneční soustavy, rudých posuvech a červených trpaslících.\n\nRoku 1943 ve studii nazvané ' publikované v ' zveřejnil domněnku, že na okraji sluneční soustavy se nachází zásobárna komet. Podle něj se tam mělo nacházet velké množství malých těles, z nichž některá čas od času zamíří do nitra sluneční soustavy. Dále se domníval, že v této části sluneční soustavy musí být srážky částic tak zřídkavé, že se zde nemohou vytvořit žádná velká tělesa. Těmito názory o osm let předběhl práci nizozemsko-amerického astronoma Gerarda Kuipera, po němž byl pás těles, objevený v 90. letech 20. století, nazván Kuiperův pás. Tento pás je však poměrně stabilní, takže zřejmě nemůže být hledaným zdrojem komet, za který dnes astronomové považují jiné skupiny transneptunických těles, a sice rozptýlený disk a hypotetické Oortovo mračno.\n"}
{"id": "566384", "url": "https://cs.wikipedia.org/wiki?curid=566384", "title": "Běh na 300 metrů", "text": "Běh na 300 metrů\n\nBěh na 300 metrů je málo vypisovanou sprinterskou disciplínou, tvořící jakýsi předěl mezi oficiálním během na 200 metrů a nejdelším sprintem na 400 metrů. Tato trať není běhána příliš často, obvykle slouží jako tréninková distance sprinterům a běžcům na střední tratě.\n\nSvětový rekord mezi muži drží v současné době Jihoafrický sprinter Wayde van Niekerk, který je zároveň světovým rekordmanem na čtvrtce (časem 43,03 s. z LOH 2016 v Riu de Janeiro). Jeho rekordní zápis z Ostravy z roku 2017 má hodnotu 30,81 sekundy. Překonal tím rekord Michaela Johnsona z roku 2000 (čas 30,85). V roce 2010 běžel jamajský fenomén Usain Bolt na mítinku Zlaté tretry v Ostravě stejnou trať ve třetím nejlepším čase historie 30,97 sekundy, závod však ovlivnil déšť a chlad. Pod 31 sekund se v historii dosud dostali jen Johnson, Bolt a van Niekerk. .\n\nŽenský světový rekord má od 20. června roku 2019 v držení bahamská čtvrtkařka Shaunae Miller-Uibová časem 34,41 s., zaběhla jej rovněž na mítinku Zlatá Tretra v Ostravě.\n\nV hale je neoficiálním mužským světovým rekordem čas 31,88 sekundy Američana Wallace Spearmona. Český a zároveň evropský rekord drží od roku 2014 Pavel Maslák časem 32,15 s. Maslák má v držení i český venkovní rekord na této distanci, a to časem 31,80 s. ze Zlaté Tretry 2017. Ženským světovým rekordem v hale je výkon 35,45 s., který předvedla opět Shaunae Miller-Uibová.\n"}
{"id": "566387", "url": "https://cs.wikipedia.org/wiki?curid=566387", "title": "Kohen (rozcestník)", "text": "Kohen (rozcestník)\n\nPříjmení Kohen (z hebr. \"kohen\", kněz) nesou nebo nesli:\n\n\n"}
{"id": "566405", "url": "https://cs.wikipedia.org/wiki?curid=566405", "title": "Panna Maria Sněžná", "text": "Panna Maria Sněžná\n\nPanna Maria Sněžná je jméno, pod nímž je vzývána Panna Maria v katolické liturgii. Podle legendy, doložené pravděpodobně až ve 13. století, se v době papeže Liberia v noci ze 4. na 5. srpna roku 352 odehrál zázrak, na jehož základě byla postavena římská bazilika Panny Marie Sněžné.\n\n\"„V době papeže Liberia se římský patricij Jan a jeho vznešená manželka, kterým se nedostalo dědiců, rozhodli věnovat své statky Panně Marii. Ustavičně ji žádali a prosili, aby jim nějakým způsobem sdělila, jaké zbožné dílo mají svými penězi podpořit. Jejich usilovná přání i modlitby blahoslavená Panna Maria blahosklonně vyslyšela a ukázala to zázračně. O nonách srpnových [=5. srpna], když v Římě bývají ta největší horka, pokryl sníh v noci část pahorku Eskvilinu. Téže noci Matka Boží ve snu vyzvala jak Jana, tak jeho ženu, aby na tom místě, které uvidí pokryto sněhem, postavili kostel a zasvětili jej Panně Marii. Tak se chtěla stát jejich dědičkou. To sdělil Jan i papeži Liberiovi, který měl téže noci stejný sen. Ten pak na prosby kněží i lidu přišel k pahorku pokrytému sněhem a nakreslil na něj místo kostela, který byl postaven za peníze Jana a jeho manželky a později opraven papežem Sixtem III.“\" (překlad čtení II. nokturnu Římského breviáře).\n\nLegenda je velmi pozdní, nezmiňuje ji ani slavný nápis papeže Sixta III., který se nacházel na fasádě baziliky a připomínal její obnovu za pontifikátu tohoto papeže v 5. století.\n\nOd 13. století se v bazilice začal slavit svátek \"„Festum nivis“\", který se ve 14. století rozšířil v celém Římě. Papež Pius V. jej zavedl jako celocírkevní pod názvem \"„S. Mariae ad nives“\" a do římského breviáře se dostalo výše citované legendární vyprávění. Při reformě breviáře za papeže Benedikta XIV. se jednalo o vypuštění legendárního vyprávění, ale nedošlo k němu, i když o něm pochybovala většina kněží. Kardinál Capalti řekl v 19. století archeologovi de Rossimu, že když se kanovníci baziliky odebírali z chóru, kde se četla při liturgii legenda do sakristie, jeden z nich řekl: \"„V tomto čtení je pravdivá pouze věta: O nonách srpnových, když v Římě bývají ta největší horka…“\"\nBreviářové čtení bylo vypuštěno až v roce 1969, svátek je dnes slaven jako \"„Posvěcení římské baziliky Panny Marie“\" 5. srpna.\n\nPrvní vyobrazení legendy se objevují na sklonku 13. století, velké obliby došla legenda ve století 17. i v prostředí středoevropském. Zobrazovány jsou většinou dva momenty, sen patricije Jana anebo papež Liberius, který do sněhu kreslí půdorys kostela (většinou svou berlou). V ikonografických programech kostelů zasvěcených Panně Marii Sněžné (u nás např. jezuitský kostel v Olomouci) se objevuje i další motiv zázraku Panny Marie, který je svázán s mariánským obrazem \"„Salus populi romani“\" uchovávaným v římské bazilice Panny Marie Sněžné. Legenda praví, že roku 590, kdy v Římě propukla morová epidemie, papež Řehoř Veliký uspořádal procesí k bazilice a vyzvedl tam tento mariánský obraz. V tomto okamžiku se nad Andělským hradem objevil anděl, který zastrčil meč do pochvy a morová rána ustala.\n\n\n\n"}
{"id": "566409", "url": "https://cs.wikipedia.org/wiki?curid=566409", "title": "Jiří T. Kotalík", "text": "Jiří T. Kotalík\n\nJiří Tomáš Kotalík (* 14. února 1951 Praha) je český historik umění, který působil mj. jako rektor Akademie výtvarných umění v Praze. Jeho otec Jiří Kotalík byl také historik umění a ředitel Národní galerie.\n\nNarodil se 14. února 1951 v Praze do rodiny historika umění Jiřího Kotalíka, jenž patřil k největším českým odborníkům na moderní výtvarné umění.\n\n\n\n\n\nJe autorem a moderátorem TV seriálu \"Deset století architektury\". Věnuje se popularizaci díla Josefa Hlávky.\n\n"}
{"id": "566410", "url": "https://cs.wikipedia.org/wiki?curid=566410", "title": "Lotus Elite", "text": "Lotus Elite\n\nLotus Elite je osobní automobil - kupé vyráběný britskou automobilkou Lotus cars Ltd.\n\nJe osobní automobil - kupé, vyráběný v letech 1957–1963 britskou automobilkou Lotus Ltd. Jednalo se o první kupé v produkci Lotusu a zároveň první vůz se samonosnou celolaminátovou karoserií.\n\nJe osobní automobil - sedan vyráběný v letech 1974–1980 britskou automobilkou Lotus, který v její produkci nahradil vůz Lotus Type 50 - ELAN +2.\n\nVůz Lotus Elite S2 je poháněn kapalinou chlazeným řadovým čtyřtaktním čtyřválcem typu Lotus 907 umístěným vpředu. Zdvihový objem motoru činí 1973 cm a dosahuje výkonu 155 PS, což tomuto vozu stačí na dosažení rychlosti cca 200 km/h. \n\nVůz byl standardně vybaven čtyřstupňovou, plně synchronizovanou převodovkou, volitelně se dodával i ve verzi s automatem. Brzdy vozu jsou dvouokruhové, na přední nápravě kotoučové, na zadní bubnové umístěné ve středu po stranách rozvodovky.\n\nKarosérie vozu je laminátová, dvoudveřová typu break s počtem míst 2+2 usazená na šasi tvaru Y. Přední část karosérie je prakticky shodná s modelem Lotus Éclat Type 76. \n\nCelkem bylo vyrobeno 2398 vozů\n\nLotus Type 75 Elite 501 - model s jednodušší výbavou\nLotus Type 75 Elite 502 - model s vyšší úrovní výbavy\nLotus Type 75 Elite 503 - model s klimatizací, posilovačem řízení, el. stahováním oken a luxusní výbavou\nLotus Type 75 Elite 504 - model s automatickou převodovkou\n\nJe osobní automobil - sedan vyráběný v letech 1980–1982 britskou automobilkou Lotus, který v její produkci nahradil vůz Lotus Elite Type 75.\n\nVůz Lotus Elite 2.2 je poháněn kapalinou chlazeným řadovým čtyřdobým čtyřválcem typu Lotus 912 umístěným vpředu. Zdvihový objem motoru činí 2174 cm a dosahuje výkonu 160 PS, což tomuto vozu stačí na dosažení rychlosti cca 210 km/h. \n\nVůz byl vybaven pětistupňovou, plně synchronizovanou převodovkou, volitelně se dodával i ve verzi s čtyřstupňovým automatem. Brzdy vozu jsou dvouokruhové, na přední nápravě kotoučové, na zadní bubnové umístěné ve středu po stranách rozvodovky.\n\nKaroserie vozu je laminátová, dvoudveřová typu break s počtem míst 2+2 usazená na šasi tvaru Y. Přední část karosérie je prakticky shodná s modelem Lotus Éclat Type 84. \n\nCelkem bylo vyrobeno 133 vozů, z nichž 7 bylo vyrobeno v provedení Riviera (s odnímatelným středovým dílem střechy).\n\nLotus Type 83 Elite 521 - základní model\nLotus Type 83 Elite 522 - model s klimatizací a luxusní výbavou\nLotus Type 83 Elite 523 - model s posilovačem řízení, jinak shodný s 522\nLotus Type 83 Elite 524 - model s automatickou převodovkou\n"}
{"id": "566413", "url": "https://cs.wikipedia.org/wiki?curid=566413", "title": "Aziridin", "text": "Aziridin\n\nAziridiny jsou organické sloučeniny obsahující aziridinovou funkční skupinu, tříčlenný heterocyklus s jednou aminoskupinou a dvěma methylenovými skupinami. Výchozí sloučeninou je aziridin (též ethylenimin nebo azacyklopropan) se sumárním vzorcem CHN.\n\nVazebné úhly v aziridinu jsou přibližně 60°, podstatně méně než je normální uhlovodíkový vazebný úhel 109,5°, proto je úhlové napětí srovnatelné s molekulami cyklopropanu a oxiranu. Vazby v takových sloučeninách lze vysvětlit na banánovém modelu vazeb. Aziridin je méně zásaditý než acyklické alifatické aminy, jeho pKa pro konjugované kyseliny je 7,9, a to díky posílenému s-charakteru volného elektronového páru dusíku. Úhlové napětí v aziridinu zvyšuje i bariéru k dusíkové inverzi. Výška této bariéry umožňuje izolaci samostatných invertomerů, například \"cis\" a \"trans\" invertomerů \"N\"-chlor-2-methylaziridinu.\n\nToxikologické vlastnosti určité aziridinové sloučeniny závisí na její struktuře a aktivitě, hlavní charakteristiky jsou však pro aziridiny společné. Jakožto elektrofily podléhají aziridiny otevírání kruhu endogenními nukleofily, například dusíkatými bázemi v párech DNA, což vede k potenciální mutagenitě.\n\nBylo hlášeno, že používání ochranných rukavic nezabránilo průchodu aziridinu. Je proto důležité, aby uživatelé kontrolovali dobu průchodu skrz rukavice a dávali zvlášť velký pozor, aby nedošlo ke kontaminaci při snímání rukavic.\nIARC řadí aziridinové sloučeniny jako možné karcinogeny pro člověka (Skupina 2B). Při kompletní evaluaci brala pracovní skupina IARC v úvahu, že aziridin je přímo účinkující alkylační činidlo, které je mutagenní na široké škále testovaných systémů a tvoří addukty DNA, které jsou promutagenní.\n\nAziridiny dráždí sliznice (oči, nosní sliznici, dýchací soustavu) a kůži.\n\nAziridin při styku s kůží skrz ni rychle prochází. Způsobuje alergickou kontaktní dermatitidu a kopřivku. V dýchacím ústrojí vyvolává astma.\n"}
{"id": "566416", "url": "https://cs.wikipedia.org/wiki?curid=566416", "title": "Varan Salvadoriův", "text": "Varan Salvadoriův\n\nVaran Salvadoriův (\"Varanus salvadorii\"), dříve též varan papuánský čí varan novoguinejský patří k nejdelším žijícím zástupcům ještěrů z čeledi varanovitých. Ve volné přírodě se vyskytuje na jihu Nové Guineje.\n\nVaran dosahuje délky až 440 cm. Je jediným zástupcem podrodu Papusaurus. Jeho tělo je tmavě zelené, má tupý čenich a velmi dlouhý ocas. Žije v mangrovových bažinách a pobřežním deštným pralese v jihovýchodní části ostrova, kde se přiživuje menšími savci, ptáky, jejich vejci a mršinami. K lovu má dobře přizpůsobené ostré zuby. Samice snáší 20 až 70 vajec.\n\n"}
{"id": "566417", "url": "https://cs.wikipedia.org/wiki?curid=566417", "title": "Annabeth Chaseová", "text": "Annabeth Chaseová\n\nAnnabeth Chaseová je jedna z hlavních postav série \"Percy Jackson a Olympané\" a velká Percyho kamarádka (později přítelkyně), dcera bohyně Athény. S Percym, Groverem a později i s Tysonem a dalšími polokrevnými se vydávají na výpravy, při kterých zachraňují jak tábor polokrevných tak Olymp a celý svět. Její neviditelná čepice Yenkuů se v knize objevuje od 1. dílu. Také je sestřenicí Magnuse Chase, syna Freye, severského boha jara a úrody, a neteří Randolpha Chasea, historika posedlého seveřany.\n\nV první knize je jí udělena v táboře péče o Percyho dokud bude v bezvědomí. Pak se zúčastní boje o vlajku a vede tým ve kterém jsou Percy a Luke. Později se s Percym a Groverem vydá na výpravu najít Diův blesk ukradený Lukem Cstellnem.\n\nV druhé knize zachrání Percyho před Laistrygony když probodne Křupanaa a umožní Tysonovi vstup do tábora polokrevných, ten ho celý zachrání před býky z Kolchidy. Pak se s nimi plaví na Princezně Andromedě a také na Birminghamu. Po ztroskotání Birminghamu v boji s Charybdou zachrání Percyho na vor. Dopluje s ním do Lázeňského střediska K.K. kde se postaví Kirké a vyhraje v souboji. Pak se nechá zlákat Sirénami a tak odhalí, že její osudová chyba je pýcha. Později, když dopluje na Polyfémův ostrov, ho vyprovokuje na jméno Nikdo a on jí uvrhne do bezvědomí ránou do hlavy. Nakonec je na ni naloženo rouno a vše dobře dopadne.\n\nVe třetí knize ji unese mantichora Thorn a Luke jí lstí přinutí vzít si nebeské břemeno. Percy se za ní vydává s Thálií a artemidinými lovkyněmi Biancou di Angelo a Zoe Večernicí. Po přemožení Atlase si myslí, že Luke zemřel, ale po návratu do tábora zjistí pravý opak.\n\nVe čtvrtém díle si s Percym domluví schůzku (rande), ale kvůli empůsám v Percyho nové škole odjíždí do Tábora. Tam je jí svěřena výprava do Labyrintu kde potkají boha voleb Januse a ten Annabeth zamotá hlavu. To ale zarazí Héra, která je pošle za Hefaistem. Ten jim slíbí pomoc jedině když vyženou vetřelce z jeho dílny. Společně s Percym vyhledají Rachel a dostanou se do pasti. Annabeth má jako jediná přežít a přidat se na stranu Titánů. Když utečou zjistí že Kvintus je Daidalos.\n\nV poslední knize začíná obrovský boj o záchranu Olympu, kde Annabeth po Percyho boku bojuje na Manhattanském mostu kde mu zachrání život. S Kronem (stále v Lukově těle) se střetnou až na hoře Olymp. Na Percyho narozeniny si s Percym uvědomí, že jsou pro sebe stvoření a dají se dohromady.\n\nFrederick Chase je otec Annabeth. Byl přítelem Athény, která o něj projevila zájem, když zjistila, že je zcela oddaný historii. Sám Percy o něm říká, že je to strašně šílený vědec. Pracuje na výzkumech leteckých seskupení a letadel v první světové válce. Bydlí na staré základně v San Francisku. Se svou nynější ženou má, s níž má dva syny.\n\nAthéna je Annabethina matka. Její přátelství s Percym shledává za nevhodné, protože jeho otec ( Poseidon ) je její dlouhověký rival.\n\nPaní Chaseová je nevlastní matkou Annabeth a jako malou ji z počátku nenáviděla teprve v Prokletí Titánů projevila lítost a žádala Percyho, aby Annabeth vyřídil, že má u nich vždy otevřené dveře. Je asijského původu. S Frederickem má dvě děti Matthewa a Bobbyho\n\nMagnus je Annabethin bratranec, syn starého severského boha Freye. Ve spin-offové sérii o severské mytologii je Annabeth prakticky jediným žijícím členem Magnusovy rodiny, k němuž se vrací v dobrém.\n\n"}
{"id": "566430", "url": "https://cs.wikipedia.org/wiki?curid=566430", "title": "Hagenbach-Bischoffova kvóta", "text": "Hagenbach-Bischoffova kvóta\n\nHagenbach-Bischoffova kvóta je typem volební kvóty, podle níž se provádí výpočet \"volebního (mandátového) čísla\", tedy určení minimální hranice množství hlasů potřebných k zisku mandátu v rámci prvního skrutinia, a to ve vícemandátových volebních obvodech. Jedná se o jednoduchý matematický model. Název získala po švýcarském matematikovi a fyzikovi Eduardu Hagenbach-Bischoffovi.\n\nPočet všech platných hlasů, které byly odevzdány v konkrétním volebním obvodě je vydělen počtem mandátů náležících na tento volební obvod plus jedna. \n\n\n\nTuto volební kvótu lze použít například v systému jednoho přenosného hlasu u proporčního volebního systému. V praxi je u této varianty používána Droopova volební kvóta, systém jednoho přenosného hlasu se vyskytuje řídce např. v Irsku, na Maltě nebo volbách do horní komory parlamentu v Austrálii.\n\nV konkrétním obvodu se uchází 3 kandidáti Adam, Božena a Cyril o 2 mandáty. Počet 100 platných hlasů je rozdělen takto:\n\nProtože je zde 100 platných hlasů a 2 mandáty, tak prostřednictvím metody Hagenbach-Bischoffovy kvóty lze získat volební (mandátové) číslo:\n\nSoučet \"prvních preferencí hlasů\" voličů je:\n\n\nPrvní preference vyjadřuje stav, kdy si volič vybere z kandidátů na volební listině prvního kandidáta dle své preference (oblíbenosti). Adam se 45 preferencemi překročil volební kvótu 33+1/3 a získal 1. mandát o 11+2/3 hlasů více než je kvóta. Tento rozdíl v hlasech je přičten Cyrilovi, protože je označen jako druhá preference na všech hlasech pro Adama:\n\n\nCyril má nyní 36+2/3 hlasů, tím překročil volební kvótu a získal 2. mandát. Božena zůstala bez mandátu.\n"}
{"id": "566434", "url": "https://cs.wikipedia.org/wiki?curid=566434", "title": "Sergej Něčajev", "text": "Sergej Něčajev\n\nSergej Gennadijevič Něčajev (rusky \"Сергей Геннадиевич Нечаев\", 2. října 1847, Ivanovo, Ruské impérium – 21. listopadu / 3. prosince 1882, Petrohrad, Ruské impérium) byl ruský revolucionář a anarchista, představitel nihilismu. Zastával ideu zničení všech státních útvarů.\n\nSergej Něčajev se narodil v Ivanovu chudým rodičům. Jeho otec byl číšník a malíř (podle jiných údajů byl řemeslníkem). Již jako v mladíkovi se v něm vyvinulo povědomí o sociální nerovnosti a nadržování místní šlechtě.\n\nV roce 1865 odešel Něčajev do Moskvy, kde pracoval pro historika Michaila Pogodina. O rok později odešel do Petrohradu, kde se stal učitelem v náboženské škole. Seznámil se s ilegální literaturou Děkabristů a Michaila Bakunina, který měl na Něčajeva zásadní vliv. V roce 1868–1869 se účastnil studentských protestů.\n\nV lednu 1869 byl na Něčajeva vydán zatykač, proto odešel nejprve do Moskvy a poté do Švýcarska. Usadil se v Ženevě, kde předstíral, že je zástupce revolučního výboru, který utekl z Petropavlovské věznice. Díky tomu si vysloužil důvěru u Michaila Bakunina a jeho přítele a spolupracovníka Nikolaje Ogareva.\n\nV roce 1869 napsal Něčajev s Bakuninem knihu \"\"Řada otázek revolucionářů\"\", program pro „nemilosrdné zničení“ společnosti a státu.\n\nTéhož roku se Něčajev vrátil do Moskvy pomocí Bakuninových ilegálních kontaktů. Předstíral, že je zástupce ruského oddělení \"Celosvětové revoluční unie\" (která neexistovala) a vytvořil pobočku ilegální organizace \"Narodnaja Rasprava\".\n\nJeden z členů organizace, Ivan Ivanov však nesouhlasil s Něčajevovými myšlenkami a opustil skupinu, což se mu stalo osudným. Dne Něčajev a jeho přátelé Ivanova zmlátili, škrtili a nakonec zastřelili, tělo poté hodili do jezera dírou v ledu. Tento čin později použil spisovatel Fjodor Dostojevskij v románu \"Běsi\", kde Něčajeva má ztvárňovat jeden z hlavních hrdinů Petr Stěpanovič Verchovenskij.\n\nTělo bylo brzy nalezeno. Několik vrahů bylo zatčeno, sám Něčajev se však zatčení vyhnul a opět utekl do Ženevy.\n\nV roce 1872 byl Něčajev zatčen v Curychu a předán do Ruska. Následujícího roku byl za zabití Ivanova odsouzen na 20 let nucených prací v Petropavlovské věznici. Revolucionář a pozdější terorista Andrej Željabov mu chtěl pomoci utéct z pevnosti, Něčajev však odmítl.\n\nTeprve v roce 1880 se Něčajev pokoušel navázat spojení s organizací Narodnaja volja, po níž chtěl, aby mu pomohla s útěkem. Nikdo však o něho neměl zájem, Narodnaja volja v té době totiž osnovala atentát na Alexandra II.\n\nNěčajev zemřel osamocen ve své cele roku 1882.\n\n"}
{"id": "566438", "url": "https://cs.wikipedia.org/wiki?curid=566438", "title": "Mistrovství světa ve volejbale žen 1956", "text": "Mistrovství světa ve volejbale žen 1956\n\n2. mistrovství světa ve volejbale žen proběhlo v dnech 30. srpna – 12. září ve Francii.\n\nTurnaje se zúčastnilo 17 družstev, rozdělených do dvou čtyřčlenných a tří tříčlenných skupin. První dva celky postoupily do finálové skupiny, týmy na třetím a čtvrtém místě hrály o 11. - 17. místo. Mistrem světa se stalo družstvo Sovětského svazu.\n\n SSSR - Lucembursko 3:0 (15:1, 15:2, 15:0) \n\n30. srpna 1956 - Paříž (Palais de Sports) \n\n30. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n1. září 1956 - Paříž (Palais de Sports) \n\n1. září 1956 - Paříž (Palais de Sports) \n\n Čína - Rakousko 3:0 (15:1, 15:2, 15:3) \n\n30. srpna 1956 - Paříž (Palais de Sports) \n\n30. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n1. září 1956 - Paříž (Palais de Sports) \n1. září 1956 - Paříž (Palais de Sports) \n\n Československo - Belgie 3:0 (15:1, 15:1, 15:4) \n30. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n1. září 1956 - Paříž (Palais de Sports) \n\n NDR - Francie 3:0 \n\n30. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n1. září 1956 - Paříž (Palais de Sports) \n\n KLDR - Brazílie 3:1 (15:6, 12:15, 15:3, 15:8) \n\n30. srpna 1956 - Paříž (Palais de Sports) \n\n31. srpna 1956 - Paříž (Palais de Sports) \n\n1. září 1956 - Paříž (Palais de Sports) \n\n SSSR - Čína 3:0 (15:8, 15:0, 15:9)\n2. září 1956 - Paříž (Palais de Sports) \n2. září 1956 - Paříž (Palais de Sports) \n\n2. září 1956 - Paříž (Palais de Sports) \n\n2. září 1956 - Paříž (Palais de Sports) \n\n3. září 1956 - Paříž (Palais de Sports) \n\n3. září 1956 - Paříž (Palais de Sports) \n\n3. září 1956 - Paříž (Palais de Sports) \n\n3. září 1956 - Paříž (Palais de Sports) \n\n3. září 1956 - Paříž (Palais de Sports) \n\n5. září 1956 - Paříž (Palais de Sports) \n\n5. září 1956 - Paříž (Palais de Sports) \n5. září 1956 - Paříž (Palais de Sports) \n\n5. září 1956 - Paříž (Palais de Sports) \n\n5. září 1956 - Paříž (Palais de Sports) \n\n6. září 1956 - Paříž (Palais de Sports) \n\n6. září 1956 - Paříž (Palais de Sports) \n\n6. září 1956 - Paříž (Palais de Sports) \n6. září 1956 - Paříž (Palais de Sports) \n\n8. září 1956 - Paříž (Palais de Sports) \n\n8. září 1956 - Paříž (Palais de Sports) \n8. září 1956 - Paříž (Palais de Sports) \n\n8. září 1956 - Paříž (Palais de Sports) \n\n9. září 1956 - Paříž (Palais de Sports) \n\n9. září 1956 - Paříž (Palais de Sports) \n\n9. září 1956 - Paříž (Palais de Sports) \n9. září 1956 - Paříž (Palais de Sports) \n\n9. září 1956 - Paříž (Palais de Sports) \n10. září 1956 - Paříž (Palais de Sports) \n\n10. září 1956 - Paříž (Palais de Sports) \n\n10. září 1956 - Paříž (Palais de Sports) \n\n10. září 1956 - Paříž (Palais de Sports) \n\n10. září 1956 - Paříž (Palais de Sports) \n11. září 1956 - Paříž (Palais de Sports) \n11. září 1956 - Paříž (Palais de Sports) \n\n11. září 1956 - Paříž (Palais de Sports) \n\n12. září 1956 - Paříž (Palais de Sports) \n12. září 1956 - Paříž (Palais de Sports) \n\n12. září 1956 - Paříž (Palais de Sports) \n\n12. září 1956 - Paříž (Palais de Sports) \n\n12. září 1956 - Paříž (Palais de Sports) \n\n Francie - Lucembursko 3:0 (15:1, 15:0, 15:1)\n2. září 1956 - Paříž (Palais de Sports) \n2. září 1956 - Paříž (Palais de Sports) \n\n2. září 1956 - Paříž (Palais de Sports) \n3. září 1956 - Paříž (Palais de Sports) \n\n3. září 1956 - Paříž (Palais de Sports) \n\n3. září 1956 - Paříž (Palais de Sports) \n5. září 1956 - Paříž (Palais de Sports) \n\n5. září 1956 - Paříž (Palais de Sports) \n\n5. září 1956 - Paříž (Palais de Sports) \n\n6. září 1956 - Paříž (Palais de Sports) \n\n6. září 1956 - Paříž (Palais de Sports) \n\n8. září 1956 - Paříž (Palais de Sports) \n\n8. září 1956 - Paříž (Palais de Sports) \n\n9. září 1956 - Paříž (Palais de Sports) \n\n9. září 1956 - Paříž (Palais de Sports) \n\n9. září 1956 - Paříž (Palais de Sports) \n10. září 1956 - Paříž (Palais de Sports) \n10. září 1956 - Paříž (Palais de Sports) \n\n10. září 1956 - Paříž (Palais de Sports) \n1. SSSR\n2. Rumunsko\n3. Polsko\n4. Československo\n\nTrenér: M. Mácha\n\n"}
{"id": "566445", "url": "https://cs.wikipedia.org/wiki?curid=566445", "title": "Hakka Muggies", "text": "Hakka Muggies\n\nHakka Muggies je Pražská kapela založená v roce 2002. Hraje lidovou hudbu Irska, Skotska a Bretaně, kterou kombinuje s rockem, punkem a metalem, rockové cover verze folkových písní zahraničních autorů (mj. Cruachan) a také vlastní skladby v tomto stylu. Texty písní jsou v češtině a v angličtině. Autorské texty bývají kolektivním dílem, některé texty napsali Jakub D. Kočí a Míla Linc. Koncerty skupiny bývají občas zpestřeny tanečním nebo ohňovým vystoupením.\n\nDle kytaristy kapely název \"Hakka Muggies\" znamená \"\"tradiční jídlo Shetlandských ostrovů [...], trochu jako skotský haggis, ale z rybích jater a žaludků. Taková rybí tlačenka.\"\"\n\nHakka Muggies založili na přelomu let 2001 a 2002 Markéta Janatová a Erik Onoda. První koncert se odehrál v červnu 2002 v Praze. V srpnu 2002 vytopila zkušebnu kapely na Invalidovně povodeň; zatopenou aparaturu se později podařilo zprovoznit. V roce 2004 vznikla dema \"Rocky Road to Ireland\" a \"Jezevci a bubny\". První regulérní album \"Is fearr an bás\" vyšlo v roce 2007, o tři roky později následovalo \"Feed the fairies\". \n\nNa koncertě v Music Baru Bretagne v Souticích v lednu 2008 (Hakka Muggies vystoupili spolu s kapelami Malá Bílá Vrána a Vostuda společnosti) zaútočili na bar zápalnými lahvemi neonacisté z organizace Anti-Antifa. Tři návstěvníci koncertu byli při útoku zraněni. \n\nV roce 2016 vyšlo po dvou letech nahrávání konceptuální album \"MDCCXLVI\" (1746), týkající se Jakobitského povstání ve Skotsku, které ukončila bitva u Cullodenu v roce 1746. Autorem většiny textů je Erik Onoda, většinu hudby složil s využitím lidových motivů flétnista Albrecht K. Smuten, který v průběhu nahrávání z kapely odešel, ale album dotočil. Novým flétnistou se stal Martin Vítězník. K albu byl v limitované edici přiložen flash disk se kompletní dosavadní tvorbou skupiny ve formátu mp3. Album obsahuje licenční ujednání \"Klidně si to kopírujte, půjčujte a šiřte, budeme rádi\", obdobná licence byla i na albu \"Is fearr an bás\".\n\nHakka Muggies bývají přirovnáváni k zahraničním kapelám jako The Pogues, Levellers, Cruachan či In Extremo.\n\nKapela sama definuje svůj styl jako \"world music-metal\" či \"keltský rockpunkmetal\" a píše, že \"\"ve své tvorbě kombinuje lidové melodie Irska, Skotska a Bretaně s rockem a občasnými odbočkami k metalu a punku\"\". Podle Ondřeje Helara ze serveru Metalopolis.net Hakka Muggies \"\"sází na líbivá místa okatě propůjčené \"(sic)\" z irského, skotského nebo bretaňského folklóru, místy HAKKA MUGGIES sahají i přímo ke coverům tamějších lidovek, které leckdy ponechávají s původní lyrikou, což je škoda.\"\" Hudební publicista Petr Korál popsal styl Hakka Muggies jako \"\"docela řízný bigboš, aniž by se vytratily ony elegantní a pro tvář skupiny naprosto určující keltské melodické ornamenty\"\".\nRecenzenti oceňují kapelu za energická vystoupení a značný \"drajv\" a kreativní zapojení netypických nástrojů (šalmaj, bodhran, keltská harfa), naopak vytýkají kapele slabší pěvecké výkony, malý podíl autorského materiálu, a horší intepretaci cizojazyčných písní oproti písním v češtině.\n\n\n\n\n"}
{"id": "566446", "url": "https://cs.wikipedia.org/wiki?curid=566446", "title": "My Own Brucie", "text": "My Own Brucie\n\nMy Own Brucie (4. května 1935 - 9. června 1943) byl samec amerického kokršpaněla považovaný za psího šampióna. V letech 1940 až 1941 získal 2x titul BiS (Best in Show). Ve věku 8 let zemřel v důsledku onemocnění ledvin.\n\nV nekrolozích zveřejněných na titulních stranách magazínů \"New York Evening Sun\", \"New York Times\" a \"The Montreal Gazette\" jej označili za nejvíce fotografovaného psa na světě.\n\nJeho otec byl americký kokršpaněl Red Brucie, který měl přes 40 potomků, přičemž 36 z nich se stalo šampiony. My Own Brucie byl z nich nejpopulárnější.\n"}
{"id": "566449", "url": "https://cs.wikipedia.org/wiki?curid=566449", "title": "Buschberg", "text": "Buschberg\n\nBuschberg je nejvyšší kopec v pohoří Weinviertler Hügelland v dolnorakouském Weinviertelu (vinné čtvrti).\n\nBuschberg má nadmořskou výšku 491 metrů a ve dnech dobré viditelnosti je jasný pohled na celou Vídeňskou pánev až k jižnímu Dunaji na hory Schneeberg (2076 m) a Rax (2007 m).\n\nNázev „Buschberg“ není od nynějšího označení houštiny, ale od staroněmeckého „pusk“, což je výraz pro vypouklinu. Tím tvarem se liší od jiných kopců v okolí.\n\nPoblíž vrcholu horská chata „Buschberghütte“ s výškou 484 m je nejníže postavenou chatou rakouského alpského spolku. Na vrcholu je umístěna radarová stanice Austro Control pro civilní leteckou dopravu celého východu Rakouska. Nedaleko vrchu „Steinmandlu“ stojí radiolokátor rakouského spolkového vojska - vojenská kontrola vzdušného prostoru.\n\nJak ukazují archeologické nálezy, území kolem Buschbergu bylo velmi brzy osídleno. Při vykopávkách byl nalezen římský dům, z tohoto objevu se předpokládá, že Římané dům postavili pro Germány, protože území severně od Dunaje nikdy nepatřilo Římanům.\n\nDnes okolí kolem Buschbergu patří pod přírodní park Leiser Berge.\n"}
{"id": "566455", "url": "https://cs.wikipedia.org/wiki?curid=566455", "title": "Jan Duiker", "text": "Jan Duiker\n\nJan Duiker (1. března 1890, Haag – 23. února 1935, Amsterdam) byl nizozemský architekt. Studoval v Delftu u Henriho Everse. Spolu se svým spolužákem a pozdějším spolupracovníkem Bernardem Bijvoetem se kromě vlastní práce účastnil řady soutěží, mimo jiné na mrakodrap Chicago Tribune v roce 1922. Jeho převratným dílem je jedna z prvních funkcionalistických staveb s nečekaně subtilním výrazem – sanatorium Zonnestraal (Sluneční paprsek) z let 1925-1928. Duiker připravoval též třetí kongres CIAM v Bruselu. Byl členem skupin \"de 8\" a \"Opbouw\". Zemřel uprostřed práce na návrhu hotelu Gooiland.\n\n\nDuiker se zúčastnil mezinárodní soutěže na hotel do Dolních Zálezel a obdržel druhou cenu.\n"}
{"id": "566456", "url": "https://cs.wikipedia.org/wiki?curid=566456", "title": "Azocyklotin", "text": "Azocyklotin\n\nAzocyklotin je organocínová sloučenina používaná jako akaricid. Jedná se o bezbarvý prášek mírně rozpustný v dichlormethanu, isopropanolu a toluenu, téměř nerozpustný ve vodě a v n-hexanu. Používá se k hubení všech pohyblivých stadií svilušek na citrusech a jiném ovoci (včetně révy vinné), zelenině, chmelu, bavlně a okrasných rostlinách. Azocyklotin je velmi toxický a nebezpečný pro životní prostředí.\n"}
{"id": "566458", "url": "https://cs.wikipedia.org/wiki?curid=566458", "title": "Celda Klouček", "text": "Celda Klouček\n\nCelda Klouček, původně Celestin Klouček (6. prosince 1855 Senomaty – 14. října 1935 Praha), byl český sochař, štukatér, designér, pedagog a paleontolog.\n\nStudoval nejprve na pražské Uměleckoprůmyslové škole, odkud přešel na léta 1878–1881 na Uměleckoprůmyslovou školu do Vídně, kde studoval v ateliéru E. Königa. Kromě praxe v různých ateliérech v Německu vyučoval v letech 1881–1887 jako profesor dekorativní plastiky na Uměleckořemeslné škole ve Frankfurtu nad Mohanem. V letech 1888–1916 byl profesorem na Uměleckoprůmyslové škole v Praze, kde vedl ateliér dekorativního kreslení a modelování. Úzce spolupracoval s ateliérem umělecké kovovýroby profesora Emanuela Nováka a s keramickou dílnou.\n\nOd mládí sbíral minerály a fosilie. Vlastním studiem a spoluprací s paleontology Národního muzea v Praze se vypracoval na badatele, který publikoval své vlastní objevy v odborném tisku.\n\nZabýval se hlavně ornamentem a dekorativním umění v ploše či nízkém reliéfu. Po stylové stránce vyšel z historismu, rozpracoval vzorníky ornamentu čistě renesančního, barokního i eklektického. Podle jeho návrhů se prováděly realizace štukatur v exteriéru i interiéru, krbové masky, nábytek, keramiku, lampy a další umělecko-řemeslné předměty. Před rokem 1900 přijal secesní ornamentiku a zařadil se mezi přední české designéry secese a naturalismu. Také díky jeho ateliéru byl vzorový interiér Uměleckoprůmyslové školy vyznamenán na Světové výstavě v Paříži roku 1900. Roku 1908 se jeho ateliér zúčastnil výstavy uměleckých řemesel ve Vídni. Jako výtvarník byl činný do vysokého věku, ale po první světové válce již nereflektoval nástup moderny a pracoval jen na soukromých zakázkách. Za své práce získal několik ocenění.\n\nGrafické návrhy jeho a absolventů jeho školy se dochovaly na stovkách fasád a průčelí měšťanských domů, především v Praze (Pařížská třída, Smetanovo nábřeží, Janáčkovo nábřeží na Smíchově, ad.), v Plzni, i dalších českých městech, také ve Vídni.\n\n\n\n\n\n"}
{"id": "566460", "url": "https://cs.wikipedia.org/wiki?curid=566460", "title": "Inscenovaná fotografie", "text": "Inscenovaná fotografie\n\nInscenovaná nebo také aranžovaná fotografie je strategicky komponovaný fotografický snímek, ve kterém se klade důraz na motiv a rozvržení prvků v obraze – před expozicí nebo v průběhu expozice. Během inscenování prvků obrazu se mohou některé významy sdělovaného obsahu spojovat a vyvolat v divákovi určité emocionální reakce. Opakem fotografického inscenování je momentka.\n\nDůraz na technickou kvalitu snímku v inscenované fotografii je velmi vysoký – ale pouze jako prostředek k dosažení cíle. Na rozdíl od například lomografie nebo výtvarné fotografie, kde technika ani technické parametry nejsou důležité.\n\nPřesnost obsahu obrazu – v souvislosti se způsobem práce – je sekundární. Na rozdíl od vědecké fotografie, chronofotografie nebo dokumentární fotografie je realita sekundární - důležitá je výpověď obrazu.\n\n\nTypickým příkladem je propaganda během nacistické diktatury. Obrázky byly pečlivě komponované pro navození požadované emoce. Vzhledem k tomu, že Hitler byl na mnoha fotografiích „nevrlý“, musel být navozen opačný dojem. V tomto příkladě byl použit lehký teleobjektiv, hlavní postava umístěna do zlatého řezu, okolní prostředí je mírně rozostřené, ale zůstává rozpoznatelné. Židle a lampa vytváří pomyslnou diagonálu, což dává obrazu hloubku. Objekty na stole jsou uspořádány volně, nepřekrývají se, rostlina vytváří příjemnou atmosféru, která byla v té době v kancelářích velmi vzácná. Hitler sedí uvolněně na stole v poměrně neobvyklé inscenaci, která rovněž představuje ležérnost. Umístění malovaného portrétu Fridricha II. Velikého – pruského krále a největšího vojevůdce 18. století – v pozadí rozhodně není náhodné. Silné boční šikmé světlo vytváří výstižnost, dodnes se používá při portrétování mužů. Dodatečné osvětlení reflektory z horního pravého a levého rohu zabraňuje ostrým stínům.\n\nExistují dvě fotografie s Leninem, které se velmi často používají jako příklady politicky motivované fotomanipulace. Zatímco na prvním obrázku je přítel a společník Lenina Lev Davidovič Trockij (a Lev Kameněv) ještě vidět, později byl odstraněn vložením další překližky zdi, protože po Leninově smrti upadl Trockij ve Stalinovu nemilost.\n\nPřestože kvalita obou snímků je relativně špatná, jsou na nich dobře vidět jednotlivé fáze vzniku. Fotograf Grigorij Petrovič Goldštejn byl podstatně výše, než ostatní demonstranti. Lenin je umístěn na diagonále, kromě červené sovětské vlajky. \n\nDruhý snímek byl zabírán z větší výšky a komponován tak, aby horní okraj překližkové zdi byl v souladu s davem, takže Lenin pak vizuálně vyniká z davu. Proti světlejšímu pozadí kontrastuje jeho tmavé oblečení. \n\nZatímco Trockij vlevo zvyšuje množství demonstrantů a částečně z davu vyčnívá, na druhém snímku je Lenin od davu jasně oddělen a výstižněji zobrazen jako revoluční vůdce.\n\n"}
{"id": "566461", "url": "https://cs.wikipedia.org/wiki?curid=566461", "title": "Pestřenec červený", "text": "Pestřenec červený\n\nPestřenec červený (\"Pelvicachromis pulcher\") je paprskoploutvá ryba z čeledi vrubozubcovití (Cichlidae). Pochází ze sladkých vod tropické západní Afriky. Pro svou malou velikost (kolem 10 cm), pestré zbarvení a relativně nenáročný chov a odchov je to velmi oblíbená akvarijní ryba. Pestřenci červení pečlivě pečují o své potomstvo.\n"}
{"id": "566462", "url": "https://cs.wikipedia.org/wiki?curid=566462", "title": "Steven Jay Russell", "text": "Steven Jay Russell\n\nSteven Jay Russell (* 14. září 1957, Virginia Beach, stát Virginia, Spojené státy americké) je americký notorický podvodník známý svými útěky z vězení. Jeho útěky byly natolik virtuózní, že v kriminalistice dostal přezdívky „Houdini“ a „King Con – Král švindléřů“. Má IQ 163. Je homosexuál. Jeho život byl předlohou knihy a filmu.\n\nPo jeho narození ho adoptovala konzervativní rodina z Virginia Beach, manželé Brenda a Thomas Russellovi, kteří vedli jednu z velkých potravinářských společností ve státě Virginia. Oženil se, v roce 1970 se stal policistou, žil rodinným životem, měl dceru Stefanii. Snažil se najít svou pravou matku pomocí možností, které mu dávala policie, což se mu podařilo. Zjistil, že jeho matka jej nechala adoptovat, protože se rozešla s otcem a nechtěla mít dítě za svobodna. Poté se znovu dala dohromady se svým mužem a porodila ještě tři děti. V roce 1985 Russelovi zemřel adoptivní otec a on prodělal krizi. Opustil manželku i dvanáctiletou dceru, odjel do Houstonu, kde začal žít otevřeně homosexuálním životem a po třech letech se přestěhoval do Los Angeles. V této době začal s prvními podvody, přišel o zaměstnání a nakonec byl odsouzen do vězení pro nevhodné chování v parku, kde se scházeli homosexuálové, a poté za podvody.\n\nBěhem let užíval 14 různých jmen. Při útěcích se kromě jiných převleků maskoval jako soudce, lékař, policista a údržbář.\n\n\nV současné době odpykává doživotní trest, je přísně střežen, má bledou kůži a je oteklý, protože 23 hodin denně tráví na samotce a nemá téměř žádný kontakt se světem. Tvrdí, že je spokojený a že alespoň netrpí fobiemi, že bude chycen, což ho trápilo na svobodě. Je mu smutno po bývalé rodině, dcera ho někdy navštěvuje ve vězení. V říjnu 2009 poskytl rozhovor časopisu Observer.\n\n\n\nV roce 2006 byl propuštěn a žije v Arkansasu. Podílel se na realizaci filmu a zahrál si zde epizodní roli právníka, který na konci filmu Stevena obhajuje. Dne 10. dubna 2009 poskytl rozhovor časopisu \"Gay Times\" , kde uvedl:\n\n„Vše začalo v roce 1989, kdy jsem si půjčil auto na cestu z Houstonu do Atlanty, auto jsem vrátil pozdě a jednání bylo označeno za krádež. Byl jsem v zařízení pro lehké případy, ale jeden muž mi tam vyhrožoval, že mne zabije, tak jsem utekl. Za útěk jsem byl odsouzen jako absentér a 19. prosince 1994 jsem byl uvězněn v \"Harris County Jail\". O deset dní později jsem v knihovně potkal Stevena Russella a od té doby se můj život změnil. Steve mi pomohl podat knihu z poličky, potom jsme si sedli a on mi začal ukazovat \"Slovník Texaských právníků\", byl tam uveden jako advokát a jméno na jeho vězeňském oblečení souhlasilo. Neměl jsem důvod pochybovat. O pár dní později se Steve přestěhoval ke mně a žili jsme spolu v jedné cele do června 1995. Byl tu někdo, kdo zažil podobné věci jako já a kdo mne rozzářil. Byli jsme tak spojení, dával mi bezpečí, byl můj ochránce. Oba jsme byli odsouzeni na tři roky a přemístění do věznice v \"Rosharonu v Texasu\". Pokud vím, Steve byl odsouzen za pojišťovací podvod, ale od prvního dne mi lhal. Myslím, že Steve i volal právníkovi a předstíral, že je kolega a přesvědčil ho, aby mi dal také tři roky, protože nechtěl, abych se dostal z vězení dříve než on, měl strach, abych se nevrátil k svému bývalému milenci.\"\n\n\n"}
{"id": "566469", "url": "https://cs.wikipedia.org/wiki?curid=566469", "title": "Jindřišská věž", "text": "Jindřišská věž\n\nJindřišská věž je původní zvonice kostela svatého Jindřicha a svaté Kunhuty, nacházející se v prostoru mezi Jindřišskou ulicí a jihozápadním cípem Senovážného náměstí v Praze na Novém Městě. Dosahuje výšky 65,7 metrů a je tak nejvyšší volně stojící zvonicí v Praze.\n\nZvonice byla postavena v gotickém slohu v letech 1472–1476 z pískovce s dřevěnou střechou s břidlicovou krytinou. V té době patřila i s okolními pozemky k majetku řádu Křižovníků s červenou hvězdou.\nV roce 1577 obdržela věž i hodiny. Ciferník zdobí po stranách barevné znaky Starého a Nového města a zemí Koruny české.\n\nV roce 1648, v době obléhání Prahy Švédy, sloužila věž jako vojenská strážnice, přičemž byla pobořena švédskou dělostřelbou.\nK dalšímu dělostřeleckému poškození došlo v roce 1757, kdy po bitvě u Štěrbohol oblehla Prahu pruská vojska.\nV roce 1801 nevydržela její štíhlá gotická střecha nápor vichřice.\n\nV letech 1876–1879 došlo k důkladné obnově a neogotické přestavbě věže podle návrhu architekta Josefa Mockera. Po rekonstrukci dosáhla věž výšky 65,7 m a stala se nejvyšší volně stojící zvonicí v Praze.\nPo rekonstrukci v 70. letech minulého století prodělala věž zatím poslední úpravy v roce 2001, kdy došlo k vestavbě nových pater a výtahu v jejích útrobách. V 10. patře byla vybudována vyhlídka na centrum města.\n\nNejstarším zvonem na Jindřišské věži je Maria, kterou v roce 1518 ulil zvonařský mistr Bartoloměj. Zvon váží 500 kg.\nNejvětší ze zdejších zvonů je Jindřich z roku 1680 (přelitý v roce 1804), jehož úctyhodná hmotnost činí 3350 kg.\nPoslední Dominik váží 1000 kg a v roce 1850 jej přelil zvonař Bellmann.\n\nV současnosti je zvonice pronajata soukromé firmě Jindřišská věž s.r.o., která zde provozuje restauraci, vyhlídku a zvonkohru.\n\nPřímo před věží se nachází tramvajová zastávka Pražské integrované dopravy Jindřišská.\n"}
{"id": "566472", "url": "https://cs.wikipedia.org/wiki?curid=566472", "title": "Svatý Jindřich", "text": "Svatý Jindřich\n\nSvatých Jindřichů je více:\n\n"}
{"id": "566476", "url": "https://cs.wikipedia.org/wiki?curid=566476", "title": "Hareova kvóta", "text": "Hareova kvóta\n\nHareova kvóta je nejjednodušším a nejrozšířenějším typem volební kvóty, podle níž se provádí výpočet \"volebního (mandátového) čísla\", tedy určení minimální hranice množství hlasů potřebných k zisku mandátu v rámci prvního skrutinia, a to ve vícemandátových volebních obvodech. Vypracoval ji anglický matematik Thomas Hare.\n\nPočet všech platných hlasů, které byly odevzdány v konkrétním volebním obvodě je vydělen počtem mandátů náležících na tento volební obvod. \n\n\n\nHareho kvótu modifikoval německý matematik Horst Niemeyer. Tato kvóta je aplikována v Německu.\n\nPočet všech platných hlasů, které byly odevzdány jednomu politickému subjektu v konkrétním volebním obvodě je vynásoben počtem mandátů náležících na tento volební obvod. Tento výsledek je pak vydělen počtem všech odevzdaných hlasů v daném obvodě. \n\n\n"}
{"id": "566477", "url": "https://cs.wikipedia.org/wiki?curid=566477", "title": "Krisztián Pars", "text": "Krisztián Pars\n\nKrisztián Pars (* 18. února 1982, Körmend) je maďarský atlet, jehož specializací je hod kladivem.\n\nV roce 1999 získal zlatou medaili na prvním ročníku mistrovství světa do 17 let v polské Bydhošti. O dva roky později se stal v italském Grossetu juniorským mistrem Evropy. V roce 2003 vybojoval v Bydhošti titul mistra Evropy do 23 let.\n\nV roce 2004 na letních olympijských hrách v Athénách, kde skončil pátý. O rok později se umístil na mistrovství světa v Helsinkách na sedmém místě. Na evropském šampionátu v Göteborgu 2006 obsadil šesté místo a na světovém šampionátu v Ósace 2007 skončil pátý. V roce 2008 skončil na letních olympijských hrách v Pekingu výkonem 80,96 metru na čtvrtém místě. Dál poslal ve finále kladivo jen Primož Kozmus ze Slovinska, který se stal olympijským vítězem za hod dlouhý 82,02 metru. V témž roce byl druhý také na světovém atletickém finále ve Stuttgartu. Těsně pod stupni vítězů, čtvrtý skončil na mistrovství světa 2009 v Berlíně.\n\nOd roku 2009 drží výkonem 80,71 metru rekord v kladivu na ostravském mítinku Zlatá tretra.\n\n"}
{"id": "566478", "url": "https://cs.wikipedia.org/wiki?curid=566478", "title": "Butanon", "text": "Butanon\n\nButanon, též známý jako methylethylketon (MEK), je organická sloučenina (keton) s funkčním vzorcem CHC(O)CHCH. Tato bezbarvá kapalina má ostrou, sladkou vůni připomínající karamel a aceton. Vyrábí se průmyslově ve velkých objemech, stopová množství se vyskytují v přírodě.\n\nJednou z cest výroby butanonu je oxidace 2-butanolu. Butanon se vyrábí dehydrogenací 2-butanolu pomocí katalyzátoru založeném na mědi, zinku nebo bronzu:\nTouto cestou se získává zhruba 700 000 tun ročně. Mezi další metody, které byly ověřovány, avšak nikoli zavedeny do praxe, patří Wackerova oxidace 2-butenu a oxidace isobutylbenzenu (analogická cesta k průmyslovému způsobu výroby acetonu).\n\nButanon je biosyntetizován některými stromy a je obsažen v malých množstvích v některých druzích ovoce a zeleniny. Uvolňuje se také do vzduchu ze spalovacích motorů automobilů.\n\nButanon rozpouští mnoho látek a používá se proto jako rozpouštědlo v procesech, jako je výroba pryže, pryskyřic, nátěrů z acetátu celulózy a z nitrocelulózy, též pro vinylové filmy. Z tohoto důvodu nachází uplatnění při výrobě plastů, textilu, parafinového vosku a různých produktů pro domácnost, například laků, mořidel, odstraňovačů nátěrů, také jako denaturační činidlo (pro denaturaci lihu), do lepidel a jako čisticí prostředek. Používá se i jako rozpouštědlo barviv pro značkovače odstranitelné za sucha.\n\nButanon je prekurzor methylethylketonperoxidu, katalyzátoru pro některé polymerizační reakce.\n\nButanon je dráždivá látka, ovšem závažné zdravotní účinky lze u zvířat pozorovat jen při velmi vysokých úrovních. Při vdechování patří mezi tyto účinky vrozené vady.\n\nButanon je uveden jako prekurzor v Tabulce II Úmluvy OSN proti nedovolenému obchodu s omamnými a psychotropními látkami.\n\n19. prosince 2005 odstranila agentura EPA butanon ze seznamu nebezpečných vzdušných polutantů (HAP). Po technické revizi a zvážení veřejných komentářů úřad usoudil, že u potenciálních expozic butanonu emitovanému z průmyslových procesů nelze rozumně předpokládat způsobování problémů u zdraví lidí nebo bezpečnosti životního prostředí. Emise butanonu jakožto těkavé organické sloučeniny budou nadále regulovány, protože přispívají ke tvorbě troposférického (pozemního) ozónu.\n\n"}
{"id": "566479", "url": "https://cs.wikipedia.org/wiki?curid=566479", "title": "Ketóza", "text": "Ketóza\n\nJako ketóza se v biologii označuje stav organismu charakterizovaný zvýšenými hladinami ketolátek v krvi. Důvodem vzniku stavu je proces ketogeneze. Ketolátky se tvoří v játrech v situaci, kdy poklesnou zásoby glykogenu. Ketolátky acetacetát a β-hydroxybutyrát jsou organismem využívány jako zdroj energie.\n\n\n"}
{"id": "566480", "url": "https://cs.wikipedia.org/wiki?curid=566480", "title": "Dušan Milo", "text": "Dušan Milo\n\nDušan Milo (* 5. března 1973, Nitra) je bývalý slovenský hokejový obránce a trenér.\n\nPo ukončení hráčské kariéry nadále pokračoval v klubu HK Nitra. Po odchodu hlavního trenéra Antonína Stavjani převzal jeho funkci na novou sezonu 2016/17 dosavadní asistent Andrej Kmeč. Volné místo postu asistent trenéra převzal Dušan Milo. Jako asistent trenéra působil dva roky v Nitře.\n\n\n"}
{"id": "566481", "url": "https://cs.wikipedia.org/wiki?curid=566481", "title": "Ketoacidóza", "text": "Ketoacidóza\n\nKetoacidóza je typem metabolické acidózy. Je způsobena vysokými koncentracemi ketolátek, které se tvoří štěpením mastných kyselin a deaminací aminokyselin. Dvěma hlavními ketolátkami tvořenými u člověka jsou kyselina acetyloctová (acetacetát) a kyselina β-hydroxymáselná (β-hydroxybutyrát).\n\nKetoacidóza je extrémní a nekontrolovaná forma ketózy, která je normální reakcí na dlouhodobé hladovění. Při ketoacidóze tělo selhává při regulaci produkce ketolátek, což vede k závažné akumulaci ketokyselin, takže pH krve podstatně klesá. V extrémních případech může být ketoacidóza smrtelná.\n\nKetoacidóza se nejčastěji vyskytuje u neléčeného diabetu 1. typu, kdy játra štěpí tuky a bílkoviny v reakci na detekovanou potřebu dýchacího substrátu (diabetická ketoacidóza). Dlouhodobý alkoholismus může vést k alkoholické ketoacidóze. Hladovění vede ke ketóze, ale nikoli ke ketoacidóze.\n\nKetoacidóza je zjistitelná z dechu postižené osoby. Je z něj cítit aceton, přímý vedlejší produkt spontánního rozkladu acetacetátu. Často se popisuje jako ovocný pach nebo pach připomínající odstraňovač laku na nehty. Tento jev se objevuje již u ketózy, ale slaběji vzhledem k nižším koncentracím acetonu.\n\n\n"}
{"id": "566485", "url": "https://cs.wikipedia.org/wiki?curid=566485", "title": "Jindřich Kumpošt", "text": "Jindřich Kumpošt\n\nJindřich Kumpošt (12. července 1891 Brno – 14. července 1968 Brno) byl český architekt a urbanista, v letech 1920–1925 hlavní architekt města Brna.\n\nV letech 1911 a 1912 studoval na Akademii výtvarných umění v Praze. Od roku 1913 však již studoval ve Vídni na Akademii výtvarných umění, kde byl ovlivněn vídeňskou modernou Leopolda Bauera. Po návratu do Brna začal od roku 1920 pracovat jako vedoucí Regulačního a architektonického oddělení Stavebního úřadu města Brna a byl tak \"de facto\" hlavním městským architektem. Zpracovával důležité urbanistické i architektonické plány Brna, na jeho žádost přišli do městských úřadů mladí architekti jako Jan Víšek, Jaroslav Grunt, Josef Polášek nebo Bohuslav Fuchs. Úřad městského architekta opustil v roce 1925, kdy začal působit jako samostatný projektant. V letech 1945–1949 externě vyučoval regionální plánování na Vysoké škole technické, mezi lety 1945 a 1956 byl vedoucím odboru výstavby Zemského (později Krajského) národního výboru v Brně a předsedou Zemského studijního ústavu plánování v Brně.\n\nPrvní Kumpoštovy práce obsahují vlivy vídeňské moderny. V první polovině 20. let 20. století projektoval budovy ovlivněné holandskou architekturou (včetně vlastní vily), později se postupně začal přiklánět k funkcionalismu, jehož se stal významným představitelem.\n\na další\n\n"}
{"id": "566487", "url": "https://cs.wikipedia.org/wiki?curid=566487", "title": "Giovanni Battista de Rossi", "text": "Giovanni Battista de Rossi\n\nGiovanni Battista (Carlo) de Rossi (23. února 1822, Řím – 20. září 1894, Castel Gandolfo) byl italský archeolog, který se proslavil zejména výzkumem starokřesťanských katakomb.\n\nNarodil se v Římě, při svém bádání využíval výsledků archeologie a epigrafie a rovněž dokonalé znalosti topografie Říma, nemluvě o zdrojích vatikánské knihovny, kde byl zaměstnán jako katalogizátor rukopisů. Tyto dovednosti aplikoval na raně křesťanská období a stál u zrodu nové vědní oblasti - křesťanské archeologie. Mnoho cestoval, důvěrně znal všechny muzejní sbírky a fungoval jako centrum přátelské sítě profesionálů všech evropských učenců tohot oboru.\n\nV roce 1849 znovu objevil ztracené Kalixtovy katakomby podél Via Appia Antica, spou s Alexanderem Richemontem. Katakomby byly zřízeny na počátku 3. století jako hlavní křesťanský římký hřbitov, kde bylo pohřbeno devět papežů z 3. století. Publikoval ilustrace Gregoria Marianiho.\n\nV roce 1877 se stal zahraničním členem Královské nizozemské akademie věd a umění  a v roce 1882 byl zvolen členem Americké antikvariátní společnosti.\n\nV roce 1888 de Rossi zjistil, že Codex Amiatinus, nejstarší dochovaný rukopis úplné bible v latinské verzi  - Vulgate, souvisí s biblemi, o nichž se zmínil Bede. Bylo také zjištěno, že Codex Amiatinus souvisí s fragmentem bible Greenleaf uloženém v Britské knihovně. Po tisíc let se mělo za to, že  Codex Amiatinus je italského původu. Teprve de Rossi zjistil, že původní nápis byl anglický Ceolfrith.\n\nZemřel v Castel Gandolfo.\n\n\n"}
{"id": "566488", "url": "https://cs.wikipedia.org/wiki?curid=566488", "title": "Kumpoštova vila", "text": "Kumpoštova vila\n\nVlastní vila architekta Jindřicha Kumpošta byla postavena v letech 1922–1924 ve stylu ovlivněném holandskou architekturou. Nachází se v brněnském katastrálním území Stránice č. p. 15 (Masarykova čtvrť), Barvičova ulice č. o. 15.\n\nArchitekt Jindřich Kumpošt navrhl vlastní vilu v nově tvořené zástavbě Úřednické (dnes Masarykovy) čtvrti. Stalo se tak v době, kdy byl hlavním městským architektem, který měl na starosti architektonické i urbanistické projekty města Brna. Dům se nachází na jihozápadním svahu Žlutého kopce na mírně svažitém pozemku. Kumpošt vyprojektoval budovu, která je typická svým režným cihlovým zdivem a výraznou sedlovou střechou, ve stylu ovlivněném holandskou architekturou; zmiňována je amsterodamská škola Wendingen nebo architekt Michael de Klerk.\n\nRealizace stavby proběhla v letech 1922–1924. Do ulice se dům obrací jednoduchým průčelím s dvojitým vchodem do rozměrné vstupní haly. Z ní je přístupný taktéž rozměrný obývací pokoj, ve kterém se nachází jednoramenné „rodinné“ schodiště do prvního patra, schodiště do spodního podlaží s technickým zázemím domu, garáží a bytem domovníka, a dveře do kryté prosklené verandy, z níž je přístup po schodech do zahrady. Obývací pokoj je chodbou oddělen od kuchyně se spíží, vedle které se nachází hlavní dvojramenné schodiště přístupné rovněž ze vstupní haly (s kuchyní tvoří výrazný předsazený hranolový rizalit s plochou střechou). V prvním patře jsou umístěny dvě ložnice s koupelnou a WC a architektova pracovna včetně kanceláře zaměstnanců. Na střeše verandy se nachází terasa přístupná z větší ložnice. V rizalitu s hlavních schodištěm je umístěna předsíň, hostinský pokoj a pokoj pro služku. Vila je doplněna dvěma sochařskými realizacemi Václava H. Macha, se kterým Kumpošt ve 20. letech spolupracoval. Před zahradním průčelím se na dříku nachází \"Hráč na niněru\", před hlavním průčelím je umístěna socha \"Matka s dítětem\".\n\nDům zůstal v majetku rodiny, na jeho velmi dobrém zachování má zásluhu Kumpoštův stejnojmenný syn Jindřich. Vila byla 3. května 1958 zapsána na seznam kulturních památek.\n"}
{"id": "566494", "url": "https://cs.wikipedia.org/wiki?curid=566494", "title": "Kněžík srpkovitý", "text": "Kněžík srpkovitý\n\nKněžík srpkovitý (\"Thalassoma lunare\") je mořská ostnoploutvá ryba z čeledi pyskounovití (Labridae). Pochází z Indického a Tichého oceánu, od Rudého moře po Japonsko a Nový Zéland. Jedná se o protogynní hermafrodity, samice se v pozdějším věku mění v samce.\n"}
{"id": "566502", "url": "https://cs.wikipedia.org/wiki?curid=566502", "title": "Lubinka (přítok Plesné)", "text": "Lubinka (přítok Plesné)\n\nLubinka ( ) je levostranný a celkově největší přítok říčky Plesné v okrese Cheb v Karlovarském kraji. Délka toku činí 11,8 km. Plocha povodí měří 28,3 km².\n\nPramení ve Smrčinách severozápadně od Lubů nedaleko česko-německé hranice v nadmořské výšce 628 m. Pramen se nachází v přírodním parku Kamenné vrchy, přibližně po 250 metrech dospěje potok k hranici s přírodním parkem Leopoldovy Hamry. Po celé své délce toku teče převážně jižním až jihovýchodním směrem. Protéká městem Luby a obcí Nový Kostel. Ještě před Novým Kostelem přitéká do Chebské pánve. Vlévá se do Plesné zhruba 1 km jihovýchodně od Hrzína v nadmořské výšce 449 m.\n\n\nPrůměrný průtok u ústí činí 0,25 m³/s.\n"}
{"id": "566505", "url": "https://cs.wikipedia.org/wiki?curid=566505", "title": "Julius Fučík (loď)", "text": "Julius Fučík (loď)\n\nJulius Fučík (loď) byla obchodní loď zakoupená Čínou pro přepravu kusových zásilek. Původně se jmenovala \"Volta\" a byla vyrobena v roce 1949 ve Francii. Protože Čína tehdy nesměla provozovat námořní dopravu, po dohodě s ČSR byla zařazena do flotily námořních lodí Československa. Druhá z našich námořních lodí se plavila pod československou vlajkou v letech 1953 až 1965. Její posádku tvořilo 52 mužů.\n\nByla koupena již jako starší loď vytápěná mazutem, jejíž hnací jednotkou byla parní turbína z jiné, již neexistující válečné lodě. Loď byla dlouhá 129,5 m, široká 18 m, hrubá prostornost 5 081 BRT, nosnost 7 108 DWT, dokázala vyvinout rychlost 13,5 uzlu. Byla levotočivá a dost se kymácela, náklad bylo nutné v lodi důkladně ukotvit. Jako první naše loď byla vybavená anglickým radarem Kelvin&Hughes. Kabiny pro posádku byly prostorné a moderní. Byla značně poruchová, mnoho času strávila v docích na opravách.\n\nZpočátku patřila společnosti Čechofracht, po vzniku Československé námořní plavby v roce 1959 byla převedena této nové společnosti.\nNa svou první plavbu pod čs. vlajkou vyplula až začátkem roku 1954. V druhé půli padesátých let přepravila řadu živých zvířat z Indie a Vietnamu do Československa. V letech 1956–1957 byl natočen krátký barevný film o plavbě lodi Suezským průplavem. Od roku 1960 jí veleli pouze kapitáni z Číny.\n\nByla vyřazena z evidence Československé námořní plavby v roce 1965, pro kterou vykonala 63 plaveb. Loď spolu s několika dalšími převzala Čínská lidová republika v rámci vyrovnání jejích předchozích investic a přejmenovala ji na \"Fosah\".\n\n\n"}
{"id": "566511", "url": "https://cs.wikipedia.org/wiki?curid=566511", "title": "Seznam mistrů světa v orientačním běhu – long", "text": "Seznam mistrů světa v orientačním běhu – long\n\nSeznam mistrů světa v orientačním běhu na klasické trati (longu). Tento individuální závod se běhá na Mistrovství světa od roku 1966.\n\nÚplná medailová tabulka:\n\n"}
{"id": "566512", "url": "https://cs.wikipedia.org/wiki?curid=566512", "title": "Vladimír Sobotka", "text": "Vladimír Sobotka\n\nVladimír Sobotka (* 2. července 1987, Třebíč) je český profesionální hokejový centr momentálně hrající za tým Buffalo Sabres. V roce 2014 se zúčastnil svého prvního Mistrovství světa v ledním hokeji v Minsku, kde si připsal 6 bodů za dva góly a čtyři asistence.\n\nV roce 2005 byl draftován jako 106. v pořadí Bostonem Bruins. V té době hrál Sobotka ještě za pražskou Slavii. 24. listopadu 2007 si odbyl svůj debut v NHL proti New York Islanders a svůj první gól vstřelil do sítě pittsburského Tye Conklina 13. února 2008. Dne 26. června 2010 byl vyměněn do St. Louis Blues za práva na obránce Boston University Davida Warsofskyho. 6. listopadu 2010 si zapsal svůj první gól za Blues, když se trefil proti svému bývalému klubu Bostonu Bruins a překonal tak finského brankáře Tuukka Raska. Do konce sezóny si pak připsal 29 bodů v 65 zápasech. 15. června 2011 podepsal s vedením St. Louis novou smlouvu na tři roky, která mu zajistí celkový příjem 3,9 miliónu dolarů. Dne 9. března 2013 vstřelil svůj premiérový hattrick v NHL proti týmu San Jose Sharks a výrazně se tak zasloužil o výhru svého mužstva 4:3 po prodloužení. Dne 31. ledna 2014 si v utkání na ledě Caroliny Hurricanes poranil koleno a byl mimo hru téměř šest týdnů. Sobotka, který měl na olympiádě v Soči debutovat v národním mužstvu, tak přišel o svůj dosavadní vrchol kariéry.\n\nS partnerkou Nicole Novotnou má dceru Sofii Isabelu.\n\nStatistiky reprezentace:\n\n"}
{"id": "566516", "url": "https://cs.wikipedia.org/wiki?curid=566516", "title": "Seznam mistryň světa v orientačním běhu – long", "text": "Seznam mistryň světa v orientačním běhu – long\n\nSeznam mistryň světa v orientačním běhu na klasické trati (longu). Tento individuální závod se běhá na Mistrovství světa od roku 1966.\n\nÚplná medailová tabulka:\n\n"}
{"id": "566521", "url": "https://cs.wikipedia.org/wiki?curid=566521", "title": "Grover Underwood", "text": "Grover Underwood\n\nGrover Underwood je fiktivní postavou americké série Percy Jackson od Ricka Riordana. Je mu 13 lidských let a je nejlepším Percyho kamarádem. On vypátral Percyho a přiměl Cheiróna aby mu věnoval pozornost. Je to Satyr a má málo hliníku, proto jí plechovky od Coly.\n\nGrover obdivuje bohyni Artemis, protože si myslí, že je taková přírodní. Jeho celoživotní sen je najít Pana, boha přírody. Rozumí řeči zvířat a sám jí mluví.\n\nGrover a Percy spolu chodili na akademii Yancy, kde Grover Percyho našel a odhalil, že je polobůh. Od té doby polu podnikali všelijaké výpravy a zažívali dobrodružství. Grover a Percy jsou spolu spojeni tzv. vcítěním, takže spolu mohou komunikovat, i když si nejsou nablízku.\n\nPercy byl Groverova druhá šance. Poprvé měl do Tábora Polokrevných dostat Annabeth, Luka a Thalii, ale to se mu nepodařilo, protože Thalia umírala a její otec ji proměnil na strom, který chrání hranice Tábora Polokrevných.\nSpolu s Annabeth a Thálií spolu zažili i pár výprav, samozřejmě i s Percym.\n\n\n\"webové\":\n\n"}
{"id": "566525", "url": "https://cs.wikipedia.org/wiki?curid=566525", "title": "W.A.S.P.", "text": "W.A.S.P.\n\nW.A.S.P. je americká heavymetalová skupina, která byla založena v Los Angeles v Kalifornii v roce 1982. Zakládajícími členy byli Blackie Lawless, Rik Fox, Randy Piper a Tony Richards. Skupina se proslavila svým rockovým image, texty a živými koncerty. Ve světě se prodalo 12 miliónů jejich alb.\n\nNedlouho po založení skupina měnila svou sestavu. Rik Fox opustil skupinu a připojil se k zpěvákovi Ronu Keelovi a kytaristovi Yngwiemu Malmsteenovi ve skupině Steeler na jeho místo přišel Don Costa, který ve skupině byl jen krátce a jeho pozici převzal Blackie Lawless. Současně přichází kytarista Chris Holmes.\n\nV říjnu 2007 skupina zahájila turné Crimson Idol Tour. Při koncertě v řecké Soluni v Principal Club divadle 26. října 2007 oznámili, že toto turné bude pro skupinu poslední, alespoň na nějakou dobu. Nicméně, skupina později potvrdila některé evropské festivalové vystoupení. Což se potvrdilo. V říjnu 2009 vydávají album s názvem Babylon. Jediným původním členem ve skupině zůstal Blackie Lawless.\n\n\n\n\n\n\n"}
{"id": "566527", "url": "https://cs.wikipedia.org/wiki?curid=566527", "title": "OWASP", "text": "OWASP\n\nOWASP (Open Web Application Security Project) je projekt a komunita zabývající se bezpečností webových aplikací zahrnujíce v to rozměry lidské, procesní a technologické.\n\nOWASP zahájili dne 9. září 2001 Mark Curphey a Dennis Groves.\n\nOWASP Foundation jako organizace v USA byla založena roku 2004 s cílem podporovat infrastrukturu OWASP a projektů. OWASP je především o sdílení znalostí v oblasti bezpečnosti webových aplikací. OWASP má pouze 3 zaměstnance a funguje s velmi nízkými náklady, které jsou hrazeny z konferenčních poplatků, firemního sponzorství, bannerové reklamy, popř. v rámci některých projektů využívá různé granty.\n\nOWASP - Czech Republic je česká komunita hlásící se k OWASP, mezi jejíž hlavní cíle patří osvěta v oblasti bezpečnosti webových aplikací.\n\nMezi nejúspěšnější dokumenty (projekty) OWASP patří OWASP Guide a široce přijímaný dokument OWASP Top 10. K nejvíce využívaným OWASP nástrojům se řadí WebGoat (výcvikové prostředí), pro penetrační testování určené proxy WebScarab a další, např. .NET nástroje. Součástí OWASP je přibližně sto lokálních poboček a několik tisíc účastníků v projektu \"mailing list\" (e-mailová konference). OWASP organizuje sérii konferencí AppSec. OWASP se podílí také na rozvoji norem - v prosinci vydal první standard OWASP Application Security Verification Standard (ASVS). Úkolem OWASP ASVS je normalizace rozsahu pokrytí a úrovně \"přísnosti\" na zabezpečení v rovině ověřování. Cílem je vytvořit soubor volně šiřitelných standardů, které by byly \"na míru šité\" konkrétní technologii.\n\nOWASP projekty jsou obecně rozděleny do dvou hlavních kategorií - vývojářské projekty a dokumentační projekty.\n\n\n\nCíl projektu: OWASP Top Ten je dokumentem, který poskytuje povědomí o zabezpečení webových aplikací. OWASP Top Ten představuje konsensus mnoha odborníků o nejkritičtějších bezpečnostních chybách webových aplikací.\n\nLicence: Creative Commons Attribution Share Alike 3,0\n\nVedoucí projektu: Dave Wichers\n\nDalší hlavní přispěvatelé projektu: Jeff Williams, Andrew van der Stock\n\nRoku 2017 byla určena následující nejzávažnější rizika webových aplikací:\n\n\nRoku 2013 byla určena následující nejzávažnější rizika webových aplikací:\n\n\nRoku 2010 byla určena následující nejzávažnější rizika webových aplikací:\n\n\nRoku 2007 byla určena následující nejzávažnější rizika webových aplikací:\n\n\nRoku 2004 byla určena následující nejzávažnější rizika webových aplikací:\n\n\nNebyl vydán seznam. Projekt byl zahájen.\n\n"}
{"id": "566529", "url": "https://cs.wikipedia.org/wiki?curid=566529", "title": "Seznam mistrů světa v orientačním běhu – middle", "text": "Seznam mistrů světa v orientačním běhu – middle\n\nSeznam mistrů světa v orientačním běhu na střední trati (middlu). Tento individuální závod se běhá na Mistrovství světa od roku 2003. Kategorii předcházel závod na zkrácené trati (Short), který se běhal v rozmezí let 1991 – 2001.\n\nÚplná medailová tabulka:\n\n"}
{"id": "566530", "url": "https://cs.wikipedia.org/wiki?curid=566530", "title": "Granma (jachta)", "text": "Granma (jachta)\n\nGranma (slangově z anglického \"grandmother\" – babička) je motorová jachta, s níž se 2. prosince 1956 skupina 82 Kubánců vedených Fidelem Castrem, Raúlem Castrem, Camilem Cienfuegosem a Che Guevarou tajně vylodila na území jihovýchodní Kuby s cílem připravit povstání.\n\nPozději po ní byl pojmenován i deník tamní komunistické strany (obdoba Rudého práva v ČSSR).\n\nJachta byla postavena v roce 1943, její délka byla 19,2 m, šířka 4,6 m. Poháněna byla dvěma dieselovými motory General Electric.\n"}
{"id": "566531", "url": "https://cs.wikipedia.org/wiki?curid=566531", "title": "Seznam mistryň světa v orientačním běhu – middle", "text": "Seznam mistryň světa v orientačním běhu – middle\n\nSeznam mistryň světa v orientačním běhu na střední trati (middlu). Tento individuální závod se běhá na Mistrovství světa od roku 2003. Této kategorii předcházel závod na zkrácené trati (Short), který se běhal v rozmezí let 1991 - 2001.\n\nÚplná medailová tabulka:\n\n"}
{"id": "566536", "url": "https://cs.wikipedia.org/wiki?curid=566536", "title": "1. basketbalová liga žen 1993", "text": "1. basketbalová liga žen 1993\n\n1. basketbalová liga žen 1993 byla 1. sezóna samostatné české ligové soutěže. Navázala bezprostředně na federální soutěž, která byla z rozhodnutí Mezinárodní basketbalové federace (FIBA) předčasně ukončena po základní části. Poté začala 23. ledna 1993 základní částí a skončila 27. března 1993 rozhodujícími zápasy o medaile.\n\nV sezóně 1993 hrálo v 1. Basketbalové lize žen následujících šest klubů:\n\n1. Basketbalová liga žen byla otevřená soutěž.\n\nSezóna se skládala ze dvou částí:\nPro následující sezónu do soutěže postoupila čtyři družstva z 1. České národní ligy.\n"}
{"id": "566542", "url": "https://cs.wikipedia.org/wiki?curid=566542", "title": "Duchovní svaté přijímání", "text": "Duchovní svaté přijímání\n\nDuchovní přijímání je náboženský úkon rozšířený mezi katolickými křesťany, který spočívá v duchovním vyjádření touhy po přijetí Krista v Nejsvětější svátosti a spojení se s ním v duchovní jednotě. Jako takové je námětem mnoha modliteb a doporučení mnohých světců.\n\nTridentský koncil praví, že duchovně přijímají „všichni ti, kdo mají touhu těšit se z nebeského Chleba a chovají v sobě živou víru, jež je činná skrze blíženeckou lásku.“ Svatý Tomáš Akvinský jej popisuje jako „vřelou touhu po přijetí Ježíše v Nejsvětější svátosti a jeho láskyplné objetí poté, co jsme ho přijali“.\n\nPodle sv. Tomáše Akvinského či sv. Alfonse z Liguori působí duchovní svaté přijímání stejné účinky jako přijímání skutečné s ohledem na dispozici, s kterou jej daný člověk vykonává, s větším či menším účinkem podle jeho touhy a lásky.\n\nV římskokatolické církvi má duchovní svaté přijímání velmi dlouhou tradici sahající až do raného křesťanského středověku. Bylo hojně doporučováno mnoha světci a učiteli duchovního života, např. sv. Janem Vianneyem, sv. Terezií z Ávily nebo sv. Josemaríou Escrivou. K duchovnímu svatému přijímání existují také mnohé modlitby, své vlastní texty vytvořili například sv. Alfons Maria z Liguori (jeho verze je patrně nejrozšířenější), kardinál Rafael Merry del Val. O duchovní svaté přijímání, chápané jako „stálou touhu duše po eucharistii“, se taktéž zasazoval sv. papež Jan Pavel II. v encyklice \"Ecclesia de Eucharistia\".\n\nDuchovní svaté přijímání je učiteli duchovního života kromě jiného doporučováno v situacích, kdy člověk z nějakého důvodu eucharistii svátostně přijmout nemůže (není např. zrovna přítomen na mši svaté), popř. ji přijmout ve mši nesmí (např. je ve stavu těžkého hříchu nebo nedodržel eucharistický půst). Ve stavu těžkého hříchu se doporučuje i před duchovním přijímáním vzbudit dokonalou lítost, svátostná zpověď ale nutná není. Taktéž je duchovní přijímání užíváno jako samotná příprava na svátostné svaté přijímání ve mši. Výhodou duchovního přijímání je taktéž to, že jej věřící, na rozdíl od svátostného přijímání, smí vykonat kolikrát za den chce.\n\nV některých kostelích, např. v kostele svatého Mořice v Olomouci, jsou v kostelních lavicích umístěny tabulky s textem této modlitby, při rozhlasových přenosech mší, např. na rádiu Proglas, slova modlitby recituje moderátor „do éteru“ v okamžicích, kdy věřící přistupují k přijímání.\n\nPodle odpustkového řádu katolické církve získává částečný odpustek ten, „kdo v sobě probudí duchovní přijímání (víru, lásku a touhu po přijímání), jakoukoli formou zbožnosti“. (Před 2. vatikánským koncilem odpustky 60 dní při užití formule sv. Alfonse, dnes se dělení částečných odpustků na dny nepoužívá.)\n\n\n"}
{"id": "566543", "url": "https://cs.wikipedia.org/wiki?curid=566543", "title": "Canne de combat", "text": "Canne de combat\n\nCanne de combat je francouzské bojové umění. Původně bylo zaměřené na boj s vycházkovou holí. Dnes se jako zbraň používá buď 95 centimetrů dlouhá kaštanová tyč – canne nebo 140 centimetrů dlouhá hůl – bâton. Příbuzným sportem je savate.\n\nToto bojové umění bylo ve Francii praktikováno již od středověku. Zájem o něj výrazně klesl po první světové válce, ale od osmdesátých let 20. století začíná být tento sport znovu objevován a zvyšuje se počet jeho příznivců. Roku 1980 se konalo první mistrovství Francie a v roce 2004 v Réunionu proběhlo první mistrovství světa.\n\nCanne de combat bylo předvedeno na olympijských hrách v Paříži roku 1900 a poté na olympijských hrách v roce 1924, které opět hostila Paříž. Do programu olympijských her nebyl zařazeno z důvodu jeho nebezpečnosti a malé hodnoty pro sport jako takový.\n"}
{"id": "566544", "url": "https://cs.wikipedia.org/wiki?curid=566544", "title": "Jason Statham", "text": "Jason Statham\n\nJason Statham (* 26. červenec 1967 Shirebrook, Derbyshire, Spojené království) je britský herec, bývalý závodník ve skocích do vody a model proslavený filmy: \"Sbal prachy a vypadni\", \"Kurýr\", \"Crank\", \"Zastav a nepřežiješ\" a \"Loupež po Italsku\". Též namluvil protagonistu FPS hry Sniper X With Jason Statham.\n\n10. ledna 2016 oznámil po šestiletém vztahu zasnoubení s modelkou a herečkou Rosie Huntington-Whiteley (*1987). V únoru 2017 pár oznámil, že čekají potomka a 24. června se narodil syn Jack Oscar.\n\n\n"}
{"id": "566551", "url": "https://cs.wikipedia.org/wiki?curid=566551", "title": "Monika MacDonagh-Pajerová", "text": "Monika MacDonagh-Pajerová\n\nMonika MacDonagh-Pajerová (* 8. ledna 1966) je česká aktivistka, vysokoškolská pedagožka pražského centra New York University, bývalá diplomatka a studentská vůdkyně sametové revoluce z roku 1989. Je předsedkyní občanského sdružení Ano pro Evropu, autorkou a moderátorkou pořadu Evropský manuál v České televizi.\n\nV listopadu 1989 spolupracovala jako reprezentantka organizace STIS (Studentského tiskového a informačního střediska) na FF UK s městským výborem SSM v Praze na přípravě demonstrace na Albertově. Dne 21. listopadu byla jmenována do Koordinačního stávkového výboru studentů vysokých škol a vystupovala jako jeho tisková mluvčí. Od roku 1990 pracovala na ministerstvu zahraničních věcí a působila jako kulturní atašé na českém velvyslanectví v Paříži.\n\nJejí otec je fotograf Ota Pajer (bratr fotografa Alana Pajera), mladší sestra je politička Liberálně ekologické strany Kateřina Bursíková Jacques a dědeček byl kameraman Jan Roth. Její matka Olga Sozanská byla dlouholetou předsedkyní Národního dobrovolnického centra Hestia. Současným manželem její matky je sochař a malíř Jiří Sozanský.\n\nJe vdaná za Ira Petra MacDonagha, spolu mají syna Tomáše. Z předchozího vztahu s Jiřím Smetanou má dceru Emmu Smetanu.\n\nRigorózní zkouška v oborech filozofie, angličtina a skandinávská studia (Filozofická fakulta Univerzity Karlovy, 1991). Z cizích jazyků ovládá angličtinu, francouzštinu, němčinu, švédštinu a ruštinu.\n\n"}
{"id": "566554", "url": "https://cs.wikipedia.org/wiki?curid=566554", "title": "Sankt Andrä-Wördern", "text": "Sankt Andrä-Wördern\n\nSt. Andrä-Wördern je městys v okrese Tulln v Dolních Rakousích.\n\nSankt Andrä-Wördern v jihovýchodním okraji Tullnerfeldu ve výběžku Vídeňského lesu v Dolních Rakousích. Plocha městyse je 39,37 kilometrů čtverečních, 56,08% je zalesněno. Část území městyse je chráněno v přírodním parku Eichenhain.\n\nMěstys sestává z katastrálních území:\n\nHrad Greifenstein byl do roku 1803 v držení biskupství pasovského. V letech 1851 až 1958 Johann Haselgruber (1919-1967) přivedl do obce průmysl, zejména ocelárnu.\n\nStarostou městyse je Alfred Stachelberger, vedoucí kanceláře Peter Ohnewas.\n\n29 křesel v zastupitelstvu obce je po volbách konaných 14. března 2010 rozděleno podle získaných mandátů:\nOd 14. září 1990 je partnerským městem Greifenstein v Hessensku, Německo.\n\n\n\nNezemědělských pracovišť bylo v roce 2001 293 a zemědělských a lesnických pracovišť bylo v roce 1999 51. Při sčítání lidu v roce 2001 byl počet výdělečně činných obyvatel v obci 2985, tj. 47,91%.\n\nV severní části katastrálního území \"Greifenstein\" se nachází „Rakouská dunajská elektrárna“.\n\n"}
{"id": "566557", "url": "https://cs.wikipedia.org/wiki?curid=566557", "title": "Achatzův mlýn", "text": "Achatzův mlýn\n\nAchatzův mlýn je zaniklá osada, která se nacházela ve správním území obce Volary v okrese Prachatice.\n\nPrvní zmínka o usedlosti pochází z roku 1616, kdy je jako majitel zmiňován jakýsi horní mlynář Ambros. Tomu mlýn pravděpodobně patřil až do roku 1654, kdy se jako nový majitel poprvé objevuje Georg Schober. Rod Achatzů, podle kterých byl mlýn pojmenován, původně sídlil ve Zbytinách a pocházel od Berchtesgadenu. Podle historických záznamů měl mlýn za jejich vlastnictví číslo popisné 16. Ještě, než se stali majiteli Achatzové, patřil mlýn jisté Kunigundě Schoberové, od které mlýn zakoupili ve Volarech. Bratři Peter a Johann Achatzové poté mlýn přepsali na svého příbuzného, Veita Achatze. Do poloviny 18. století je pak zmiňováno ještě několik majitelů s příjmením Achatz. \n\nMlýn byl pravděpodobně dřevěný, v roce 1733 poté přestavěn. Na čelní straně mlýna byl vytesán rok 1733. Poslední zmínka o mlýnu se vztahuje k 70. letům 20. století, kdy byla stavba zdemolována. \n\n"}
{"id": "566561", "url": "https://cs.wikipedia.org/wiki?curid=566561", "title": "Brad Marchand", "text": "Brad Marchand\n\nBradley Kevin Marchand je kanadský profesionální hokejový pravý křídelník momentálně hrající za tým Boston Bruins v NHL. Boston Bruins si ho vybrali jako číslo 71 na draftu v roce 2006. 21. října 2009 si zahrál svůj první zápas v NHL, za Bruins proti Nashville Predators. Marchand reprezentoval Kanadu na Mistrovství světa juniorů v letech 2007 a 2008.\n\n"}
{"id": "566562", "url": "https://cs.wikipedia.org/wiki?curid=566562", "title": "Adámky", "text": "Adámky\n\nAdámky je zaniklá osada, která se nacházela 4 km jižně od obce Loučovice v okrese Český Krumlov, v nadmořské výšce 910 až 940 m (na rozvodí řek Dunaj a Vltava). Jako správní obec byly uváděny Krásná Pole (Schönfelden).\n\nPrvní zmínka o osadě je uváděna k roku 1530, a to přesně v urbáři kláštera ve Vyšším Brodě. Německý název obce zněl \"Abdank\" a nikdy nebyl jasný význam tohoto názvu, pravděpodobně šlo o zkrácený překlad „poděkování Bohu po zdařilém díle“. Český název Adámky byl pak zákonně schválen v roce 1923. Velikost osady byla vesměs neměnná, v 17. století je uváděno 5 domů, stejně tak o dvě století později, před druhou světovou válkou je uváděno šest domů a 35 obyvatel, všichni německé národnosti. Do roku 1946 bylo na dvě etapy vysídleno celkem 63 lidí a správní komise pro osidlování usnesla, že se osada již obydlovat nebude. Tzv. destrukční skupinou ministerstva vnitra pak byla osada zdemolována rokem 1959.\n\nPoblíž (do 2 km západně) se nacházela zaniklá obec Kapličky.\n\n"}
{"id": "566566", "url": "https://cs.wikipedia.org/wiki?curid=566566", "title": "Adamov (Staré Město)", "text": "Adamov (Staré Město)\n\nAdamov () je zaniklá osada, která se nacházela v okrese Šumperk. Jako správní obec bylo uváděno Velké Vrbno.\n\nV roce 1686 zřídila vrchnost v údolí východně od Velkého Vrbna železnou huť s hamrem. Při ní byla o dva roky později založena knížetem Adamem z Lichtenštejna osada Adamov, německy – Adamovo údolí. Adamovská jednotřídka započala s vyučováním již v roce 1818. V obci byl kostelík a pověstmi opředený lesní mlýn.\n\nOd roku 1869 do roku 1930 šlo o osadu, která spadala pod obec Velké Vrbno. Kolem roku 1834 bylo v osadě 22 domů se 151 obyvateli, o 70 let později pak 147 obyvatel žilo ve 26 domech. V roce 1950 již byla osada součástí Starého Města. V tu dobu už v ní žili pouze tři obyvatelé v pěti domech. Později osada zanikla, dodnes jsou na místě k vidění zbytky budov.\n\nV roce 1957 byla přemístěna ze zaniklé osady dřevěná zvonička do areálu protialkoholní léčebny v Horních Holčovicích. Zvonice byla zapsána do seznamu kulturních památek před rokem 1988.\n\n"}
{"id": "566569", "url": "https://cs.wikipedia.org/wiki?curid=566569", "title": "Zploštění", "text": "Zploštění\n\nZploštění je odchylka rotačního elipsoidu od kulového tvaru zmenšením poloměru ve směru osy rotace vzhledem k poloměru v rovině rovníku.\n\nMatematicky lze zploštění vyjádřit vztahem:\n\nkde \"a\" je poloměr v rovníkové rovině a \"b\" je polární poloměr.\n\nZploštění planet nebo jiných vesmírných těles je důsledkem jejich rotace. Míra zploštění vesmírného tělesa závisí na vztahu přitažlivosti tělesa a odstředivé síly. Zploštění je ovlivněno velikostí a hustotou tělesa, jeho elasticitou a rychlostí jeho rotace.\n"}
{"id": "566570", "url": "https://cs.wikipedia.org/wiki?curid=566570", "title": "Seznam mistrů světa v orientačním běhu – sprint", "text": "Seznam mistrů světa v orientačním běhu – sprint\n\nSeznam mistrů světa v orientačním běhu ve sprintu. Tato krátká sprinterská disciplína se běhá na Mistrovství světa od roku 2001. Tento typ závodu je testem závodníkovy mapové techniky ve vysokém běžeckém tempu, trať tak klade vysoké nároky na rychlou volbu postupu a jeho realizaci. Tratě bývají poměrně krátké, 2–4 km s vítěznými časy 12-15 minut. Podoba závodů ve sprintu je různá, mohou se odehrávat v městské zástavbě nebo v zalesněných terénech či parcích.\n\nÚplná medailová tabulka (do roku 2017):\n\n"}
{"id": "566577", "url": "https://cs.wikipedia.org/wiki?curid=566577", "title": "Vratislavové z Mitrovic", "text": "Vratislavové z Mitrovic\n\nVratislavové z Mitrovic (starým pravopisem Wratislavové z Mitrowicz) jsou starý český šlechtický rod. Připomínají se od 14. století, podle Mitrovic se označují od roku 1448. Získávali statky v různých částech Čech, ale dlouho patřili k nižší šlechtě a působili ve službách významných rodů (páni z Hradce). V roce 1607 byli přijati do panského stavu, do širšího povědomí vstoupil Václav Vratislav z Mitrovic (1576–1635), autor deníku \"Příhody Václava Vratislava, svobodného pána z Mitrovic\" ze své cesty do Turecka. V osobě Viléma Vratislava (1576–1637), velkopřevora Maltézského řádu, získali Vratislavové poprvé hraběcí titul (1620). Během 17. a 18. století se rod Vratislavů rozdělil do řady větví, řada členů dosáhla vysokého postavení v zemské správě Českého království, v roce 1701 byl hraběcí titul potvrzen pro několik Vratislavů, nejvýznamnějším z nich byl v té době císařský diplomat a pozdější český nejvyšší kancléř Jan Václav Vratislav z Mitrovic (1670–1712), který byl mimo jiné též velkopřevorem Maltézského řádu (tuto funkci v Čechách zastávali v 17. a 18. století celkem čtyři Vratislavové). Jan Adam Vratislav (1677–1733) se stal pražským arcibiskupem, jeho bratr Jan Josef Vratislav (1694–1753) byl dlouholetým biskupem v Hradci Králové (1733–1753). Řada dalších členů rodu dosáhla vysokých hodností v armádě. Od 18. století do zániku habsburské monarchie náležel Vratislavům dědičně čestný titul nejvyššího kuchmistra\n\nVratislavové nikdy nepatřili k nejbohatší šlechtě, ale od 15. století krátkodobě i v delším období vlastnili řadu menších statků v různých částech Čech. V 17. a 18. století nechali postavit několik barokních zámků (Mirošov, Jince, Lnáře), díky dědictví po jiných rodech získali také některá velká panství (Kost). Do 20. století sídlili ve dvou liniích na jihočeských zámcích Koloděje nad Lužnicí a Dírná. Zámek v Dírné patří rodině dodnes.\n\nNepodložená legenda praví, že rod má svůj původ v nemanželském potomstvu Přemyslovců, u nichž bylo křestní jméno Vratislav často užívané. Odkazuje na to i rodový erb, který odporuje heraldickým zásadám. V heraldice platí, že na štítě se má barva střídat s kovem, zatímco Vratislavové užívají černo-červeně polcený štít. Černá barva je údajně zčernalé stříbro a původní stříbrno-červený znak by tak byl v barvách Přemyslovců. Prokazatelně se rod Vratislavů připomíná od poloviny 14. století a Vratislav z Mitrovic (†1487) získal v roce 1448 tvrz Mitrovice na Sedlčansku. Později se stal purkrabím Pražského hradu a byl pohřben v katedrále sv. Víta. Jeho syn Jan (†1520) byl nejvyšším lovčím a v další generaci se rod rozdělil na tři větve, újezdskou, mníšeckou a skřipelskou. V 16. století sice Vratislavové získávali další drobné statky v jižních a západních Čechách, nadále ale působili ve službách vyšší šlechty, například u pánů z Hradce.\n\nÚjezdská větev vymřela v polovině 17. století, většího významu dosáhla mníšecká větev, jíž patřil Mníšek pod Brdy (1487–1655). Z této větve vynikl Vilém (1579–1637), který byl se svými bratry v roce 1607 přijat do panského stavu, byl nejvyšším maršálkem a velkopřevorem Maltézského řádu a nakonec obdržel titul hrabat (1630). Obohatil se na pobělohorských konfiskacích a jeho majetek zdědil bratr Zdeněk (1581–1641), který byl na hraběte povýšen v roce 1637. V generaci jeho synovců došlo k prodeji Mníšku (1655) a tato rodová větev vymřela Václavem Eusebiem v roce 1667.\n\nSkřipelskou větev založil Václav (†1554), který měl osm synů a pět z nich založilo další rodové odnože. Všeradskou linii představoval Václav (1588–1651), který se původně zúčastnil stavovského povstání, ale nakonec se přidal k Habsburkům, byl povýšen na svobodného pána (1623) a byl hejtmanem Starého Města pražského. Z liteňské linie vynikl až v jejím závěru Jiří Bernard (1663–1719), císařský tajný rada, komoří a královský místodržící, který byl se svými vzdálenými bratranci v roce 1701 povýšen do hraběcího stavu. Z potomstva Štěpána Vratislava (†1601), hejtmana ve službách Adama z Hradce, vynikl Aleš Ferdinand (†1669), který vykonával řadu zemských úřadů, nakonec byl prezidentem české komory (1656–1667) a již v roce 1629 byl povýšen do stavu svobodných pánů. Jeho majetkem byly Lnáře, z nichž nákupy okolních statků vytvořil velké panství a také zde zahájil stavbu barokního zámku. Neměl mužské potomstvo a dcery většinu majetku po jeho smrti rozprodaly.\n\nProtivínská větev měla významného představitele v osobě Kryštofa (1584–1645), který byl přesvědčeným katolíkem, za stavovského povstání mu byl zakázán výkon úřadů a bylo mu uděleno domácí vězení. Naopak po Bílé hoře se stal královským místodržícím a nejvyšším písařem (1624–1640). Obohatil se také na pobělohorských konfiskacích (Lojovice, Dírná), přičemž Dírná se stala jedním z pilířů rodového majetku až do 20. století. Jeho dědicem byl synovec Jiří (1601–1660), který byl hejtmanem prácheňského kraje a se svými bratry byl v roce 1651 povýšen do hraběcího stavu. Tři z jeho bratrů byli duchovními, z nich Adam Vilém (1603–1666) proslul jako velitel loďstva Maltézského řádu proti Turkům, v letech 1662–1666 byl velkopřevorem řádu v Čechách a tuto hodnost po něm převzal mladší bratr František Šebestián (1614–1684). Pokračovatelem protivínské větve byl Václav (1606–1660), který ke zděděné Dírné přikoupil Jince. Jeho syn Kryštof František (1641–1689) díky spříznění s Valdštejny dosáhl postu prezidenta české komory, byl též královským místodržícím a tajným radou. Rodové dědictví rozšířil nákupem Dobřejovic.\n\nV generaci Kryštofova potomstva pocházela z protivínské větve nejvýznamnější osobnost rodu, Jan Václav (1670–1712), který svou kariéru zahájil v zemských úřadech, poté se v rámci války o španělské dědictví uplatňoval jako diplomat v Anglii, Holandsku, Uhrách nebo ve Švédsku. Díky přátelství s Evženem Savojským posiloval svůj vliv také u dvora, stal se státním a konferenčním ministrem a nakonec nejvyšším kancléřem (1711–1712). Spolu s několika dalšími příbuznými byl v roce 1701 povýšen do říšského hraběcího stavu. Zemřel bez potomstva, stejně tak i jeho mladší bratr František Karel (1687–1716) a o dědictví (Dírná, Zálší, Jince) se přihlásilo několik vzdálených příbuzných z rodu Vratislavů. Po finančním vyrovnání nakonec majetek převzal Václav Ignác (1646–1727) ze Štěpánovy větve.\n\nOdnož skřipelské větve, označovaná jako starší, pochází od Šebestiána (1533–1586), který sídlil na Osovci. Jeho potomci byli v roce 1657 povýšeni do panského stavu a drželi například Mirošov, kde Jan Antonín (1685–1732) zahájil stavbu honosného zámku, kvůli dluhům ale musel panství nakonec prodat za 226 000 zlatých. Mezitím zdědil Lochovice, kde se pak usadil. Jeho dědic Vincenc Ignác (1724-1794) byl krajským komisařem v Táboře a viceprezidentem apelačního soudu v Haliči. Prodal Lochovice, poté krátce vlastnil Liteň a nakonec v soudním sporu se vzdálenými příbuznými získal fideikomis Dírná, Jince, Zálší. Syn František Adam (1759–1823) kvůli dluhům prodal Jince (1812), jeho dědicové v několika dalších generacích umírali předčasně. Eugen (1855–1897) byl poslancem českého zemského sněmu a v době nezletilosti mu poručnická správa koupila velkostatek Krnsko. Posledním majitelem Dírné před znárodněním v roce 1948 byl Osvald (1883–1966), který byl v září 1939 signatářem Národnostního prohlášení české šlechty – spolu se svým strýcem Maximilianem Janem Josefem (1857–1940, nejstarší ze signatářů) a synem Maximilianem Oswaldem (1917–2002, tomu byl majetek po roce 1989 vrácen).\n\nZakladateli byli Štěpán Vratislav z Mitrovic a na Dráchově († 1601) a jeho žena Kateřina z Běšin († 1615). Štěpánova větev dosáhla v pobělohorském období největšího rozšíření a v 17. století se rozdělila na další tři větve. Ze Štěpánových synů byl významnou osobností nejstarší Václav (1576–1635), který byl v mládí jako člen diplomatické mise uvězněn v Turecku. O svých zážitcích sepsal po návratu cestopis, který patří ke klenotům české renesanční literatury. Po Bílé hoře se Václav stal císařským radou, královským místodržícím, koupil statky z pobělohorských konfiskací (Nový Knín, Zduchovice) a v roce 1629 byl povýšen do stavu svobodných pánů. Z jeho potomstva vynikl Jan Adam (1677–1733), který byl biskupem v Hradci Králové (1711–1721), v Litoměřicích (1721–1733) a nakonec pražským arcibiskupem (1733), krátce poté ale zemřel. Jako královéhradecký biskup angažoval pro své stavební aktivity významného architekta J. B. Santiniho Na postu královéhradeckého biskupa jej následoval mladší bratr Jan Josef (1680–1753). Jejich strýc Václav Ignác (1646–1727) uplatnil nárok na majetek protivínské větve a po roce 1716 převzal fideikomisy Dírná, Zálší a Jince. Zámky v Zálší a Jincích pak přestavoval jeho syn František Karel (1679–1750), který patřil také k významným osobnostem rodu v mezinárodním měřítku, byl dlouholetým vyslancem u říšského sněmu v Řezně, v Polsku a v Rusku. Dědicem se stal jeho synovec František de Paula (1732–1788), který byl c.k. tajným radou a komořím, mimo jiné proslul jako mecenáš divadla. Po jeho bezdětné smrti vznikl o dědictví spor, který nakonec vyhrál Vincenc Ignác Vratislav (1724-1794) ze Šebestiánovy větve.\nPetr (1612–1680), mladší Václavův syn, zdědil Starý Knín, jeho syn František Ignác (1658–1719), byl jedním z Vratislavů povýšených v roce 1701 do hraběcího stavu. Byl královským místodržícím a zemským sudím a sňatkem s Marií Viktorií ze Schönfeldu obohatil rodový majetek o panství Krásný Les, kde si nechal postavit zámek. Jeho synové Jan Josef (1691–1742) a František Karel (1695–1759) získali v roce 1741 právo spojit jméno a erb Vratislavů a Schönfeldů (\"Vratislav–Schönfeld\"). Jan Josef nechal postavit zámek v Mitrovicích, jeho vnuk František Josef (1775–1849) zdědil po hrabatech z Vrtby panství Votice, Vrchotovy Janovice a Chotýšany. Usadil se na votickém zámku, ale prováděl i stavební úpravy ve Vrchotových Janovicích. Na jeho panstvích na Sedlčansku vypukla vzpoura poddaných a poté se rodina Vratislavů přestěhovala do Chotýšan. Pseudogotická úprava zámku ve Vrchotových Janovicích vznikla za jeho syna Františka Josefa (1808–1879), který ale následně pro zadlužení musel prodat Votice a Chotýšany (1872). Zemřel bez potomstva a z jeho pozůstalosti byly nakonec prodány i Vrchotovy Janovice. Z potomstva Jana Josefa pocházela ještě další větev, z níž Antonín (1756-1791), po matce z rodu Netolických z Eisenberka, uplatnil nárok na jejich dědictví a převzal panství Kost, mimoto rozšířil jméno do podoby \"Vratislav-Netolický z Mitrovic\". Dědicem Kosti byl jeho jediný syn Evžen (1786–1867), c.k. polní zbrojmistr, člen dvorské válečné rady a rytíř Řádu zlatého rouna. Zemřel bez potomstva a o Kost se poté soudili potomci jeho tří sester, nakonec panství získal rod Pozzo di Borgo.\n\nV dalším potomstvu Jana Josefa přibylo koncem 18. století do rodového majetku dědictvím po Bissingenech panství Čimelice (1798), které Josef (1764–1830) rozšířil přikoupením Tochovic (1815) a Osova (1818). V letech 1812–1830 byl nejvyšším maršálkem Českého království, ale zemřel bez mužského potomstva. Ve sňatcích jeho dcer se nicméně odráží tehdejší postavení rodu Vratislavů, protože Josefína (1802–1881) se provdala za knížete Karla Schwarzenberga a Gabriela (1803–1880) se stala manželkou knížete Josefa Ditrichštejna. Starší dcera zdědila statky a přispěla tak k rozšíření majetku orlické větve Schwarzenbergů, mladší z otcova majetku přinesla věnem Ditrichštejnům bohatou sbírků drahokamů.\n\nVýše zmíněný František Karel (1695–1759), mladší syn Františka Ignáce, převzal dědictví po Schönfeldech v severních Čechách (Krásný Les), ale usadil se v Kolodějích nad Lužnicí, které vyženil s Marií Annou Kinskou. Díky spříznění s Kinskými dosáhl postu viceprezidenta apelačního soudu a byl královským místodržícím. Jeho syn František Karel II. (1731-1793) byl donucen k prodeji Krásného Lesa (1791), v další generaci potomci přišli také o Myslkovice. Z této linie vynikl Rudolf Konstantin (1811–1874), který byl c.k. tajným radou, místodržitelem v Tyrolsku a nejvyšším hofmistrem arcivévody Štěpána. Jeho příbuzní na Kolodějích žádné vysoké funkce nezastávali, posledním potomkem Vratislavů v této linii byl Eugen (1871–1943). Po něm zdědila Koloděje sestra Marie Terezie (1884-1961), provdaná Dercsényiová. Ta i přes zestátnění majetku v Kolodějích dožila a její potomci po roce 1989 uplatnili úspěšný restituční nárok na kolodějský zámek.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "566579", "url": "https://cs.wikipedia.org/wiki?curid=566579", "title": "Vyloďovací člun", "text": "Vyloďovací člun\n\nVyloďovací člun je člun určený k přepravě pěchoty, techniky a zásob výsadku z transportní lodě na moři na břeh během obojživelné operace. Ve velké míře byly používány při vyloďovacích operacích za druhé světové války: v Normandii, ale také v Pacifiku a ve Středomoří.\n\nVyloďovací čluny jsou určeny k najetí na břeh, a proto mají zpravidla ploché dno. Mnoho konstrukcí má rovněž plochou příď, kterou tvoří sklopná rampa. Ta usnadňuje opuštění vyloďovacího člunu pěchotou po přistání, či vyjetí tanků a jiných přepravovaných vozidel. Ploché dno a příď s rampou ale mají negativní dopad na plavební vlastnosti, zejména na řiditelnost a chování člunů na rozbouřeném moři. To – spolu s relativně malým dosahem malých člunů – vedlo k tomu, že do prostoru výsadkové operace jsou malé výsadkové čluny z větší vzdálenosti dopravovány na palubách (či ve výsadkových docích) větších výsadkových lodí.\n\nAž do první světové války se k přepravě výsadku na břeh používaly klasické čluny (zpravidla poháněné vesly). Nástup automatických zbraní a potřeba vylodit se na bráněném pobřeží, spolu s potřebou dopravit na břeh mimo přístavy i podpůrné tanky a automobily ale vedly ke vzniku specializovaných vyloďovacích člunů. Již před druhou světovou válkou tak roku 1938 ve Velké Británii vznikl typ Landing Craft Assault (~ útočný vyloďovací člun, zkracováno jako LCA) pro pěchotu.\n\nAle i vyloďovací člun má svá omezení. Například během vylodění v Pacifiku musely často speciální demoliční týmy napřed prorazit cestu přes korálový útes před vyloďovací pláží, na kterém by se jinak vyloďovací čluny zastavily. Po druhé světové válce se proto vedle vyloďovacích člunů prosadily i jiné prostředky pro přepravu výsadku: vrtulníky a vznášedla.\n\n\n\n"}
{"id": "566584", "url": "https://cs.wikipedia.org/wiki?curid=566584", "title": "Vraždové z Kunvaldu", "text": "Vraždové z Kunvaldu\n\nVraždové z Kunvaldu (též Wražda z Kunwaldu) byli starý český vladycký rod. Přídomek \"z Kunvaldu\" i stejný erb používalo více českých rodů, například Dražičtí či Berbekové.\n\nJako první předek se uvádí Zikmund. Jeho syn Jiří v roce 1511 působil jako královský hofrychtéř. Jan Vražda získal Lhotici, Martinice, Zahrádčice, později další příslušníci rodu přidali statky na Vlašimsku a Humpolecku např. Tomice, Budeč a Blažejovice.\n\nJan Václav vykonával post krajského hejtmana, od roku 1735 královského místosudího, v roce 1743 se stal místokomorníkem. K rodinným statkům přikoupil Hojovice a Podeřiště.\n\nJan Václav sloužil na úřadu zemských desk, poté vykonával funkci místopísaře a ještě později místosudího. Od roku 1771 až do své smrti působil jako místokomorník Království českého. Za úřednické zásluhy byl i se svými čtyřmi strýci přijat do panského stavu. Držel Solopysky, Terešov a statky na Prachaticku.\nBaron Alfréd Wražda z Kunvaldu (* 14. červen 1855, Košice - 1948, Police), syn Jana Nepomuka Wraždy z Kunvaldu (1824-1884), okresního přednosty v Postoloprtech, hejtmana v Rumburku a Jablonci nad Nisou a dědice rodového majetku, vyměnil s hrabětem Leopoldem ze Sternberka v roce 1887 statek Červený Hrádek za Polici u Jemnice. V roce 1882 se v Praze oženil s Theresií von Stubenberg (1862 Wien-1946), dcerou Josepha Felixe von Stubenberg a Marie-Anny von Niptsch. Dcera Johanna Wražda z Kunvaldu (* 1883- po roce 1936) se provdala roku 1912 ve Vídni za Rudolfa von Mindel (* 1874) a druhá dcera Maria-Anna (1887-1978) roku 1919 v Polici za Eduarda Ernsta von Wickenburg-Capellini. Alfrédův syn Josef Wražda z Kunvaldu (1890-1915) padl v první světové válce u Haliče. Dcerou Mariannou vymřel rod po přeslici a otcem Alfrédem po meči.\n\nV modrém štítě nosili dvounohého zlatého dráčka s kohoutí hlavou – tzv. bazilišek. Při povýšení do panského stavu přibylo červené pole se zlatým kosmým pruhem a rakouský štítek s iniciálami císařů.\n\nSpojili se s Voračickými z Paběnic, Robmhapy ze Suché či Haugvici.\n\n"}
{"id": "566586", "url": "https://cs.wikipedia.org/wiki?curid=566586", "title": "Anglická renesanční literatura", "text": "Anglická renesanční literatura\n\nAnglická renesanční literatura je literatura, jež vznikla v Anglii ve 14. století. V té době vládla v zemi dynastie Tudorovců.\n\nGeoffrey Chaucer byl anglický autor veršovaných povídek, známými se staly jeho Canterburské povídky. V tomto díle popisoval život tehdejšího venkova.\n\nChristopher Marlowe byl dramatik, básník a překladatel, nejvýznamnější ze Shakespearových předchůdců.\n\nWilliam Shakespeare je považován za největšího dramatika všech dob. Narodil se roku 1564. Studoval na latinském gymnáziu. Mezi jeho nejznámější díla patří Zkrocení zlé ženy, Hamlet, Othello a Romeo a Julie.\n\n"}
{"id": "566587", "url": "https://cs.wikipedia.org/wiki?curid=566587", "title": "Michal Hudec", "text": "Michal Hudec\n\nMichal Hudec (* 23. října 1979, Bratislava) je bývalý slovenský hokejový obránce a momentálně asistent hlavního trenéra týmu HC ’05 iClinic Banská Bystrica.\n\nS profesionálním hokejem začínal v rodném městě Bratislava, kde debutoval ve slovenské nejvyšší lize v sezóně 1997/98. V následující sezóně odehrál 3 zápasy v Bratislavě a poté byl poslán na hostování do nižší ligy do týmu HK Trnava. Po sezóně odešel do zámoří kde odehrál celou sezónu 1999/00 v lize USHL v týmu Waterloo Black Hawks se kterým postoupil do play off. Po sezóně se vrátil zpět do mateřského týmu se kterým hned dosáhl třetí místo v následujících sezónách pomohl vybojovat tituly mistra Slovnaft extraligy. Sezónu 2003/04 přestoupil do české nejvyšší ligy do týmu HC Vsetín kde se stal druhým nejlepším hráčem po Romanu Stantienovi ale za spor s trenérem Janem nelibou který ho posunul z 1 řady do 3 řady. Po sezóně se opět vrátil zpět do mateřského týmu se kterým vybojoval třetí titul. Na novou sezónu 2005/06 se dohodl na spolupráci s týmem HC Mountfield. V HC Mountfield odehrál pět sezón ve který se v sezóně 2007/08 pomohl vybojovat třetí místo a zahrál si s týmem v hokejové lize mistrů 2008/09. Na sezónu 2010/11 se vrátil na Slovensko kde se dohodl na spolupráci s týmem HC 05 Banská Bystrica kde působil do konce sezóny. 5. dubna 2011 podepsal dvouletou smlouvu s týmem HC Slovan Bratislava kde s hokejem začínal.\n\n\n"}
{"id": "566588", "url": "https://cs.wikipedia.org/wiki?curid=566588", "title": "Tomáš Mojžíš", "text": "Tomáš Mojžíš\n\nTomáš Mojžíš (* 2. května 1982 Kolín) je bývalý český lední hokejista.Naposledy působící v týmu HC Dynamo Pardubice\n\nStatistiky reprezentace:\n\n\n"}
{"id": "566592", "url": "https://cs.wikipedia.org/wiki?curid=566592", "title": "Jan Rudolf Bys", "text": "Jan Rudolf Bys\n\nJan Rudolf Bys, německy Johann Rudolf Byss (11. května 1660 v Churu – 11. prosince 1738 ve Würzburgu), byl barokní malíř, autor krajin, květinových zátiší, zátiší se zvířaty, historických maleb a výmaleb několika šlechtických paláců. Narodil se ve Švýcarsku, přechodně působil především v Praze a Würzburgu. V Praze se také Bysovu umění přiučil přední český barokní portrétista Petr Brandl.\n\nZáklady řemesla se mladý Jan Rudolf naučil u svého otce Franse Josepha Bysse a potom podnikl studijní cestu do Itálie, Německa, Anglie až se nakonec usadil v Praze. Z jeho prací se dochovala fresková výzdoba hlavního sálu Paláce Straků z Nedabylic. Později pro císaře Leopolda I. maloval nástěnné a nástropní malby ve vídeňském Hofburgu. Na zakázku kurfiřta Lothara Franze von Schönborna mezi lety 1712 a 1715 pracoval v zámku Gaibach a následně pověřen dohledem nad kurfiřtskou obrazárnou v zámku Weißenstein v Pommersfeldenu. V roce 1719 byl pověřen popsáním sbírky maleb v Bamberku. Po kurfiřtově smrti se přesunul do Würzburgu, kde se mohl svěřit do péče kurfiřtova synovce.\n\n\n"}
{"id": "566607", "url": "https://cs.wikipedia.org/wiki?curid=566607", "title": "Vladimír Škacha", "text": "Vladimír Škacha\n\nVladimír Škacha (17. května 1920 Polička – 23. března 1987 Toronto) byl československý voják a příslušník výsadku Silver B.\n\nNarodil se 17. května 1920 v Poličce. Otec Antonín byl kartáčník, matka Anna, rozená Fialová byla prodavačkou. Měl pět starších sourozenců (dvě sestry a tři bratry; jeden z bratrů ale zemřel krátce po narození). V Poličce vychodil obecnou i měšťanskou školu a poté nastoupil učebního kurzu ke stavební firmě a vyučil se zedníkem. Poté rok pracoval jako stavební asistent u další stavební firmy.\n\nV červenci 1939 úspěšně překročil hranice do Polska a dostal se do tábora v Malých Bronovicích.\n\nV Polsku podepsal závazek do francouzské Cizinecké legie. Dne 22. srpna se prezentoval ve Francii a odvelen do Alžíru. Krátce po vypuknutí války byl převelen zpět do Francie, kde se 26. 9. 1939 prezentoval v Agde u vznikající čs. zahraniční armády. Zúčastnil se v jejich řadách (nejprve v 1. pěším a později ve druhém pěším pluku) bojů o Francii. Po její porážce se 13. července 1940 evakuoval (již v hodnosti desátníka) do Velké Británie.\n\nVe Velké Británii absolvoval poddůstojnickou školu a byl povýšen na četaře. Začátkem roku 1941 byl vybrán do výcviku pro plnění zvláštních úkolů v nově vznikajícím programu výsadků do Protektorátu. Od 15. srpna do 7. listopadu 1941 absolvoval kurzy sabotáže, průmyslové sabotáže a paravýcvik. Koncem prosince 1941 byl jako telegrafista zařazen společně s Janem Zemkem do výsadkové skupiny Silver B.\n\nSpolu s Zemkem byli vinou navigační chyby vysazeni u obce Kasaličky u Přelouče. Při doskoku došlo k poškození radiostanice a oběma výsadkářům se ani nepodařilo uchytit se na kontaktních adresách. Proto se přesunuli na jižní Moravu, kde se skrývali. 22. prosince 1944 byl ve svém úkrytu v Brně obklíčen gestapem. Podařilo se mu se prostřílet, ale nakonec byl po přestřelce zajat 3. ledna 1945 v Ostravě.\n\nNejdříve byl vězněn v Brně a poté byl přesunut do koncentračního tábora Flossenbürg, kde setkal s mužskými spolupracovníky ze své podpůrné skupiny (11 z nich bylo v táboře popraveno). Přestože absolvoval s tisíci dalšími vězni tzv. \"pochod smrti\", konce války se mu podařilo se dožít a 24. dubna 1945 byl osvobozen americkou armádou.\n\nV květnu 1945, poté, co se přihlásil na MNO byl zařazen do štábní roty ministerstva. Dne 17. března 1946 byl na vlastní žádost propuštěn do zálohy. Ukončil si střední vzdělání a od listopadu 1946 do února 1949 pracoval jako státní správce potravinářské firmy Zelenka. Poté pracoval jako vedoucí postupně v několika prodejnách potravin v Brně a v roce 1962 se stal vedoucím první samoobslužné prodejny v Brně.\n\nV roce 1949 se oženil. Za manželku si vzal Elizabeth Josefin Obstgarten, se kterou měl syna Petra (ten tragicky zahynul v roce 1972).\n\nV roce 1968 se rozhodl pro emigraci a s rodinou 27. června opustil Československo a přes Rumunsko se dostal do Kanady. Zde pracoval ve svém oboru jako vedoucí supermarketu sítě The Oshawa Group. Až do své smrti, 23. března 1987 žil v Torontu.\n\n\n"}
{"id": "566609", "url": "https://cs.wikipedia.org/wiki?curid=566609", "title": "Ladislav Puršl", "text": "Ladislav Puršl\n\nLadislav Puršl (* 7. května 1976, Roudnice nad Labem) je český básník. Žije v Praze.\n\nDětství prožil v Budyni nad Ohří, Mšeném-lázních a Roudnici nad Labem. Po roce 1989 žil ve Strmilově a navštěvoval Gymnázium Vítězslava Nováka v Jindřichově Hradci. Ze studií v Ateliéru audiovizuální tvorby v Českých Budějovicích odešel do Prahy. Vystudoval sociálně-teologickou VOŠ Jabok, absolvoval obor Sociální a pastorační práce na ETF UK. Další studia na ETF UK a KTF UK nedokončil.\n\nPracuje v depozitáři Sbírky umění 19. století v Národní galerii v Praze, působil jako redaktor v Centru biblických studií AV ČR a ETF UK, redakčně spolupracuje s různými nakladatelstvími (např. Fra, Malvern, Dauphin) a institucemi, v letech 2001-2010 byl střídavě redaktorem a šéfredaktorem Revue Společnosti křesťanů a Židů ().\n\nBásně, texty, články a rozhovory publikuje časopisecky (Revolver Revue, Host, Souvislosti, Weles, Listy, UNI, Protimluv, Revue SKŽ, Logos aj.), na internetových stránkách A tempo Revue a Almanachu Wagon. Též zastoupen v \"Almanachu festivalu básníků Olomouc\" (2007), ve sborníku pro Ludvíka Kunderu \"Bezpodmínečné horizonty\" (Weles, 2010), v dybbucké \"Antologii české poezie II. díl (1986–2006)\", v italské antologii \"Rapporti di errore\", kterou uspořádal básník Petr Král a překládal Antonio Parente (), aj. Hrál amatérské divadlo, zabývá se astrologií, grafikou. Píše texty pro untergruntové, art-rockově laděné hudební sdružení \"Ven se zajatcem!\" (). Název je inspirován knihou Josefa Dobrovského \"Dějiny českých pikartů a adamitů\". Několik let pobýval na Levém Hradci.\n\nUkázky z jeho textů byly přeloženy do angličtiny, němčiny, francouzštiny a italštiny.\nV roce 2008 byl nominován na Drážďanskou cenu lyriky ().\n\nKnižně vydal sbírky\n\"Paměť vody\" (Malvern, 2004),\n\"Mločí mapa\" (Host, 2008) (),\n\"Záznam\" (Revolver Revue, 2010).\n\n"}
{"id": "566613", "url": "https://cs.wikipedia.org/wiki?curid=566613", "title": "Páni z Vřesovic", "text": "Páni z Vřesovic\n\nPáni z Vřesovic jsou původně český vladycký (respektive rytířský) rod, který počátkem 17. století povýšil nejprve do panského a později do hraběcího stavu. Jejich předkové pocházeli z Moravy.\n\nZa předky Vřesovců jsou považováni moravští vladykové Medvídkové z Vřesovic, kteří se uvádějí ve 2. polovině 14. století.\n\nJeden z jejich potomků, Jakub (zvaný Jakoubek), odešel do Čech a během husitských válek se stal jedním z husitských hejtmanů. Na počátku své kariéry působil v severočeské Bílině. Roku 1426 se podílel na vítězství v bitvě u Ústí nad Labem, kde porazil několikatisícovou rytířskou jízdu a dobyl město, které následně ovládl. Poté se stal vůdčí osobností severočeských husitů, seskupených v tzv. lounsko-žateckém svazu, sestávajícím z Žatce, Loun a Slaného.\n\nPo bitvě u Lipan se podvolil Zikmundovi, který mu daroval například Chomutov, Toužim, Ploskovice či Kostomlaty. Po jeho smrti pak podporoval Albrechta II. Habsburského, poté sloužil jeho synovi Ladislavu Pohrobkovi a nakonec, až do své smrti, Jiřímu z Poděbrad. Zemřel roku 1462.\n\nJakoubek po sobě zanechal syna Jana, zakladatele města Toužim, který měl pět synů. Rod se pak rozdělil do pěti větví: Kyšperští z Vřesovic, Doubravští z Vřesovic, Kostomlatští z Vřesovic, Brozanští z Vřesovic a Žlutičtí z Vřesovic. Vřesovci drželi převážně majetky v severních a severozápadních Čechách.\n\nNejstaršího syn Jana z Vřesovic Jaroš Kyšperský z Vřesovic (1430–1488) získal během dělení rodových majetků hrad Kyšperk u Krupky. Zanechal po sobě tři syny, z nichž vynikl zejména nejstarší syn Jakub, který byl nejprve hejtmanem žateckého kraje a poté dokonce královským podkomořím. Jakub zemřel v bitvě u Moháče. Rod Kyšperských z Vřesovic se posléze nadále větvil. Kyšperští po třicetileté válce zdědili majetky a tituly po svých vymřelých příbuzných Doubravských z Vřesovic. Jejich majetky se tehdy stala například panství Všeruby a Bělá.\n\nPoslední příslušník rodové větve a vlastně i celého rodu Vřesovců po meči říšský hrabě Jan Maxmilián Kyšperský z Vřesovic zemřel v roce 1755 na svém statku v Přívozci. Po Janu Maxmiliánovi dědili Dohalští z Dohalic.\n\nDruhý syn Jana z Vřesovic Jan Ilburk z Vřesovic († 1485) získal pouze drobné statky v severních Čechách. Jako služebník královny vdovy Johany a krále Vladislava Jagellonského však získal privilegované postavení a povolení ke stavbě hradu na Doubravské hoře. Ještě větších úspěchů dosáhl jeho syn Vilém, hejtman litoměřického kraje a královský prokurátor. Vilémův syn Volf z Vřesovic a Doubravské Hory (1532–1569) vykonával funkce hejtmana Pražského hradu, nejvyššího písaře a nakonec se stal prezidentem královské komory. Řídil komisi, která se zabývala revizí zemského zřízení a jejíž závěry vydal vlastním nákladem v roce 1564.\n\nVolfův bratr Václav z Vřesovic a Doubravské Hory (1532–1583) byl luteránské víry a stál v čele komise, která měla vypracovat návrh znění \"České konfese.\" Text doma tajně vytiskl, čímž upadl v nemilost u císaře Maxmiliána II. Musel se proto stáhnout do ústraní a věnoval se literatuře, alchymii a chystal se sepsat práci o českých dějinách, zaměřenou na Přemyslovce. Známou postavou z doubravské větve rodu byl rovněž Šebestián z Vřesovic, který proslul svou úlohou v procesu s Jiřím z Lobkovic.\n\nSynové někdejšího hejtmana hradeckého kraje a karlštejnského purkrabí Jana z Vřesovic Vilém a Volf Ilburk Doubravští z Vřesovic v roce 1607 povýšili do panského stavu. Vilém zastával úřad kutnohorského mincmistra a díky katolické víře a věrnosti císaři po bitvě na Bílé hoře získal i hraběcí titul a podíl na konfiskacích, ve kterých levně koupil Bělou, Nekmíř, Podmokly. Jeho syn Jan Vikhart z Vřesovic zemřel roku 1659 a byl posledním mužským členem doubravské větve.\n\nTřetí syn Jana z Vřesovic Jakub Kostomlatský získal hrad Kostomlaty. Zanechal po sobě zanechal sedm synů, kteří společně drželi hrad a okolní statky. Jakubův nejmladší syn Jindřich, sídlící na hradě Pajrek, se stal zemským škůdcem a byl popraven roku 1520. Kostomlatší z Vřesovic žili ještě během 17. století. Jelikož se však nevzdali své protestantské víry, mnozí z členů rodu se stali se exulanty a jejich majetky byly zkonfiskovány. Posledním mužským členem rodové větve byl Volf Rudolf Kostomlatský z Vřesovic, který zemřel roku 1690 v Drážďanech.\n\nČtvrtý syn Jana z Vřesovic Jindřich byl velmi ambiciózní a snažil se obnovit někdejší rodové dominium do podoby, jaké mělo za časů jeho děda Jakoubka. Dočasně se stal držitelem Toužimi, Žlutic, Bíliny a Kostomlat. Za celý svůj život však nikdy nezískal politickou moc. Na sklonku života získal tvrz v Brozanech nad Ohří. Politicky úspěšný byl Jindřichův syn Jaroslav, jenž se stal na počátku vlády krále Ferdinanda jedním ze dvou zemských hejtmanů. Konec svého života strávil na Křivoklátě, jehož byl zástavním držitelem. Brozany pak zdědil Jaroslavův bratr Jiří. Jeho syn Jindřich byl královským místokomorníkem a místosudím. Zemřel bezdětný a tak po něm Brozany zdědil jeho bratr Zikmund Brozanský, který byl královským radou. Jeho syn Jan Václav Brozany roku 1605 prodal a poté se o rodu Brozanských z Vřesovic ztrácejí stopy.\n\nPátý syn Jana z Vřesovic Jan zvaný Žlutický († 1495), měl sice původně získat Toužim a Bukovinu, ale nakonec se stal pánem Žlutic. Jeho syn Jan II. Žlutický po krátkou dobu zastával úřad hejtmana žateckého kraje. Velmi se zadlužoval u žlutických měšťanů, a tak město roku 1537 prodal pánům z Plavna. Poté sídlil několik let na hradě Skalka v Českém Středohoří, který však roku 1544 prodal předchozím vlastníkům Kaplířům ze Sulevic. Další osudy Jana II. Žlutického nejsou příliš známy.\n\nV modrém štítu měli zlatý půlměsíc s rohy směřujícími nahoru. Jsou však známy i jinak barevné varianty.\n\nSpojili se s Kolovraty, Kozelky z Hřivic, Gutštejny, Smiřickými, Beřkovskými ze Šebířova, Salmy či Raisry z Horažďovic.\n\n\n\n"}
{"id": "566616", "url": "https://cs.wikipedia.org/wiki?curid=566616", "title": "Victor D'Hondt", "text": "Victor D'Hondt\n\nVictor D'Hondt (20. listopadu 1841 - 30. května 1901) byl belgický právník, obchodník a matematik, také působil jako přednášející občanského práva na univerzitě v Gentu. \n\nJe známý především v politologii svou metodou přepočítávání hlasů jednotlivým politickým subjektům získaných ve volbách, kterou představil v roce 1878. Dodnes je D'Hondtova metoda nejpoužívanějším nástrojem přepočítávání hlasů v demokratických režimech s proporcionálním (poměrným) systémem (jen v Evropě se používá ve 23 státech). I přes její častou aplikaci je tato metoda méně proporční nežli jiné metody (Sainte-Laguë, Hareova, Hagenbach-Bischoffova a Imperiali), tedy napomáhá především větším stranám na úkor menších.\n"}
{"id": "566617", "url": "https://cs.wikipedia.org/wiki?curid=566617", "title": "Mijuki (1928)", "text": "Mijuki (1928)\n\nMijuki (: 深雪) byl čtvrtý torpédoborec první série třídy \"Fubuki\" japonského císařského námořnictva. Byl dokončen v červnu 1929 a ztracen při kolizi s torpédoborcem \"Inazuma\" 29. června 1934.\n\n\"Mijuki\" byl dokončen v základní konfiguraci typické pro první jednotky třídy \"Fubuki\". To zahrnovalo hlavňovou výzbroj složenou ze šesti 127mm kanónů typu 3. roku ve třech dvouhlavňových uzavřených dělových věžích modelu A (jedna na přídi a dvě na zádi), které doplňovaly dva kulomety. Torpédovou výzbroj tvořily tři 610mm trojhlavňové torpédomety.\n\nStavba nového „torpédoborce číslo 38“ (第三十八号駆逐艦 \"Dai-sandžúhači-gó kučikukan\") začala 30. dubna 1927 v loděnici Uraga v Jokosuka na základě plánu doplnění loďstva z fiskálního roku 1923 (大正12年度艦艇補充計画 \"Taišó džúni-nendo kantei hodžú keikaku\"). Krátce po spuštění na vodu v červnu 1928 upustilo císařské námořnictvo od pojmenovávání torpédoborců jenom podle přiřazeného čísla a rozestavěnému torpédoborci bylo přiděleno jméno \"Mijuki\". \"Mijuki\" byl dokončen a přijat do služby 29. června 1929.\n\nPo přijetí do služby byl \"Mijuki\" spolu se sesterskými loděmi \"Fubuki\", \"Širajuki\" a \"Hacujuki\" přidělen k 2. \"suirai sentai\" (水雷戦隊 ~ eskadra torpédoborců) 2. \"kantai\" (艦隊 ~ loďstvo).\n\nOd 10. října 1931 až do 8. července se \"Mijuki\" podrobil údržbě a úpravám v námořním arzenálu v Kure, během kterých byly rovněž upraveny kotle.\n\nBěhem rutinního cvičení jihozápadně od ostrova Čedžu se 29. června 1934 \"Mijuki\" srazil s torpédoborcem \"Inazuma\" a po kolizi se potopil. Přesné údaje o počtu obětí neexistují, ale pravděpodobně zahynulo nejméně 5 námořníků.\n\nDne 15. srpna 1934 byl \"Mijuki\" vyškrtnut ze seznamu lodí císařského námořnictva.\n\nTorpédoborec \"Inazuma\" měl po kolizi těžce poškozenou příď, ztratil chod a těžký křižník \"Nači\" ho musel odvléci do Saseba, kde následně podstoupil rozsáhlé opravy.\n"}
{"id": "566625", "url": "https://cs.wikipedia.org/wiki?curid=566625", "title": "Dave Swarbrick", "text": "Dave Swarbrick\n\nDave Swarbrick (* 5. dubna 1941 – 3. června 2016) byl britský folkový hudebník a zpěvák-písničkář. Ashley Hutchings o něm napsal, že je 'nejvlivnějším britským houslistou' a jeho styl hry byl kopírován nebo rozvíjen téměř všemi britskými a mnoha světovými houslisty, kteří jej následovali. Je považován za jednoho z nejváženějších hudebníků druhé anglické folkové vlny, který byl účastníkem v některých vlivných skupinách a projektech 60. let, kdy se také stal nejvyhledávanějším hostujícím hudebníkem. Jeho práce pro skupinu Fairport Convention v roce 1969 je považována za rozhodující pro vznik jejich klíčového alba \"Liege and Lief\" (1969), které iniciovalo hnutí elektrického folku, pomohlo zvýšit zájem o tradiční britskou hudbu a ovlivnilo i hlavní rockový proud. Po roce 1970 se stal hlavní postavou skupiny Fairport Convention a spolu s touto skupinou vytvořil několik důležitých alb až do jejího rozpadu v roce 1979.\n\n\n"}
{"id": "566631", "url": "https://cs.wikipedia.org/wiki?curid=566631", "title": "Wilm Hosenfeld", "text": "Wilm Hosenfeld\n\nWilm Adalbert Hosenfeld (celým jménem: Wilhelm Adalbert Hosenfeld, 2. května 1895 Mackenzell, Hesensko-Nasavsko, Německé císařství – 13. srpna 1952 u Stalingradu) původně učitel, byl německý armádní důstojník s hodností kapitána, který pomohl skrýt nebo zachránit několik Poláků, včetně Židů, v nacisty obsazeném Polsku. Mezi lidi, kterým pomohl, patřil i známý polsko-židovský pianista a skladatel Władysław Szpilman. Byl zajat rudou armádou a v sovětském zajetí zemřel o 7 let později.\n\n"}
{"id": "566634", "url": "https://cs.wikipedia.org/wiki?curid=566634", "title": "Kristína (zpěvačka)", "text": "Kristína (zpěvačka)\n\nKristína Peláková, známější pod uměleckými jmény Kristína a Kristina (* 20. srpna 1987 Svidník, Československo), je slovenská zpěvačka, která mimo jiné reprezentovala Slovensko na pěvecké soutěži Eurovision Song Contest 2010.\n\nKristína Peláková už od malička zpívala, hrála na klavír a tancovala. Vystudovala košickou konzervatoř. Po setkání s producentem Martinem Kavuličem a vydavatelstvím H.o.M.E. production začala aktivně zpívat. První singl „Som tvoja“ vyšel ve spolupráci s raperem Opakem, který je členem její oblíbené bratislavské skupiny A.M.O. na jaře 2007. Roku 2008 přezpívala píseň od Beáty Dubasové „Vráť mi tie hviezdy,“ díky čemuž se na Slovensku dostala do širšího povědomí. Píseň se stala jednou z nejúspěšnějších slovenských skladeb roku 2008.\n\nDne 11. listopadu 2008 vydala své debutové album … ešte váham, které obsahuje 11 kompozic a dva remixy. Na album se nachází také píseň „Som tvoja“, kterou natočila v roce 2006. Na desce se nacházejí jak multimediální stopy, tak i 3 videoklipy k singlům „Som tvoja“, „Vráť mi tie hviezdy 08“ a „Zmrzlina“, ke kterému si přizvala českou zpěvačku Victoriu.\n\nSlovenská zpěvačka se zúčastnila do pěvecké soutěže Eurovision Song Contest 2010 se skladbou „Horehronie“. Autorem textu je Kamil Peteraj. Se skladbou zvítězila v pátém čtvrtfinále s počtem 36,7 % hlasů a také vyhrála první semifinále s počtem 31,2 %. Od poroty obdržela nejvyšší bodové hodnocení, a to 12 bodů. Dne 28. února 2010 se zúčastnila národního finále, kde nakonec získala stejný počet bodů jako druhá Mista se skladbou „Emotions“, ale díky většímu počtu hlasů od diváků zvítězila a reprezentovala Slovensko na mezinárodní soutěži v Norsku, která se konala 25. až 29. května 2010.\n\nV Oslu vystoupila 25. května 2010 v prvním semifinále, kde i přes to, že byla považována za jednu z favoritek, skončila až na 16. místě s 24 body, a proto nepostoupila do finále mezinárodní soutěže.\n\nV roce 2011 nazpívala oficiální hymnu Mistrovství světa v ledním hokeji 2011 „Life is a game“ s textem a hudbou Martina Kavuliče. Zprávy o připravovaném třetím albu se objevovaly už v polovině roku 2011. Dne 2. února 2012 měl premiéru její nový singl „Ovoňaj ma ako ružu”, který byl předzvěstí nového alba zpěvačky. Pilotní singl z alba pod názvem „Jabĺčko“ vyšel 10. dubna 2012 a umístil se na 13. místě ve slovenském éteru, skladba rotovala i v rádiích v České republice. Album oficiálně vyšlo 25. června 2012 a skládá se z 16 skladeb a třech bonusů v podobě remixů. S nahráváním se započalo v březnu 2011 a poslední úpravy byly dokončeny na konci května 2012. Nahrávání probíhal ve studiu v Košicích a Bratislavě.\n\nKristína pro server hudba.sk uvedla:\nTřetím promo singlem z alba \"Na slnečnej strane sveta\" byla píseň „Viem lebo viem”, která se nese ve stylu reggae. Kompozici znovu otextoval básník a textař Kamil Peteraj, hudbu složil skladatel a producent Martin Kavulič a dvě skladby vytvořil i jeho mladší bratr Marián Kavulič. Zpěvačka experimentuje s mnohými hudebními nástroji, na albu se objevil smyčcový orchestr, klasická i ústní harmonika, živý i elektronický cimbál a buzuki. Křest alba Na slnečnej strane světa se uskutečnil 27. července v pražském Bontonland Megastore a bylo pokřtěno zpěvákem Vašem Patejdlem. Slovenská zpěvačka si na akci převzala také platinovou desku za prodej předcházejícího alba V sieti ťa mám v České republice.\n\nDeska „Na slnečnej strane sveta” debutovala na 4. místě na seznamu nejprodávanějších alb v České republice. Dne 25. října zpěvačka zahájila turné s titulem Horehronie Tour 2012. Za celý rok odzpívala celkem 107 koncertů v České republice a na Slovensku.\n\nDne 7. dubna 2013 měla premiéru skladba „Život je vždy fajn”, kterou produkoval oxfordský student a český producent JAY BECK. Dne 28. června byla jako další promo singl z Na slnečnej strane světa vybrána kompozice „Odpúšťam“. Dne 5. srpna byl zveřejněn singl umělce Sqeepo s názvem „Flash”, v němž jako host vystoupila právě Kristína. Píseň byla umístěna na desku \"Flash – EP\", která byla prezentována 5. srpna 2013. Na albu se nachýzí také akustická verze písně „Flash”.\n\nDne 26. srpna se uskutěčnila premiéra singlu „Rozchodový Reggaeton”. Videoklip k singlu byl nahrán v České republice a Nizozemsku. Premiéra alba se uskutěčnila 22. října 2013 na stránkách Cas.sk. Po celý rok 2013 odprezentovala 117 koncertů v České republice a na Slovensku.\n\nDne 5. ledna 2014 rok vydala svůj nový singl s názvem „Letím v duši“ a dne 8. dubna vydala další singl „Obyčajná žena“. Dne 7. září měl premiéru videoklip k singlu „Navždy“, který byl natočen v České republice a na Slovensko. Dne 3. listopadu mělo premiéru kompilační album \"Tie naj\", které obsahovalo její největší hity z jejích prvních třech studiových alb. Album debutovalo na 33. místě v žebříčku bestsellerů v České republice.\n\nV roce 2015 si zahrála po boku Ondřeje Vetchého ve filmu \"Život je život\", ke kterému nazpívala úvodní píseň.\n\nHlavní článek: Diskografie Kristíny\n\n"}
{"id": "566636", "url": "https://cs.wikipedia.org/wiki?curid=566636", "title": "Milan Jurčina", "text": "Milan Jurčina\n\nMilan Jurčina (* 7. června 1983 v Liptovském Mikuláši) je slovenský hokejista.\n\nKlubový hokej v zámoří začínal v 17 letech v juniorské soutěži QMJHL, za mužstvo Halifax Mooseheads. V roce 2001 byl vybrán v úvodním draftu NHL týmem Boston Bruins v osmém kole jako 241. v pořadí. Na první vstup na led NHL si však ještě několik let musel počkat. Po opuštění juniorské soutěže hrál dvě sezóny v AHL za farmářský tým Bostonu Providence Bruins. Až konečně v sezóně 2005/06 odehrál 8. října 2005 s číslem 68 svůj první zápas v NHL. Na tuto sezónu měl uzavřenou smlouvu na 513 tisíc dolarů. V průběhu následující byl vyměněn do klubu Washington Capitals, kde odehrál 30 zápasů, a byl jedním z nejvytíženějších hráčů. Za Washington Capitals nosil dres s číslem 23.\n\n6. ledna 2011 prodloužil smlouvu o jeden rok s týmem New York Islanders, která mu vynese 1,6 milionu dolarů.\n\n\nMilan Jurčina měl svou premiéru v reprezentačním výběru Slovenska na zimních olympijských hrách 2006 v Turíně. Obléká reprezentační dres s číslem 68.\n\nZOH 2006 Slovensko skončilo na zimní olympiádě na pátém místě. Po výborných výkonech v základní skupině, kterou vyhrálo bez ztráty bodu, bylo vyřazeno ve čtvrtfinále Českem. Milan Jurčina se jako nováček uvedl dobře a hrál ve všech 6 zápasech Slovenska. Získal 1 bod za přihrávku, v + / - hodnocení se však zařadil až na chvost reprezentačního kolektivu.\n\nV roce 2006 ho trenér František Hossa nominoval i na světový šampionát v lotyšské Rize, kde zaznamenal dva góly, přihrávku a sedm plusových bodů.\n\nV roce 2007 přijal pozvánku reprezentačního trenéra Júlia Šuplera na světový šampionát v Rusku, s bývalým spoluhráčem z Bostonu Zdeno Chárou byli jedinými zástupci NHL v obraně tohoto slovenského výběru. Mužstvo vypadlo se Švédskem ve čtvrtfinále a obsadilo 6. místo. Jurčina zaznamenal 6 plusových bodů, což bylo spolu s Mariánem Gáboríkem nejvíce ze slovenských hráčů.\n"}
{"id": "566637", "url": "https://cs.wikipedia.org/wiki?curid=566637", "title": "Signál rozpoznávající částice", "text": "Signál rozpoznávající částice\n\nSignál rozpoznávající částice (SRP, český překlad anglického výrazu signal recognition particle není ustálen) je velký komplex (tzv. ribonukleoprotein) složený z RNA a bílkovin. Obvykle má velikost 325 kilodaltonů a zahrnuje konkrétně 7SL RNA o délce 300 nukleotidů a šest různých polypeptidů.\n\nSRP má důležitou funkci v regulaci procesu translace („výroby bílkovin na ribozomech“). Když ribozom začne vyrábět bílkovinu určenou pro syntézu na endoplazmatickém retikulu (ER), naváže se SRP na ribozom a N-terminální signální sekvenci na bílkovině. Touto vazbou se dočasně přeruší syntéza bílkoviny a celý translační komplex (SRP, ribozom, mRNA a začínající bílkovina) se přesune na membránu endoplazmatického retikula. Na membráně se naváže na SRP receptor a opět se obnoví translace. Důsledkem je skutečnost, že rostoucí bílkovinný řetězec začne procházet skrz membránu ER a nakonec se celý uvolňuje do lumen. Po dokončení translace se SRP a celý translační ribozomální komplex odpojí od SRP receptoru a v cytosolu čeká na další mRNA.\n"}
{"id": "566649", "url": "https://cs.wikipedia.org/wiki?curid=566649", "title": "Bitva u Wantu", "text": "Bitva u Wantu\n\nBitva u Wantu proběhla 13. července 2008 v afghánské provincii Núristán.\n\nBrzy ráno ve 4:00 místního času podniklo přibližně 200 mudžáhidů koordinovaný útok z několika směrů na rozestavěnou americkou základnu Kahler a pozorovací stanoviště Top Side poblíž vesnice Want v údolí Waygal. Povstalecká palba z vesnice a okolních kopců brzy vyřadila z boje vozidla HMMWV a i minomet ráže 120 mm, povstalci se probojovali až k ochranným pískovým valům základny. Ve 4:29 zahájila dělostřelecká četa z Blessingu palbu do okolí perimetru základny, celkem vypálila téměř stovku tříštivo-trhavých granátů ráže 155 mm, palba z houfnic však nebyla příliš účinná. O půl hodiny později se nad bojištěm objevil bombardér B-1B Lancer a následně i dva bitevní vrtulníky AH-64 Apache a letadla F-15E Strike Eagle a A-10 Thunderbolt II. Obránci základny začali získávat převahu a s příchodem posil s vozidly HMMWV bojová činnost nepřátel utichla.\n\nTři dny po bitvě 16. července vydal generálmajor J. Schlosser rozkaz ke stažení amerických jednotek ze základny Kahler a z celého údolí Waygal. Protikoaliční bojovníci tak dosáhli velkého strategického vítězství, ačkoliv utrpěli v bitvě velké ztráty.\n\n"}
{"id": "566650", "url": "https://cs.wikipedia.org/wiki?curid=566650", "title": "Jesenčanský potok", "text": "Jesenčanský potok\n\nJesenčanský potok (či též Jesenčanka) je malý vodní tok v Pardubickém kraji.\n\nHlavním směrem toku Jesenčanského potoka je směr severní. Počátek jeho toku se nachází v nevelkém mokřadu při horním okraji rybníka v obci Medlešice asi 2,5 kilometru severně od Chrudimě. Potok napájí zmíněný rybník a protéká centrální částí obce do polí směrem k obci Blato. Za ní opět teče poli a z východu míjí obec Staré Jesenčany. Poté se přimyká k železniční trati Chrudim - Pardubice. Severně od Starých Jesenčan došlo z důvodu prodlužování startovací dráhy pardubického letiště k přeložení železniční trati i toku Jesenčanky asi o 0,5 km východně, čímž vytvářejí nepřehlédnutelný oblouk. V severní části přeložky potok protéká zahrádkářskou kolonií v pardubické místní části Nové Jesenčany. V závěru přeložky podtéká Jesenčanka hlavní trať i odbočující letištní vlečku a vtéká do areálu pardubického dostihového závodiště. Je to právě Jesenčanka, jejíž vody napájejí překážky Velké Pardubické, jako jsou \"Malý a Velký vodní příkop\" a \"Hadí příkop\". V severní části závodiště je zleva k toku připojen i obvykle suchý příkop, který je mimo jiné i součástí překážky Velký Taxisův příkop. Po opuštění prostoru závodiště podtéká potok pod silnicí I/2 přicházející do Pardubic z Prahy a vtéká do areálu chemické firmy Paramo. Kdysi se zde nacházela zaniklá obec Přerov, na jejíž existenci upomíná název ulice \"Přerovská\" v přilehlé čtvrti Svítkov, kterou potok protékal. Nyní je jeho tok v areálu závodu přeložen k jeho západnímu okraji a před jeho opuštěním i v délce asi 400 metrů zatrubněn. Na zemský povrch se opět dostává až mimo areál poté co proteče pod železniční tratí Praha - Pardubice. Dále teče po západním okraji pardubické místní části Svatá Trojice, severozápadně od ní se pak vlévá do slepého ramene Labe. To je svým západním koncem napojeno na hlavní říční tok. Proti případnému úniku chemikálií z Parama do Jesenčanky jsou v něm trvale umístěny norné stěny.\n"}
{"id": "566661", "url": "https://cs.wikipedia.org/wiki?curid=566661", "title": "Michael Ryder", "text": "Michael Ryder\n\nMichael Glenn Wayne Ryder (* 31. března 1980, Bonavista, Nové Skotsko)\nje kanadský profesionální lední hokejista hrající v týmu New Jersey Devils v NHL.\n\nRyder je absolventem Andrews Hockey School v Charlottetownu na Ostrově Prince Edwarda.\n\nV roce 1998 ho v osmém kole, celkově jako číslo 216, draftovali Montreal Canadiens. Nejprve hrál juniorskou QMJHL za Hull Olympiques a než odešel do Canadiens, najal si agenta Thayna Campbella.\n\n30. května 2003 vstřelil vítězný gól v nejdelším zápase v historii AHL. Ten po 14 minutách a 56 sekundách devátého prodloužení dal jeho týmu, Hamilton Bulldogs, vítězství 2:1 ve druhém zápase finále Calder Cupu proti Houston Aeros.\n\nV sezoně 2003-04 si zahrál Utkání mladých hvězd NHL a v únoru 2004 byl vyhlášen nováčkem měsíce. Nakonec vyhrál statistiky nováčků v počtu bodů, přesilovkových bodů, střel a gólů. Při stávce v sezoně 2004-05 pomáhal švédskému Leksands IF k návratu do Elitserien. Ve dvou sezonách po stávce pokaždé pokořil hranici 30 gólů.\n\n7. dubna 2007 vstřelil ve druhé třetině zápasu proti Toronto Maple Leafs hattrick. Zápas byl nejspíš tím nejdůležitějším v celé sezoně, protože Canadiens, Maple Leafs a také New York Islanders bojovali o poslední volné míst v play-off a zápas rozhodoval o tom, kdo postoupí a kdo ne. Nakonec Canadiens prohráli a do play-off se dostali Islanders.\n\nCanadiens vytěžili víc z Ryderova výkonu 19. února 2008 v historickém comebacku proti New York Rangers. Canadiens už prohrávali 5:0 a nakonec vyhráli 6:5. To se povedlo vůbec poprvé v 99leté historii týmu. Ryder vstřelil hattrick, ale jeho poslední gól se nakonec připsal obránci Marku Streitovi, který střelu tečoval kolenem.\n\n30. června 2008 vypršela smlouva a Canadiens neměli zájem o novou, především kvůli jeho bodování, které měl v poslední sezoně nejhorší v celé kariéře. V play-off navíc odehrál pouze čtyři ze třinácti zápasů týmu.\n\n1. července 2008 tak podepsal tříletou smlouvu s Boston Bruins, kde dostává přibližně 4 miliony dolarů za sezonu. Důvod odchodu do Bostonu bylo asi dřívější působení (šestileté) pod koučem Bruins Claudem Julienem. Odehrál pod ním tři sezony v juniorských ligách, jednu v AHL a dvě za Canadiens.\n\n9. října 2008, v prvním zápase sezony, proti Colorado Avalanche, vstřelil svůj první gól v dresu Bruins, který byl také stým gólem v jeho kariéře. V sezoně nastřílel 27 gólů, Bruins vyhráli Východní konferenci a postoupili do play-off. Tam se hned v prvním kole setkali s Canadiens, bývalým týmem Rydera. Série nakonec dopadla 4:0 pro Bruins a Ryder si připsal 4 góly. V dalším kole, proti Carolina Hurricanes, už vstřelil jen jediný gól a Bruins vypadli.\n\nV sezoně 2010/11 nasbíral v základní části 41 kanadských bodů, dalších 17 přidal v playoff a pomohl tak Bostonu k zisku Stanley Cupu, pro Rydera prvního v kariéře.\n\nPo úspěšné sezoně se přesunul do celku Dallas Stars, kde v ročníku 2011/12 zaznamenal své gólové maximum - 35 branek za sezónu. Na playoff to ale jeho týmu nestačilo. V následující sezoně, která byla kvůli výluce zkrácena stihl za Dallas odehrát pouze 19 zápasů, jelikož byl vyměněn do Montrealu. Tam zaznamenal 21 bodů v základní části a další dva v playoff, na víc než čtvrtfinále to ale jeho týmu nestačilo.\n\nPřed ročníkem 2013/14 Ryder podepsal dvouletou smlouvu s týmem New Jersey Devils.\n\n"}
{"id": "566665", "url": "https://cs.wikipedia.org/wiki?curid=566665", "title": "Muž bez vlasti", "text": "Muž bez vlasti\n\nMuž bez vlasti (v originále \"A Man Without a Country: A Memoir Of Life In George W Bush's America\") je sbírka 12 fejetonů amerického spisovatele Kurta Vonneguta.\n\nVelmi krátké úvahy v této knize se věnují tématům od důležitosti humoru, přes problémy moderních technologií až po autorovy názory na rozdíly mezi muži a ženami.\n\nNejvíce zastoupeny jsou ale texty objasňující autorovy humanistické názory na politiku a problémy současné americké společnosti zosobněné prezidentem G. W. Bushem (české vydání má na přebalu napsáno \"Fanoušci George W. Bushe z knihy mít radost nebudou\"). Texty jsou ilustrovány autorovými perokresbami.\n\nVětšina z úvah byla již dříve publikována v časopise \"In These Times\" mezi lety 2003 až 2005. Do této sbírky je uspořádal Daniel Simon. Vydáním sbírky bylo částečně porušeno prohlášení, které Vonnegut vydal po vydání \"Časotřesení\", že už nikdy nenapíše žádnou další knihu. V lednu 2007 opět prohlásil, že toto je jeho poslední dílo, což dodržel, protože v dubnu téhož roku zemřel. Posmrtně byly vydány některé doposud nepublikované texty ve sbírkách \"Armageddon in Retrospect\" a \"Look at the Birdie\".\n"}
{"id": "566667", "url": "https://cs.wikipedia.org/wiki?curid=566667", "title": "Dvorakova zjednodušená klávesnice", "text": "Dvorakova zjednodušená klávesnice\n\nDvorakova zjednodušená klávesnice, anglicky Dvorak Simplified Keyboard (DSK), je rozložení klávesnice, patentované v roce 1936 Augustem Dvorakem (vzdáleným příbuzným Antonína Dvořáka) a jeho švagrem Williamem Dealeym.\n\n"}
{"id": "566672", "url": "https://cs.wikipedia.org/wiki?curid=566672", "title": "File", "text": "File\n\ncodice_1 je v informatice název nástroje pro zjišťování typu souboru pomocí prozkoumání obsažených dat. Novější verze nástroje file používají knihovnu libmagic. Program file patří mezi základní nástroje používané v unixových operačních systémech v příkazovém řádku. Je využíván i v grafických uživatelských rozhraních, kde pomáhá určit způsob zpracování souboru (např. po dvojkliku uživatelem) bez ohledu na příponu, kterou daný soubor má (tato skutečnost přispívá například k omezeným možnostem šíření virů v unixových systémech).\n\n"}
{"id": "566679", "url": "https://cs.wikipedia.org/wiki?curid=566679", "title": "Černohorská rozsocha", "text": "Černohorská rozsocha\n\nČernohorská rozsocha (německy \"Fuchsbergkamm\") je geomorfologický podokrsek Krkonoš. Nachází se v jejich východní části v severní části Královéhradeckého kraje v okresu Trutnov. Přestože je rozsocha pojmenována po Černé hoře, nejvyšším vrcholem je Zadní planina (1422 m).\n\nČernohorská rozsocha náleží do geomorfologického celku Krkonoš, podcelku Krknošské rozsochy a okrsku Černohorská hornatina. Na jižní straně její svahy spadají do Vrchlabské vrchoviny, na západě jí od Stráženské rozsochy odděluje tok Malého Labe a Klínového potoka, na severu prochází hranice s Východním Českým hřbetem dnem Modrého dolu, na východě jí tok Úpy odděluje od Růžohorské hornatiny a od Rýchor. Černohorská rozsocha zahrnuje masív Světlé a Černé hory s přilehlými bočními vrcholy a masív Zadní planiny a Liščí hory s přilehlými rozsochami.\n\nČernohorská rozsocha má nejvíc tisícovek ze všech krkonošských podokrsků:\n\nZe západní strany a z centrální části Černohorské rozsochy odvádějí vodu říčky Malé Labe a Čistá, které jsou levými přítoky Labe. Východní severní a východní část odvodňuje řeka Úpa. Rozvodí je vedeno v linii Hofmanovy Boudy - Černá hora - Slatinná stráň - sedlo Sokol - Liščí hora - Liščí hřeben - Zadní planina. Severovýchodně od vrcholu Černé hory se nachází rašeliniště zvané Černohorská rašelina.\n\nSouvislé mohokulturní hospodářské smrčiny jsou v současnosti rozrušeny často rozsáhlými pasekami. Mezi vrcholy Liščí hory a Zadní planiny roste Borovice kleč. Jsou zde četné luční enklávy (např. Lučiny, Hrnčířské boudy, Liščí louka)\n\nCelý prostor Černohorské rozsochy se nachází na území Krkonošského národního parku.\n\nPřes Černohorskou rozsochu nevede žádná veřejná komunikace. Četné jsou neveřejné zpevněné komunikace spojující jednotlivé luční enklávy mezi sebou a s obcemi na okrajích. Rozsochu pokrývá hustá síť značených turistických tras.\n\nRozsáhlejší zastavěné plochy se nacházejí pouze v prostorech obcí a měst v údolích přiléhajících k okrajům rozsochy (Pec pod Sněžkou, Horní Maršov, Janské Lázně, Černý Důl, Dolní Dvůr). Na mnoha lučních enklávách stojí četné horské boudy a chalupy. Nacházejí se zde lyžařské sjezdovky a dvě lanové dráhy (Lanová dráha Janské Lázně - Černá hora a lanová dráha Pec pod Sněžkou - Hnědý vrch). Na Černé hoře a Hnědém vrchu se stojí rozhledny.\n\n"}
{"id": "566683", "url": "https://cs.wikipedia.org/wiki?curid=566683", "title": "Eugenie Marlittová", "text": "Eugenie Marlittová\n\nEugenie Marlittová, rozená Henriette Christiane Friederieke Eugenie Johnová (5. prosince 1825, Arnstadt − 22. června 1887, tamtéž) byla německá spisovatelka, autorka konvenčních ženských románů.\n\nEugenie Marlittová se narodila v Arnstadtu v Durnysku. Měla velké hudební nadání, které její rodiče brzy rozpoznali. Požádali proto kněžnu Matyldu von Schwarzburg-Sondershausen (1814-1888), aby se stala její mecenáškou. Ta jí nejprve umožnila žít ve své rodině a získat tam základy hudebního vzdělání, a pak jí poslala studovat (v letech 1844 až 1846) hudbu na vídeňskou konzervatoř Po skončení studia se Eugenie stala operní zpěvačkou, ale pro vadu sluchu musela roku 1853 svou pěveckou kariéru ukončit. Poté působila u své mecenášky jako společnice a začala zde také svou literární činnost. Když jí kněžna musela roku 1863 kvůli svým finančním problémům propustit, přestěhovala se ke svému bratrovi do Arnstadtu a zcela se věnovala psaní zábavných románů pro ženy, které lze pro jejich černobílost a nepropracovanou psychologii postav považovat za prototyp tzv. červené knihovny.\n\n\n\nVšechna autorčina díla jsou přeložena do češtiny. Její spisy vyšly v letech 1906-12 v pražském nakladatelství Alois Hynek celkem v jedenácti svazcích.\n\n"}
{"id": "566693", "url": "https://cs.wikipedia.org/wiki?curid=566693", "title": "Ketelerka", "text": "Ketelerka\n\nKetelerka (\"Keteleeria\") je rod jehličnatých stromů z čeledi borovicovitých. Rod zahrnuje 3 druhy, rostoucí ve východní Asii.\n\nRostou v kontinentální jižní Číně a na ostrově Chaj-nan, v Hongkongu a na Tchaj-wanu. Izolované skupiny jsou dále v horách severního Laosu a Vietnamu. Vyskytují se většinou v kopcovitých, teplých a sušších oblastech, kde je pro listnaté lesy nedostatek vody. V jejích domovině je průměrná roční teplota okolo 16 °C, v nejchladnějším měsíci lednu klesá na +4,5 °C. V České republice se tento rod nepěstuje. Je pojmenován po francouzském pěstiteli J. B. Keteleerovi (1813–1903).\nJe to stálezelený strom se širokou, zploštělou korunou dosahující výšky 35 až 50 m, výčetní tloušťka kmene bývá až 2,5 m, borku má svisle rýhovanou. Mladé stromy mají konický tvar, později se jim koruna rozšiřuje. Mohutné kořeny má široce rozvětvené. Jehlice jsou dlouhé 1,5 až 7 cm a široké 2 až 4 mm, zploštělé, čárkovitého nebo kopinatého tvaru, vyrůstají spirálovitě. Střední žebro je z obou stran vystouplé, mají dva pryskyřičné kanálky. U starých stromů se jehlice postupně zmenšují až na délku maximálně 4 cm.\n\nSamčí šištice jsou uspořádané do shluků, vyrůstají z jednoho pupenu, a bývají terminální nebo postranní. Samičí, vysoké 6 až 22 cm a tlusté 2,5 až 6 cm, bývají jednotlivé, na stopkách dlouhých 2,5 až 4 mm, terminální a jsou orientovány vzpřímeně. Tvaru jsou kónického nebo cylindrického, dozrávají za 6 až 8 měsíců po anemogamickém opylení, získávají pak světle hnědou barvu. Podpůrné šupiny jsou asi o třetinu kratší než semenné, dozráváním šupiny zdřevnatí. Podlouhlá semena trojhranného tvaru, o velikosti 1 až 1,5 x 6 až 8 mm, mají jedno světle hnědé křidélko s kožovitou blankou dlouhou 12 až 19 mm. Tvary šištic jsou nejrychlejší pomůckou pro určení jednotlivých druhů.\n\nDřeva se užívá jako stavebního materiálu, používá se na místní mostní konstrukce a vyrábí se z něho i nábytek. Je poměrně měkké, má bíložlutou barvu.\n\nRod ketelerie se průběžně dělil podle různých autorů do více druhů, postupně se jejich počet ustálil na čísle tři:\n\n\n \n"}
{"id": "566696", "url": "https://cs.wikipedia.org/wiki?curid=566696", "title": "Ketelerka Davidova", "text": "Ketelerka Davidova\n\nKetelerka Davidova (\"Keteleeria davidiana\") je jehličnatý strom z čeledi borovicovitých, pocházející z Číny a Tchaj-wanu.\n\nRoste v suchých a teplých oblastech, převážně kopcovitých, od 200 do 1500 m n. m., převážně v těchto čínských provinciích: Chu-nan, Chu-pej, Jün-nan, Kan-su, Kuej-čou, Šan-si, S’-čchuan a v autonomní oblasti Kuang-si. Dále roste ještě na ostrově Tchaj-wanu.\n\nKetelerka Davidova je strom vysoký až 50 m s průměrem kmene okolo 250 cm. Mladý strom mívá konický tvar, později má korunu nepravidelně zploštělou se silnými odbočnými větvemi. Kůra stromů mívá barvu tmavě šedou či tmavě hnědou, ve stáří bývá drsná, podélně rýhovaná, šupinatá. Větve mají za mlada barvu žlutavě šedou nebo světle šedou, později ztmavnou do sytě šedé nebo světle hnědé. Čárkovité jehlice jsou 2 až 6 cm dlouhé a 3,5 až 4 mm široké, jsou uspořádané hřebenovitě, po 20 až 35 v jedné řadě. U starých stromů vyrůstají jehlice asi o třetinu kratší. Pupeny nových větví bývají na jaře červené a jsou z dáli dobře viditelné.\n\nSamčí šištice jsou uspořádané do shluků, bývají terminální nebo postranní. Samičí šištice, jsou světle hnědé, válcovité až cylindrické, bývají 6 až 21 cm vysoké a 3,5 až 6 cm široké, stojí vzpřímeně na stopkách dlouhých 2,5 až 3 cm. Semenné šupiny jsou srdčitého až kosočtverečného tvaru, podpůrné šupiny jsou poloviční velikosti. Vajíčka v samičích šišticích jsou opylována větrem. Semena dozrávají v říjnu nebo listopadu, bývají velká 1 až 1,5 x 6 až 8 mm, s jedním lesklým křidélkem dlouhým 12 až 19 mm.\n\nNa řezu je dřevo červenavě nažloutlé nebo meruňkové žluté, je měkké.\n\nRoste na poměrně těžko dostupných místech a dřevo nemá zvlášť kvalitní, takže se pro nějaké specifické účely netěží. Používá se pro běžné místní potřeby.\n\nDruh ketelerka Davidova je rozdělován na dva poddruhy, z nichž prvý roste v Číně a druhý na ostrově Tchaj-wanu (kdysi Formosa).\n\n\n"}
{"id": "566698", "url": "https://cs.wikipedia.org/wiki?curid=566698", "title": "Mission photographique de la DATAR", "text": "Mission photographique de la DATAR\n\nMission photographique de la DATAR (Délégation à l’Aménagement du Territoire et à l’Action Régionale - DATAR je Delegace pro územní plánování a regionální akce) je fotografická mise, které se v roce 1984 zúčastnilo 12 fotografů a jejím cílem bylo zastupovat a dokumentovat francouzský venkov, městskou a venkovní krajinu. Projekt byl původně navržen pouze na jeden rok, ale prodloužil se a rozrostl na celkem 28 fotografů – francouzských i zahraničních. Jejich záběry jsou uchovávány v Národní francouzské knihovně..\n\nOficiální pozvání od francouzského ministerstva k účasti na projektu DATAR dostal také český fotograf Josef Koudelka, který díky této příležitosti začal fotografovat na panoramatický formát.\n\n\n\n\n\n"}
{"id": "566703", "url": "https://cs.wikipedia.org/wiki?curid=566703", "title": "Vicente Martín y Soler", "text": "Vicente Martín y Soler\n\nVicente Martín y Soler (2. květen 1754, Valencie, Španělsko – 30. leden 1806, Petrohrad, Ruské impérium) byl španělský hudební skladatel oper a baletů. Po své smrti upadl do naprostého zapomnění, nicméně dnes je jeho dílo pomalu znovuobjevováno. Ve své době byla však jeho popularita srovnatelná s popularitou Wolfganga Amadea Mozarta nebo Antonia Salieriho.\n\nNarodil se ve Valencii. Hudbu studoval v Boloni u Giovanni Battisty Martiniho. První operu \"Il tutore burlato\" (1775) složil na podkladu divadelní hry \"La frascatana\" od Filippo Livigniho.\n\nV roce 1777 odcestoval do Neapole. Zde napsal několik baletů pro choreografa Charlese le Picqa. Opera \"Ifigenia in Aulide\" (Ifigenie v Aulidě, 1779. libreto Luigi Serio) znamenala jeho první velký úspěch.\n\nV roce 1785 přesídlil do Vídně, kde byl silně ovlivněn hudbou Wolfganga Amadea Mozarta a Antonia Salieriho. V hlavním městě monarchie navázal spolupráci s libretistou Lorenzem da Ponte. Jejich společné opery \"Il burbero di buon cuore,\" \"Una cosa rara\" a \"L' arbore di Diana\" jsou považovány za vrchol operního díla Martína y Soler. Byl nazýván \"Mozartem z Valencie\". Sám Mozart použil melodii z jeho opery \"Una cosa rara\" ve druhém jednání své opery Don Giovanni, ve scéně, kdy kapela vyhrává Donu Giovannimu k večeři (14. scéna, \"Già la mensa è preparata\").\n\nV roce 1788 byl pozván carevnou Kateřinou II. Velikou do Petrohradu, kde obdržel funkci se stálým platem. Zde napsal tři opery v ruštině. Náměty dvou z nich \"Smutný hrdina Kosometovič\" a \"Fedul a jeho děti\" dodala sama carevna.\n\nV letech 1793-1796 působil v Londýně. Zde složil a uvedl několik oper v italštině a rovněž několik baletů.\n\nZemřel v roce 1806 v Petrohradu.\n\n\n\n"}
{"id": "566709", "url": "https://cs.wikipedia.org/wiki?curid=566709", "title": "Pohřebiště československých legionářů ve Vladivostoku", "text": "Pohřebiště československých legionářů ve Vladivostoku\n\nPohřebiště československých legionářů ve Vladivostoku je pohřebiště československých legionářů na Mořském hřbitově ve Vladivostoku. Je na něm pochováno celkem 163 legionářů, kteří v letech 1918 až 1920 bojovali na ruském Dálném východě. V roce 2005 bylo péčí českého státu rekonstruováno a v květnu 2006 znovuotevřeno.\n\n\n"}
{"id": "566712", "url": "https://cs.wikipedia.org/wiki?curid=566712", "title": "Mv (Unix)", "text": "Mv (Unix)\n\ncodice_1 (zkratka pro \"\") je příkaz v UNIXu a odvozených systémech používaný pro přesun souborů.\n\nPo přesunutí souboru je již nedostupný pod svým původním jménem v původním adresáři. Je-li za cílový soubor zvolen soubor existující, je nenávratně přepsán.\n\nPro přesunutí je potřeba mít práva pro zápis pro všechny modifikované adresáře.\n\nPřejmenování souboru, ponechání v současné složce:\nPřesunutí souboru do složky:\nPřesunutí souboru s jeho přejmenováním:\n"}
{"id": "566713", "url": "https://cs.wikipedia.org/wiki?curid=566713", "title": "Dennis Hopper", "text": "Dennis Hopper\n\nDennis Hopper (17. května 1936 – 29. května 2010) byl americký fotograf, malíř, sochař, herec a režisér, který proslul filmem \"Bezstarostná jízda\", ve kterém si zahrál jednu z hlavních rolí a který i sám režíroval.\n\nKromě \"Bezstarostné jízdy\" (1969) hrál např. ve filmech \"Hráči z Indiany\" (1986), \"Modrý samet\" (1986), \"Nebezpečná rychlost\" (1994) a \"Vodní svět (1995).\n\nByl také plodný fotograf, malíř a sochař.\n\nJeho fotografie jsou známé díky portrétům ze šedesátých let 20. století. Jeho malířský styl se pohybuje od abstraktního impresionismu až po fotografický realismus a často obsahují odkazy na jeho filmové práce a práce dalších umělců.\n\nPo vyloučení z hollywoodských filmových studií v šedesátých letech se začal věnovat fotografii. První fotoaparát dostal od své první ženy Brooke Haywardové. Během tohoto období vytvořil obal pro album \"River Deep – Mountain High\" dua Ike & Tina Turner (vydané roku 1966).\n\nZačal pracovat jako malíř obrazů a básník a v šedesátých letech působil také jako sběratel umění a zajímal se zejména o pop art. Jedno z prvních uměleckých děl, které zakoupil za 75 dolarů, byl jeden z prvních tisků Andyho Warhola \"Campbell's Soup Cans\" (Campbellova kondenzovaná rajčatová omáčka v plechovce).\n\nV březnu 2010 byl pozván na zahajovací inaugurační program Jeffreyho Deitche v instituci Museum of Contemporary Art (MOCA) v Los Angeles. V dubnu Deitch potvrdil, že některé Hopperovy práce, sestavené Julianem Schnabelem, budou prvním veřejným vystoupením v MOCA.\n\nV květnu téhož roku oznámil americký spisovatel Tom Folsom, že o něm napíše knihu \"Hopper: A Savage Journey to the Heart of the American Dream\" (\"Divoká cesta do srdce amerického snu\"). Podtitul je přímým odkazem na knihu Huntera S. Thompsona s názvem \"Fear and Loathing in Las Vegas\" (\"Strach a hnus v Las Vegas\").\n\nHopper byl pětkrát ženatý, měl tři dcery a syna. Rekordně krátké bylo jeho manželství se zpěvačkou a herečkou Michelle Phillips uzavřené na podzim roku 1970, které vydrželo 9 dní.\n\n\"V tomto článku byly použity informace z článku na anglické Wikipedii\".\n"}
{"id": "566715", "url": "https://cs.wikipedia.org/wiki?curid=566715", "title": "Jordanova normální forma", "text": "Jordanova normální forma\n\nJordanova normální forma (často též \"Jordanův kanonický tvar\") je v lineární algebře zvláštní tvar čtvercové matice užitečný mimo jiné při výpočtu maticových funkcí defektních matic. Matice v Jordanově tvaru je blokově diagonální a na diagonále má tzv. \"Jordanovy bloky\" (nazývané též \"Jordanovy buňky\"), což je speciální typ horní trojúhelníkové matice.\n\nDůležitou vlastností Jordanova tvaru je, že pro každou matici formula_1 existuje Jordanův tvar formula_2, který jí je podobný, tedy existuje taková regulární matice formula_3, že formula_4. Takový přepis se nazývá \"Jordanův rozklad\" matice formula_1.\n\nMatice formula_6v Jordanově tvaru je blokově diagonální taková, že:\n\nformula_7\n\nkde formula_8, tzv. \"Jordanův blok vlastního čísla formula_9 dimenze formula_10\", je horní troúhelníková matice ve tvaru:\n\nformula_11\n\nMatice v Jordanově tvaru má tedy na diagonále obecná komplexní čísla, těsně nad diagonálou 1 nebo 0 a všude jinde nuly.\n\n\"Pozn.: Nuly v maticovém zápisu Jordanova tvaru zpravidla vynecháváme, jinak by se zápis stal nepřehledným. Automaticky můžete předpokládat, že všechna prázdná místa v maticích budou vyplněna nulami.\"\n\nNásledující matice je v Jordanově tvaru:\n\nSkládá ze tří Jordanových bloků formula_13 velikosti 2×2, 1×1 a 3×3 odpovídajících (ne nutně různým) vlastním číslům 5, 8 a 8. \n\nJakákoliv n×n diagonální matice formula_14je v Jordanově tvaru: má n bloků formula_15o rozměru 1×1.\n\nJordanova forma má úzký vztah k algebraické a geometrické násobnosti vlastních čísel. Připomeňme si stručně tyto pojmy:\n\n\nZ těchto definic je zřejmé, že Jordanův blok formula_28 má vlastní číslo formula_9 s algebraickou násobností formula_10 a geometrickou násobností 1. Lze ukázat, že se násobnosti bloků v Jordanově tvaru sčítají, matice s vlastním číslem formula_9 s algebraickou násobností formula_32 a geometrickou násobností formula_33 bude tedy mít pro toto vlastní číslo formula_33 Jordanových bloků, jejichž součet dimenzí bude formula_32.\n\nVlastní číslo s algebraickou násobností 1 se nazývá jednoduché. Vlastní číslo, které není jednoduché, se nazývá násobné.\n\nJordanův kanonický tvar je jednoznačný, až na uspořádání jednotlivých Jordanových bloků na diagonále. Matice formula_1, jejíž Jordanův kanonický tvar formula_2\n\n\nKaždá matice formula_40 je podobná matici s J jordanovou normální formou. Tj. existuje matice přechodu mezi bázemi P tak, že PA = JP. Jelikož jordanova matice je trojúhelníková, její vlastní čísla jsou na diagonále, a jelikož A a J jsou podobné, jejich vlastní čísla jsou stejná.\n\nDemonstrujme si Jordanův rozklad na jednoduchém příkladu. Máme rozložit matici\n\nNejprve určíme vlastní čísla této matice, například pomocí determinantu\n\nDostáváme\n\nNalezli jsme tedy vlastní číslo formula_44 s algebraickou násobností 2.\n\nVlastní vektory odpovídající tomuto vlastnímu číslu jsou všechna nenulová řešení formula_45 homogenní soustavy formula_46. Zřejmě\n\na jedním z hledaných řešení je například vektor formula_48. Všimněme si, že matice formula_49 má hodnost jedna a dimenze jejího jádra (nulového prostoru) je také jedna. Žádný jiný \"lineárně nezávislý\" vlastní vektor matice formula_1 nemá. Vlastní číslo má geometrickou násobnost jedna.\n\nPro výpočet Jordanova rozkladu musíme sestavit matici formula_51. Jejím prvním sloupcem bude právě vlastní vektor formula_52, druhým sloupcem formula_53 bude tzv. zobecněný vlastní vektor, pro který v tomto případě platí\n\nSnadno se přesvědčíme, že formula_55. Zadanou matici nyní můžeme zapsat pomocí Jordanova rozkladu\n\nkde prostřední matice je Jordanův kanonický tvar matice formula_1. Obsahuje jediný Jordanovův blok velikosti 2.\n"}
{"id": "566718", "url": "https://cs.wikipedia.org/wiki?curid=566718", "title": "Akcelerometr", "text": "Akcelerometr\n\nAkcelerometr je součástka nebo přístroj měřící zrychlení, a to jak posuvné, tak rotační.\n\nAkcelerometry se používají v moderní elektronice například pro detekci orientace (pro překlápění obrazu v mobilních zařízeních), v herních ovladačích (ke zjištění orientace ovladače), ve stabilizátorech obrazu ve fotoaparátech či ke zjištění vibrací nebo pádu určité věci (u pevných disků například k bezpečnému zaparkování čtecích hlav před samotným dopadem).\n\nRotační akcelerometry mají v praxi svá nezastupitelná uplatnění.\n\n"}
{"id": "566719", "url": "https://cs.wikipedia.org/wiki?curid=566719", "title": "Podobnost matic", "text": "Podobnost matic\n\nO dvou maticích A a B řekneme, že jsou podobné, pokud existuje regulární matice S tak, že platí: \n\nJe zřejmé, že každá matice je podobná sama sobě (za S zvolme jednotkovou matici).\n\nMějme lineární zobrazení f z prostoru V do V. Reprezentujeme ho maticí B vzhledem k bázi Bz. Chceme ho vyjádřit maticí A vzhledem k bázi Bz, když známe matici přechodu S od Bz k Bz. Potom matice tohoto zobrazení je A = SBS (S převede souřadnice vektoru k bázi Bz, B ho zobrazí a S převede souřadnice zpět do Bz). A a B představují stále to stejné zobrazení f, jen vůči různým bázím.\n\nO matici A řekneme, že je diagonalizovatelná, právě když je podobná nějaké diagonální matici. Matice NxN je diagonalizovatelná právě když má N lineárně nezávislých vlastních vektorů.\n\nNapř. každá symetrická matice je diagonalizovatelná. Pokud má matice různá vlastní čísla, potom je diagonalizovatelná (nemusí to platit obráceně, např. jednotková matice je diagonalizovatelná a všechna její vlastní čísla jsou rovna 1).\n\nJak je vidět výše, ne každá matice je podobná nějaké diagonální matici. Ovšem každá komplexní matice je podobná \"skoro diagonální matici\" – tzv. Jordanově normální formě (jde o diagonální matici, která občas má jedničky nad diagonálou).\n\nNavíc, dvě komplexní matice jsou si podobné právě když mají stejnou Jordanovu normální formu (až na pořadí buněk). Jordanova normální forma tedy řeší problém \"invariance\" pro podobnost komplexních matic.\n\nPodobnost matic je relace ekvivalence.\n\nJednotková matice je podobná pouze sama sobě, zřejmě\n\nPodobné matice mají stejná vlastní čísla, zřejmě\nZ toho plyne, že mají společnou také hodnost, determinant, stopu, charakteristický polynom, atd. Opačné tvrzení však neplatí, např. matice\nmají stejná vlastní čísla, ale nejsou podobné.\n"}
{"id": "566720", "url": "https://cs.wikipedia.org/wiki?curid=566720", "title": "Pyrazolidin", "text": "Pyrazolidin\n\nPyrazolidiny jsou dusíkaté heterocyklické sloučeniny, jejich nejjednodušším představitelem je pyrazolidin. Využívají se jako antiflogistika (protizánětlivá léčiva).\n\n"}
{"id": "566722", "url": "https://cs.wikipedia.org/wiki?curid=566722", "title": "Velká trojka", "text": "Velká trojka\n\nVelká trojka je termín používaný v kontextu druhé světové války pro označení nejvýznamnějších Spojenců – Sovětského svazu, USA a Spojeného království.\n\n\n"}
{"id": "566731", "url": "https://cs.wikipedia.org/wiki?curid=566731", "title": "Kostel svatého Vavřince (Jinonice)", "text": "Kostel svatého Vavřince (Jinonice)\n\nKostel svatého Vavřince v Butovicích, části Jinonic v Praze, je původně románská stavba datovaná do 11. století.\n\nKostel leží ve starých Butovicích, které dnes spadají do katastrálního území Jinonice. Stojí na křižovatce ulic U opatrovny a Vavřinecká přibližně kilometr od stanice metra Jinonice, od které je dostupný po žluté turistické značce. Nedaleko se nachází také Prokopské údolí.\n\nPrvní písemná zmínka o kostelu pochází ze 13. století, avšak dle použitého kvádříkového zdiva prvků pochází stavba pravděpodobně již ze století jedenáctého. Jedná se tak o jeden z nejstarších kostelů na území Velké Prahy. Z původní stavby se zachovala pouze apsida a krypta o délce čtyř metrů obsahující několik hrobů.\n\nKostel byl rekonstruován v roce 1571 a na konci 18. století, kdy byl přestavěn v barokním slohu a byla dostavěna sakristie. V roce 2005 proběhly v kostele restaurátorské práce, které odhalily zbytky kvádříkového zdiva a románská okénka.\n\nV těsné blízkosti kostela se nachází také dřevěná zvonice a hřbitov se šestibokou pohřební kaplí. Ve zvonici byly původně umístěny zvony tři, avšak dodnes se dochoval pouze největší – Vavřinec. Zvonice je plně funkční.\n\n\n"}
{"id": "566734", "url": "https://cs.wikipedia.org/wiki?curid=566734", "title": "Cerro Tololo Inter-American Observatory", "text": "Cerro Tololo Inter-American Observatory\n\nObservatoř byla postupně vybudována v průběhu 60. let 20. století na pozemcích, které asociace AURA v této oblasti zakoupila. V jejich středu se nachází hora , na níž byly umístěny hlavní dalekohledy. Největším z nich byl 4metrový zrcadlový Victor M. Blanco Telescope, jehož instalace byla dokončena roku 1975. V jihovýchodní části území patřícího observatoři leží hora , na níž se budují nové velké teleskopy, a sice 8metrový a 4,2metrový SOAR.\n\nNa poměrně rozsáhlých pozemcích patřících k observatoři původně žila také řada rolníků a pastevců, kterým na nich bylo i po zakoupení území asociací AURA nadále povoleno hospodařit. Tito však postupně odešli za lepší prací do blízkých měst, takže v současné době je místo prakticky vylidněné, díky čemuž získává ráz nedotčené přírody a vrací se sem mnoho ohrožených druhů rostlin a živočichů.\n\n\n"}
{"id": "566746", "url": "https://cs.wikipedia.org/wiki?curid=566746", "title": "Dinotopie", "text": "Dinotopie\n\nDinotopie (v orig. \"Dinotopia\") je fiktivní utopie stvořená autorem a ilustrátorem jménem James Gurney. Jedná se o sérii stejnojmenných knih i televizních příběhů. Dinotopie je název izolovaného ostrova obydleného trosečníky – lidmi a dosud přežívajícími inteligentními dinosaury, kteří se naučili žít mírumilovně pospolu v téměř idylické symbiotické společnosti. \n\nPrvní kniha byla počátkem 90. let vydána v 18 jazycích ve více než 30 zemích a prodána ve více než dvou miliónech kopií. Především díky úchvatně realistickým obrázkům (https://web.archive.org/web/20110517063259/http://www.dinotopia.com/land-art.html) od autora se zkušenostmi s vizualizací přírody a vyhynulých živočichů pro časopis \"National Geographic\". \n\nObrázky jsou propojeny krátkým příběhem, prozrazujícím autorovy představy o ideální společnosti. Objevují se také jeho narážky na dobové hypotézy o dinosaurech a jejich paleoekologii.\n\nKnihy \"Dinotopie: Země mimo prostor a čas\" a \"Dinotopia: The World Beneath\" (zatím nenalezen oficiální český překlad či neexistuje, pozn. překl.) vyhrály ocenění Hugo Awards pro nejoriginálnější výtvarnou část.\n\nOd doby vydání originální publikace vyšlo více než dvacet dalších knih od různých autorů za účelem rozšíření série. Patří sem také několik hraných televizních animovaných filmů (s počítačovými efekty) a videoher.\n\n"}
{"id": "566747", "url": "https://cs.wikipedia.org/wiki?curid=566747", "title": "Český pohár národní házené mužů 2009/10", "text": "Český pohár národní házené mužů 2009/10\n\nPředchozí sezóna: 2008/09\nNásledující sezóna: 2010/11\nPovinnou účast v Českém poháru národní házené mužů mělo všech 12 klubů, které se v sezóně 2009/10 zúčastnily 1. ligy a také všech 24 klubů, které se v sezóně 2009/10 zúčastnily 2. ligy. Zúčastnit soutěže se mohly také kluby z nižších soutěží, které ve stanoveném termínu odevzdaly řádně vyplněnou přihlášku. Soutěž byla rozdělena do 5 fází (základní kolo, osmifinále, čtvrtfinále, semifinále a finále). Základního kola se zúčastnilo 12 nejhorších klubů ze 2. ligy 2009/10, které byly takto vyhodnoceny podle umístění ve vrcholných soutěžích v sezóně 2008/09 + 6 řádně přihlášených klubů z nižších soutěží. Účastníci byly rozděleny do 2 pětičlenných a 2 čtyřčlenných skupin. V každé skupině se odehrál jeden turnaj, který byl hrán jednokolově systémem každý s každým. Poté se vyhodnotila tabulka turnaje a týmy na 1. a 2. místě postoupily do osmifinále. Osmifinále se zúčastnilo 8 klubů, které postoupily ze základního kola + 12 nejlepších klubů ze 2. ligy 2009/10, které byly takto vyhodnoceny podle umístění ve vrcholných soutěžích v sezóně 2008/09. Účastníci byly rozděleni do 4 pětičlenných skupin. V těchto skupinách probíhal boj o postup do čtvrtfinále stejným systémem jako v základním kole. Čtvrtfinále se zúčastnilo 8 klubů, které postoupily z osmifinále + všech 12 prvoligových týmů. Účastníci byly opět rozděleni do 4 pětičlenných skupin a kritéria postupu do semifinále byla stejná jako v základním kole. Semifinále se zúčastnilo 8 úspěšných klubů ze čtvrtfinále, které byly rozděleny do 2 čtyřčlenných skupin a kritéria postupu do čtyřčlenného finále byla opět stejná jako v základním kole. Finále se hrálo ve Spořicích u Chomutova opět jednokolově systémem každý s každým a poté byla vyhodnocena konečná tabulka finálového turnaje Českého poháru národní házené mužů.\n\nSkupina A - turnaj v Klášterci nad Ohří\n\nSkupina B - turnaj v Podlázkách\n\nSkupina C - turnaj ve Veselí nad Moravou\n\nSkupina D - turnaj v Krčíně\nSkupina E - turnaj v Nezvěsticích\n\nSkupina F - turnaj v Řevnicích\n\nSkupina G - turnaj v Brně\n\nSkupina H - turnaj v Rokytnici\nSkupina I - turnaj v Plzni\n\nSkupina J - turnaj v Plzni\n\nSkupina K - turnaj v Náchodě\n\nSkupina L - turnaj ve Staré Vsi nad Ondřejnicí\nSkupina M - turnaj v Plzni\n\nSkupina N - turnaj v Brně\nTurnaj ve Spořicích\nhttps://web.archive.org/web/20100612102347/http://www.svaznarodnihazene.cz/text.asp?clanek=1467&stav=2\n"}
{"id": "566751", "url": "https://cs.wikipedia.org/wiki?curid=566751", "title": "Milan Němec", "text": "Milan Němec\n\nMilan Němec (* 17. října 1974 Jihlava) je český divadelní herec. Po vystudování Herecké konzervatoře Brno studoval Divadelní fakultu JAMU – obor muzikálové herectví. Poté získal angažmá ve Východočeském divadle Pardubice. Od 1. listopadu 2007 je členem Městského divadla Brno.\nOd září 2015 je členem VČD Pardubice.\n\n\n"}
{"id": "566753", "url": "https://cs.wikipedia.org/wiki?curid=566753", "title": "Nikolaj Platonovič Ogarjov", "text": "Nikolaj Platonovič Ogarjov\n\nNikolaj Platonovič Ogarjov (, , Petrohrad, Ruské impérium – , Greenwich, Spojené království) byl ruský socialista, publicista a básník.\n\nJako mladík studoval Nikolaj Ogarjov na moskevské univerzitě, kde se zapojil do studentského hnutí. Roku 1834 byl zatčen a deportován do Penzy.\n\nKdyž se vrátil do Moskvy, setkal se s Alexandrem Gercenem a Michailem Bakuninem. V roce 1840 utekl Ogarjov do Berlína a navštěvoval tamní univerzitu. O šest let později se vrátil do Ruska.\n\nRoku 1850 byl podruhé zatčen, ale krátce na to byl propuštěn a emigroval do Velké Británie. V Londýně vydával spolu s Gercenem noviny \"Zvon\".\n\nV roce 1862 založil spolu s Gercenem organizaci Zemlja i volja, která však byla roku 1864 rozpuštěna. Opět byla založena roku 1876 Markem Natansonem.\n\nRoku 1869 se Ogarjov setkal s anarchistou Sergejem Něčajevem. Zemřel roku 1877 v Greenwichi.\n"}
{"id": "566764", "url": "https://cs.wikipedia.org/wiki?curid=566764", "title": "Kostel svatého Jindřicha a svaté Kunhuty", "text": "Kostel svatého Jindřicha a svaté Kunhuty\n\nKostel svatého Jindřicha a svaté Kunhuty se nachází v Praze na Novém Městě.\n\nKostel byl založen v gotickém slohu ve 2. polovině 14. století při založení Nového Města. Vystavěn byl řádem křížovníků s červenou hvězdou, který ho měl ve správě. Kostel byl vysvěcen v únoru 1351 arcibiskupem Arnoštem z Pardubic, v březnu byl povýšen na farní.\n\nKostel byl obklopen hřbitovem, který byl používán zvláště intenzivně při morových ranách.\n\nZa husitství kostel ovládli husité a byl zde farářem také umírněný husita Prokop z Plzně, později pak utrakvisté. V letech 1472–1476 založena nová zvonice (dnešní Jindřišská věž), která byla určeno pro nové těžké zvony. Při kostele byla také založena svatojindřišská farní škola, mezi rektory školy patřili Pavel Kristián z Koldína nebo Jan Campanus Vodňanský. Z doby utrakvismu se v kostele zachovala například křtitelnice z roku 1418. V té době zde také působilo jedno z nejstarších a nejbohatších literátských bratrstev v Čechách, které, stejně jako ostatní, bylo zrušeno výnosem císaře Josefa II. v roce 1784 a majetek rozprodán.\n\nPo Bílé hoře měl být kostel vrácen Křížovníkům. Ti se ho však v roce 1646 zřekli ve prospěch barnabitů, ti však tuto nabídku nevyužili a císař Ferdinand III. kostel v roce 1649 převedl na obec Nové Města.\n\nV dobách barokních pak došlo k přistavění několika kaplí kostela. V 19. století pak kostel zasáhla významná přestavba vedená architektem Josefem Mockerem.\n\nBarokní vybavení kostela - obrazy a sochy významných českých umělců (např. Václav Vavřinec Reiner, Karel Škréta, Jan Jiří Heinsch či Jan Jiří Bendl) - vzniklo postupně mezi lety 1738-1741. Cyklus nástěnných obrazů ze života sv. Jindřicha, který se nachází v presbyáři byl financován literátským bratrstvem a vznikl roku 1745. Oltářní architektura situovaná za hlavním oltářem je převzatá z klášterního kostela sv. Kříže bratří Cyriaků, který byl zrušen Josefem II. Oltářní obraz je původní z roku 1698 několikrát nastavovaný. Namaloval ho rovněž Jan Jiří Heinsch a znázorňuje sv. Jindřicha v roli ochránce Prahy před švédským obléháním a sv. Kunhutu chodící po rozžhavených radlicích, aby tak dokázala svou nevinu, když byla nařčena z cizoložství.\n\nPrvní významnou upravou kostela byla renesančí přestavba v roce 1529. Při ní vznikla kostelní kruchta, předíň před vchodem do kostela a z ní vedoucí kamenné schodiště na kůr.\n\nVýznamná přestavba nastala v roce 1879, kdy byl kostel spolu s přilehlou zvonicí nazývanou Jindřišská regotizován pod dohledem architekta Josefa Mockera. Při této nedokončené neogotické úpravě došlo k odstranění gotických a renesančních částí fasády oklepáním až na holý kámen, spálena více jak polovina všech bočních oltářů, byly postaveny nové varhany nebo nový vstup do chrámové klenotnice. Vnikly nové vitráže v gotických oknech. Zrušen byl také přilehlý hřbitov (nepohřbívalo se na něm již od roku 1787) a byl proměněn v malý parčík. Spolu s ním také kostnice a Jeruzalémská kaple. Pozůstatky náhrobních desek byly přilepeny na fasádu chrámu, některé náhrobky jsou umístěné ve vstupní části uvnitř kostela. Zbořeny byly také další, zvenku kostela nalepené, hrobky.\n\nByla postavena roku 1672 jako poděkování za záchranu před švédským obléháním Prahy. V této kapli působilo také Bratrstvo sv. Panny Barbory, které se staralo o pohřby a s nimi spojedné ceremonie - fundace zádušních mší, hudba, kultura pohřbívání. Tato kaple měla vlastní zřízení, a proto měla také vlastní sakristii, která byla později Josefem Mockerem při regotizaci zbořena. V kapli můžeme také vidět maketu dělové koule, sochy sv. Rocha, sv. Šebestiána, sv. Josefa, sv. Terezky, sv. Václava a sv. Jana Nepomuckého. Na mramorovém oltáři z roku 1746 je cenný obraz svaté Brabory od Matěje Zimprechta z roku 1673. Tato kaple také sloužila od 19. století jako křestní kaple. Ještě před několika desítkami let byl v kapli zavěšen gotický deskový obraz Panny Marie svatoštěpánské, který by její dobovou kopií. Tento obraz měl v dávných časech obrovskou úctu a byl nošen v dobách sucha v prosebných průvodech Prahou a na pole za hradbami. Dnes je tento obraz nezvěstný.\n\nJiným přízviskem je také kaple Malanotská. Byla postavena roku 1685. Nejcennější památkou kaple je barokní pieta ze 17. století ve výklenku oltáře z r. 1765.\n\nNeboli kaple Krocínská. Byla postavena roku 1696. Oltářní architektura i s obrazem je z roku 1700. Obraz namaloval autor hlavního oltářního obrazu, Jan Jiří Heinsch. Znázorňuje sv. Lukáše, jak maluje Pannu Marii. Tato kaple díky svému zasvěcení byla také cechovní kaplí novoměstských malířů. Pod hlavním obrazem je také obraz menší, znázorňující Božské Srdce Ježíšovo. Tento obraz patří k nejstarším dochovaným znázorněním tohoto tématu v Čechách.\n\nZa pruského bombardování Prahy byl kostel značně poškozen dělovými koulemi, z nichž mnohé jsou dodnes zaseklé a viditelné v klenbách kostela. Tímto bombardováním byla také poškozena vzácná gotická stanová střecha, která byla nahrazena novou, jednodušší barokní střechou. Dalším významným prvkem exteriéru je nahrubo odhalené zdivo kostela. To bylo odkryto v 2. pol. 19. století při puristických úpravách Josefa Mockera, které však byly liché, protože v období gotiky byly stavby zcela běžně omítnuté. Nalevo socha svatého Jana Nepomuckého od Michala Josefa Brokoffa a napravo socha svatého Judy Tadeáše od neznámého autora, obě z roku 1709.\n\nDnes je kostel využíván ke konání římskokatolických bohoslužeb české farnosti, slovenské a maďarské personální farnosti. U vstupu do kostela se nachází dvě sochy.\n\nKostel je zasvěcen králi a císaři Jindřichovi II., který žil v letech 972/3–1024, a jeho ženě Kunhutě. Oba byli kanonizováni několik let po své smrti. Jindřich zřejmě pro svou velkou zbožnost a pro podporu Katolické Církve, Kunhuta pak za to, že se zřekla pohlavního života. Traduje se pověst, že byla obviněna z nevěry a musela se proto podrobit Božímu soudu. Zkouškou bylo přejít po rozžhavených radlicích. Pokud by byla nevinna, Bůh by jí před popálením ochránil. A tak se také stalo. Proto je svatá Kunhuta často zobrazována s kostelem a radlicí v ruce.\n\nCísař Jindřich II. zemřel v roce 1024 a roku 1146 byl svatořečen papežem Evženem III. Jeho svátek je v liturgickém kalendáři uveden 13. července. Mezi jeho atributy patří císařská koruna, kostel a meč. Je patronem města Bamberku a Basileje. Jeho kult se rozšířil do Čech záhy v souvislosti s řešením sporů mezi tehdy svárlivými Přemyslovci, nebyl však dostatečně silný natolik, aby v čechských zemích dosáhl většího rozšíření.\n\nJeho žena Kunhuta Lucemburská byla kanonizována roku 1200 papežem Inocencem III. Mezi atributy vyjma kostela a radlice také patří císařský oděv a koruna. Její svátek se slaví 3. března. Je patronkou Bamberku, těhotných, dětí a nemocných.\n"}
{"id": "566785", "url": "https://cs.wikipedia.org/wiki?curid=566785", "title": "Granma (deník Komunistické strany Kuby)", "text": "Granma (deník Komunistické strany Kuby)\n\nGranma je deník Komunistické strany Kuby, hlavní deník současné Kuby. Plní tedy obdobnou roli jako někdejší Rudé právo v ČSSR. Je pojmenován po někdejší jachtě Granma, která dovezla revolucionáře na Kubu. Název znamená slangově \"babička\".\n\nPo svém odchodu do invalidního důchodu do něj pravidelný sloupek psal i někdejší vůdce revoluce Fidel Castro.\n\n\n"}
{"id": "566786", "url": "https://cs.wikipedia.org/wiki?curid=566786", "title": "Poseidón (Percy Jackson)", "text": "Poseidón (Percy Jackson)\n\nPoseidón vystupující v Percym Jacksonovi je Percyho otec. O Percyho se začal zajímat už od jeho narození, což je u bohů neobvyklé.\n\nPoseidon je v knize jedna ze zásadních rolí. Byl hlavním a ktérem 3. světové války. Zeus ho obvinil z ukradení svého blesku. V knize je uvedeno, že jeho věk je 4380 let, což však je číslo vymyšlené. Žije na dně oceánu a na Floridě. Svou milenku Sally potkal na Long Islandu a sní zplodil potomka, kterého Sally nazvala Perseus a který je hlavní postavou knihy. Ve filmu Percyho sleduje na každém kroku, což však v knize není, neboť za sebe za ním posílal své služebníky. Mimo jiné také stvořil koně a spolu s Medusou Pegase. On a jeho potomci jsou tvory mezi nebem a vodou nebo též \"neutrální půda\", jak je nazval Percy. Také je spolu s Hádem pánem země a spouští zemětřesení.\n\nKnižní Poseidon má černé vlasy a mořsky zelené oči, kolem kterých má vrásky od smíchu. Obvykle má na sobě šortky, havajskou košili a rybářský klobouk.\n\n"}
{"id": "566788", "url": "https://cs.wikipedia.org/wiki?curid=566788", "title": "Piranha Bytes", "text": "Piranha Bytes\n\nPiranha Bytes jsou vývojáři počítačových her sídlící v Ruhrgebiet, Německo. Jsou autory světoznámých RPG sérií GOTHIC (vydavatelé: Shoebox a JoWooD) a Risen (vydavatel: Deep Silver).\n\nPluto 13 GmbH bylo založeno v roce 2002 zaměstnanci a vedením Piranha Bytes Software GmbH. Piranha Bytes Software GmbH samotné bylo založeno již v roce 1997 a později v roce 1999 změněno na 100% dceřinou společnost Phenomedia AG. V květnu roku 2002 Phenomedia AG vstoupilo do insolvenčního řízení kvůli finančním nesrovnalostem a někteří manažeři (nikoliv však z řad Piranha Bytes) byli postaveni před německý soud.\n\nV září roku 2002 bylo dohodnuto s insolvenčním správcem MBO (management buyout, v češtině převzetí společnosti jejím vedením). Vzniklo tak Pluto 13 GmbH a hlavní aktiva, ochranné známky a většina zaměstnanců byla převedena na novou společnost. Jeden ze čtyř původních zakladatelů zůstal s týmem ve vedoucí pozici.\n\nPluto 13 GmbH má k roku 2016 okolo 25 stálých zaměstnanců.\n\n"}
{"id": "566798", "url": "https://cs.wikipedia.org/wiki?curid=566798", "title": "Karel Blažej Kopřiva", "text": "Karel Blažej Kopřiva\n\nKarel Blažej Kopřiva (9. února 1756 Cítoliby – 15. května 1785 Cítoliby) byl český hudební skladatel, varhaník a regenschori.\n\nJednalo se o jedno z 11 dětí hudebního skladatele Václava Jana Kopřivy. Patřil mezi významné žáky známého skladatele a varhaníka Josefa Segera. Od mládí trpěl tuberkulózou, na kterou ve 29 letech zemřel. Celý svůj život působil v Cítolibech. Během svého života složil celkem 12 symfonií (do dnešních dob se nedochovaly), osm varhanních koncertů (do dnešních dob se dochoval pouze jeden jediný). Dále složil řadu drobnějších skladeb převážně z oblasti církevní hudby – jednalo se o mše, rekviem, ofertoria, moteta, árie, varhanní preludia, fugy.\n\nJeho hudební odkaz zpopularizoval a vědecky prozkoumal český hudební skladatel a muzikolog Zdeněk Šesták.\n\nV jeho rodných Cítolibech působí \"Nadace Karla Blažeje Kopřivy\".\n\nČást jeho díla je uložena v depozitářích Regionálního muzea K. A. Polánka v Žatci.\n\n\n\n"}
{"id": "566803", "url": "https://cs.wikipedia.org/wiki?curid=566803", "title": "Kateřina Klasnová", "text": "Kateřina Klasnová\n\nKateřina Klasnová (* 14. října 1977 Praha) je česká novinářka a politička, v letech 2005 až 2013 místopředsedkyně politické strany Věci veřejné, v letech 2006 až 2018 zastupitelka městské části Praha 1 a od května 2010 do srpna 2013 poslankyně PS PČR. Od dubna 2012 do srpna 2013 byla předsedkyní poslaneckého klubu Věci veřejné.\n\nOd června 2010 zastávala funkci místopředsedkyně Poslanecké sněmovny, na kterou rezignovala v dubnu 2012, když Věci veřejné odešly z vlády a Klasnová odmítla podporovat ODS a TOP 09 výměnou za ponechání postů.\n\nVystudovala Střední školu elektrotechnickou, obor elektrotechnika. Po maturitě se však rozhodla pro humanitní obor a absolvovala obor husitská teologie – religionistika na Husitské teologické fakultě Univerzity Karlovy. V současnosti (2013) má přerušené studium politologie a mezinárodních vztahů na soukromé vysoké škole Cevro Institut.\n\nZpočátku chtěla na vysoké škole zůstat jako pedagog, ale po získání malého doktorátu z akademického života odešla a jelikož již v té době byla členkou strany Věci veřejné, nastoupila jako fotoeditorka a redaktorka stranického časopisu Pražan. Později se stala jeho šéfredaktorkou. Redakci opustila, když byla zvolena poslankyní v květnu 2010. V současné době (2014) opět působí v redakci časopisu Pražan, vydávaném pro Prahu 1 – v této městské části je opoziční zastupitelkou.\n\nVe straně Věci veřejné je od roku 2001, v roce 2005 byla zvolena místopředsedkyní strany. Od roku 2006 působí jako zastupitelka městské části Praha 1. V prvním volebním období byla členkou komise pro kulturu a komise pro parky a zeleň, ve druhém období komise pro územní rozvoj, kterou krátký čas i vedla. Ve volbách do Poslanecké sněmovny v roce 2010 byla lídrem své strany ve Středočeském kraji. Poslankyní byla zvolena z druhého místa, neboť preferenčními hlasy ji předstihl Stanislav Huml. 24. června 2010 byla zvolena místopředsedkyní Poslanecké sněmovny a stala se tak nejmladší členkou ve vedení dolní komory v historii republiky. V březnu 2012 byla zmiňována jako vhodná kandidátka na ministryni školství po odstupujícím Josefu Dobešovi. V dubnu však došlo k rozštěpení strany a k odchodu Věcí veřejných do opozice. Klasnová poté odstoupila z funkce místopředsedkyně Sněmovny. Následně zastávala funkci předsedkyně poslaneckého klubu VV. Do předčasných voleb po rozpuštění sněmovny nekandidovaly Věci veřejné samostatně, jejich členové se objevili na kandidátkách Úsvitu. Spolupráci s Tomiem Okamurou však Klasnová odmítla a poslanecký mandát tak v roce 2013 neobhajovala. Odmítla také kandidovat do vedení strany na volební konferenci v lednu 2014.\n\nV roce 2009 kandidovala do Evropského parlamentu, avšak neúspěšně. Ve volbách do Evropského parlamentu v roce 2014 opět kandidovala, a to na 28. místě kandidátky Věcí veřejných, avšak opět neúspěšně.\n\nV polovině července 2014 vystoupila z Věcí veřejných. K odchodu ze strany ji mimo jiné přiměla i spolupráce VV s hnutím Úsvit přímé demokracie, jemuž předsedal Tomio Okamura. V komunálních volbách v roce 2014 kandidovala jako nestraník na kandidátce subjektu \"Zelená pro jedničku\" (tj. SZ a nezávislí kandidáti) do Zastupitelstva Městské části Praha 1 a uspěla. Ve volbách v roce 2018 obhajovala jako nestraník na kandidátce subjektu \"\"ZELENÁ PRO JEDNIČKU\"\" (tj. Zelení a nezávislí kandidáti) post zastupitelky městské části Praha 1, ale neuspěla (skončila jako první náhradnice).\n\nKateřina Klasnová v dětství žila s rodiči a s o šest let starším bratrem Filipem v Hodkovičkách v Praze 4. Od svých dvaceti pěti let žije se svým manželem Vítem Bártou, volebním manažerem Věcí veřejných a exministrem dopravy. Svatbu měli 10. července 2010 na zámku Mcely a Klasnová si po sňatku ponechala své dívčí příjmení. Žijí na pražském Klárově v bytovém domě Kosárkovo nábřeží 127/1, kde se její manžel narodil a který z velké části její manžel s příbuznými vlastní. 24. března 2016 se jim narodila dcera Amálie.\n\nJejí bratr Filip Klasna 11. dubna 2011, v době finanční aféry VV, ukončil dohodou po 13 letech pracovní poměr ve společnosti MAFRA a.s., která je vydavatelem MF DNES, kde pracoval jako vedoucí jednoho z oddělení IT. Popřel, že by byl napojen na agenturu ABL či se pokoušel o únik informací souvisejících s aférou VV. Toto nařčení se skutečně nikdy nepotvrdilo. Naopak při ukončení pracovního poměru vydala MAFRA a.s. Klasnovi potvrzení, že společnost nemá k němu ani k jeho profesní činnosti jakékoli výhrady a jeho služby hodnotí kladně.\n\n"}
{"id": "566807", "url": "https://cs.wikipedia.org/wiki?curid=566807", "title": "Stanislav Oubram", "text": "Stanislav Oubram\n\nStanislav Oubram (* 6. února 1939 v Praze, † 14. února 2016 v Praze), manžel herečky Zoji Oubramové-Pistoriusové, byl český herec, divadelní režisér, scenárista, autor a dlouholetý člen Divadla pracujících, později Městského divadla v Mostě.\n\nHerectví vystudoval u Růženy Naskové a Anny Suchánkové.\n\nVe filmu a v televizi se objevoval poměrně zřídka, hrál zde obvykle pouze menší nebo epizodní role. Častější byla jeho spolupráce s Českým rozhlasem, kde se věnoval četbě, poezii i rozhlasovým hrám – v Československém rozhlase resp. v Českém rozhlase účinkoval přibližně ve 2 500 pořadech.\n\nJako divadelní autor a scenárista se S. Oubram věnoval dramatizacím literárních děl, např. pohádek a knížek pro děti.\n\n\n\n\n"}
{"id": "566814", "url": "https://cs.wikipedia.org/wiki?curid=566814", "title": "Seznam členů Poslanecké sněmovny Parlamentu České republiky po volbách 2010", "text": "Seznam členů Poslanecké sněmovny Parlamentu České republiky po volbách 2010\n\nToto je seznam členů Sněmovny Parlamentu ČR, kteří byli zvoleni ve volbách do Poslanecké sněmovny Parlamentu České republiky v roce 2010. Seznam obsahuje i poslance, kterým mandát vznikl až v průběhu volebního období.\n20. srpna 2013 přijala Sněmovna 140 hlasy usnesení, navrhující prezidentovi republiky její rozpuštění. Prezident republiky Miloš Zeman dne 28. srpna 2013 dolní komoru Parlamentu rozpustil.\n\nNa začátku volebního období byl počet místopředsedů stanoven na 3. Během volebního období postupně rezignovali místopředsedkyně Vlasta Parkanová a Kateřina Klasnová. Z původních místopředsedů zůstal ve funkci pouze Lubomír Zaorálek. Následně byl určen počet místopředsedů na 4 a k Lubomíru Zaorálkovi byli zvoleni Jiří Oliva, Jiří Pospíšil a Jan Hamáček. \n\n\n\n\n"}
{"id": "566816", "url": "https://cs.wikipedia.org/wiki?curid=566816", "title": "Transpozon", "text": "Transpozon\n\nTranspozon čili transpozibilní element je semiparazitická sekvence DNA (také \"segment DNA\"), která je schopna měnit svou pozici a kopírovat se v genomu („skákat“ čili procházet transpozicí). Jsou také jedním z nástrojů genetického inženýrství jak u rostlin, tak živočichů. Hlavní dva druhy transpozonů jsou \n\nDNA transpozony se přesouvají z místa na místo bez nutnosti replikace a jsou již v lidském genomu neaktivní (viz název jednoho z nich, Sleeping Beauty, tj. Šípková Růženka. Mohou být ale také obdobně aktivovány, byť ne polibkem z čisté lásky.)\n\nRetrotranspozony jsou mnohem aktivnější, tvoří až 45 % lidského genomu a množí se (podobně jako mnohé viry) pomocí RNA polymeráz (II či III). Tyto elementy představují velkou část lidské repetitivní DNA, označované někdy jako nekódující DNA čili \"junk DNA\".\n\n"}
{"id": "566832", "url": "https://cs.wikipedia.org/wiki?curid=566832", "title": "Elektrický folk", "text": "Elektrický folk\n\nElektrický folk je označení hudebního žánru, který vznikl v Anglii v 60. letech minulého století a výrazněji se prosadil v letech 70., kdy byl šířen v keltském kulturním prostředí jako Bretaň, Irsko, Skotsko, Wales a Isle of Man, kde se hrál keltský rock a jeho odvozeniny. Měl též vliv na ty části světa, které měly bližší vazby na britské kulturní prostředí, kde dal vzniknout folk punku. V 80. letech začal ztrácet na popularitě, kdy znovu pronikl do rockové a folkové hudební kultury, ze kterých vzešel.\n\nKdyž anglické skupiny konce 60. a začátku 70. let minulého století samy označily svůj hudební styl jako 'elektrický folk', dělaly to pro odlišení od již existujícího 'folk rocku'. Folk rock už od roku 1965 produkovali američtí umělci a písničkáři hrající na rockových nástrojích jako Bob Dylan a Byrds. Zaměřili se na původní (v tomto případě anglické) písničky a melodie. Tím však není řečeno, že všichni zastánci folku úplně opustili americké zdroje, nebo že by nebyly zastoupeny v jejich vlastních skladbách, ale jejich tvorba byla charakterizována používáním anglických tzv. tradicionálních (lidových) písní a melodií a tvorbou nových písní v tomto stylu, za obsazení a nástrojů používaných rockovými skupinami s příležitostným přidáním lidových nástrojů.\n\nVýsledkem této hybridizace byla výměna specifických vlastností převzatých z lidové i rockové hudby.\n\n"}
{"id": "566837", "url": "https://cs.wikipedia.org/wiki?curid=566837", "title": "Židovský vršek", "text": "Židovský vršek\n\nŽidovský vršek (německy \"Jsraelsberg\") je zalesněný pahorek, který měří 322,7 m. Leží mezi obcemi Dobranov a Zákupy. Ze severu se vypíná lesnatý masív Mariánské výšiny. Kolem vršku jsou louky.\n\nOkolní krajina patří do Zákupské pahorkatiny, která prošla v období třetihor tektonickými změnami. Tehdy se křídovými vrstvami prodraly sopečné hmoty. Pískovcem provřelý čedič tak dal vzniknout nejen Židovskému vrchu u Dobranova, ale i všem okolním kopcům.\n\nNejlepší přístup je z Dobranova, kde končí silnice. Dále je třeba se vydat loukou až na zalesněný vrchol. Ač je vrcholek zalesněný, otevírá se z něj výhled na zalesněný masív Mariánské výšiny na severu, Ralsko a Kamenický kopec na východě, obce Dobranov a část sídliště Špičák v České Lípě na západě a Lysou skálu a Bezděz na jihu. Židovský vršek má i svojí hlubokou rokli v západní části pod vrcholem. Na vrchol žádná značená trasa nevede, nejbližší zeleně značená jej míjí necelé 2 km severněji přes zmiňovanou Mariánskou výšinu.\n\nVrch i okolní pastviny náleží do katastru Dobranov 627 127. Vody z něj stékají do Dobranovského potoka, který vtéká do Ploučnice.\n\n"}
{"id": "566855", "url": "https://cs.wikipedia.org/wiki?curid=566855", "title": "US Bank Center (Milwaukee)", "text": "US Bank Center (Milwaukee)\n\nUS Bank Center je mrakodrap stojící v Milwaukee. Má 42 pater a výšku 183,2 m, je tak nejvyšší budovou ve městě, ale i ve státě Wisconsin. V roce 1973, když byla budova dokončena, nesla jméno First Wisconsin Center. Budovu navrhla známá architektonická firma Skidmore, Owings and Merrill.\n\n\n"}
{"id": "566859", "url": "https://cs.wikipedia.org/wiki?curid=566859", "title": "Seznam mangy vydané česky", "text": "Seznam mangy vydané česky\n\nToto je seznam oficiálně vydaných japonských komiksů manga v českém jazyce.\n\nPrvní manga v češtině byla vydána roku 2000. Jednalo se o němou mangu \"Gon\", ale pro nepříliš velký ohlas se nikdy nedočkala pokračování. O něco úspěšněji se do té doby prosazovaly některé korejské tituly nazývané manhwa. Úspěšně začalo mangu vydávat až od roku 2008 nakladatelství Zoner Press, které uspělo se svou mangou \"Dveře chaosu\". Tituly, které následovaly, jsou např. \"Gravitation\" a \"Spirála\". Začátkem léta 2014 oznámilo, že s vydáváním mangy končí.\n\nDalší nakladatelství, která začala vydávat mangu v Česku, ale vydávání později ukončila, jsou Albatros (OEL manga \"Romeo a Julie\") a Talpress (manga \"Motýlek\", \"Elegie pro ovečku\" aj.). V češtině vydávalo mangu též polské nakladatelství Hanami (např. \"Balzamovač\" nebo \"Město světel\").\n\nV roce 2011 se k jmenovaným nakladatelům připojilo komiksové nakladatelství CREW mangou \"Crying Freeman – Plačící drak\". Mezi další tituly vydané či vydávané nakladatelstvím CREW patří výběrově \"Naruto\", \"Death Note\", \"Bleach\", \"Gantz\", \"Útok titánů\", \"Tokijský ghúl\", \"Bojový anděl Alita\" nebo \"Fullmetal Alchemist\". V roce 2016 se k vydavatelům mangy v češtině připojilo mangou \"Cagaster\" komiksové nakladatelství Zanir, v roce 2019 pak nakladatelství Egmont mangou \"To bylo tvé jméno.\" \n\n\n"}
{"id": "566862", "url": "https://cs.wikipedia.org/wiki?curid=566862", "title": "Lena Eliassonová", "text": "Lena Eliassonová\n\nLena Eliasson (* 22. červenec 1981) je švédská reprezentantka v orientačním běhu. Jejím největším úspěchem je bronzová medaile ze sprintu na Mistrovství světa v roce 2007 v Kyjevě. V současnosti běhá za švédský klub Domnarvets GOIF a žije ve Falunu.\n\n"}
{"id": "566874", "url": "https://cs.wikipedia.org/wiki?curid=566874", "title": "Jana Fischerová", "text": "Jana Fischerová\n\nJana Fischerová, rodným jménem Pajskrová, (* 20. srpna 1955 Havlíčkův Brod) je česká politička, v letech 2010 až 2017 poslankyně Poslanecké sněmovny PČR, od roku 2000 zastupitelka Kraje Vysočina (od roku 2016 pak náměstkyně hejtmana), v letech 2006 až 2010 starostka města Havlíčkův Brod, členka ODS. Je vedoucí české delegace CLRAE Rady Evropy, je vdaná a má dvě děti.\n\n\n\nVe volbách do Poslanecké sněmovny PČR v roce 2013 kandidovala v Kraji Vysočina jako lídryně ODS a byla znovu zvolena poslankyní.\n\nV komunálních volbách v roce 2014 obhájila za ODS mandát zastupitelky města Havlíčkův Brod. Na kandidátce byla původně na 21. místě, avšak díky preferenčním hlasům skončila druhá. V krajských volbách v roce 2016 obhájila za ODS post zastupitelky Kraje Vysočina. Na kandidátce původně figurovala na 32. místě, ale vlivem preferenčních hlasů skončila třetí. Dne 1. listopadu 2016 se stala náměstkyní hejtmana. Po ustavení nové krajské vlády vyšlo najevo, že před Listopadem 1989 byla rok a půl členkou KSČ (ve svém oficiálním životopise tuto informaci neuváděla).\n\nVe volbách do Poslanecké sněmovny PČR v roce 2017 již nekandidovala.\n\n\n"}
{"id": "566878", "url": "https://cs.wikipedia.org/wiki?curid=566878", "title": "Gargareáni", "text": "Gargareáni\n\nGargareáni ( \"Gargareis\") byl v řecké mytologii kmen složený pouze z mužů. Měli každoročně pohlavní styk s Amazonkami, aby rozmnožovali kmeny obou pohlaví. Pro tyto účely byli někdy Amazonkami unášeni, znásilňováni nebo i zabíjeni. Amazonky si poté nechávaly děvčátka, a vychovávaly z nich válečnice, zatímco gargareáni dostávali chlapce.\n"}
{"id": "566884", "url": "https://cs.wikipedia.org/wiki?curid=566884", "title": "Aleš Roztočil", "text": "Aleš Roztočil\n\nAleš Roztočil (* 10. května 1953 Brno) je univerzitní profesor, primář gynekologicko-porodnického oddělení jihlavské nemocnice a v letech 2010 až 2013 poslanec PSP ČR za TOP 09, jejímž není členem.\n\nVyšší stupeň základní školy studoval na Comboni College v Chartůmu v Súdánu, na gymnázium nastoupil v Brně (Gymnázium Elgartova) a ve studiích pokračoval na Lycée Alphonse Daudet v Nimes ve Francii. Vysokou školu vystudoval v Brně (LF UJEP) a v roce 1986 složil II. atestaci v oboru Gynekologie-Porodnictví. Posléze nastoupil na funkci asistenta na tehdejší LF UJEP a na této univerzitě zůstal až do roku 2003, po tomto roce nastoupil na místo primáře gynekologicko-porodnického oddělení v Jihlavě.\n\nV letech 2010 až 2013 byl poslancem PSP ČR za TOP 09, jejímž není členem.\n\nVe sněmovních volbách v roce 2013 původně plánoval kandidovat za politické hnutí Úsvit přímé demokracie Tomia Okamury, v červnu 2013 však oznámil, že se s Okamurou nedohodli.\n\n"}
{"id": "566889", "url": "https://cs.wikipedia.org/wiki?curid=566889", "title": "Teorie uzlů", "text": "Teorie uzlů\n\nTeorie uzlů je oblast topologie zabývající se matematickými uzly. Matematický uzel je inspirovaný běžnými uzly na laně nebo tkaničkách, ale konce matematického uzlu jsou spojeny, aby nemohl být rozuzlován. Matematicky řečeno je uzel vnoření kružnice do třírozměrného Euklidovského prostoru - R. Dva matematické uzly jsou ekvivalentní, pokud může jeden být spojitě transformován do druhého pomocí deformace R, která koresponduje s manipulacemi se zauzlovaným lanem, které nezahrnují jeho přetnutí.\n\nUzly se mohou definovat mnoha způsoby. V závislosti na způsobu může být jeden uzel popsaný různými definicemi. Příkladem takového způsobu definice je definice planárním diagramem - jeden uzel může být planárním diagramem vyjádřen mnoha způsoby. Základním problémem teorie uzlů tedy je obecné určení, zda dva popisy uzlu reprezentují ekvivalentní uzel. Pro tuto úlohu existuje kompletní algoritmické řešení o neznámé složitosti.\n\nPůvodní motivace teorie uzlů bylo vytvoření kompletní tabulky uzlů a jejich spojení (uzlů \"smotaných\" dohromady). Od založení teorie uzlů v 19. století do dnešního dne jich bylo zatabulkováno přes 6 miliard.\n"}
{"id": "566890", "url": "https://cs.wikipedia.org/wiki?curid=566890", "title": "Janomamové", "text": "Janomamové\n\nJanomamové, též Yanomamiové, jsou početný domorodý indiánský kmen, žijící v Jižní Americe, v deštných pralesích severní Amazonie. Jsou rozšířeni především na hranicích Venezuely a Brazílie. Odlehlost jejich území způsobila, že až do počátku 20. století nebyli vystaveni kontaktům s bělochy. Právě proto je tradiční kultura Janomamů jedna z nejzachovalejších v celé Amazonii.\n\n\"Yanomamo\" je jejich vlastní jméno a v překladu znamená \"člověk\", sousední indiáni Aravakové je nazývají \"Waika\", což znamená \"zabijáci\" nebo přesněji \"rozbíječi lebek\". Tento název se pro Janomamy používal i ve starší evropské literatuře. Pro svůj pejorativní charakter by se ale používat neměl.\n\nJanomamové žijí ve vesnicích zvaných \"šapun\" či \"šabono\", které čítají 50-400 osob, zpravidla ze dvou vzájemně sešvagřených rodů. Celý \"šapun\" žije pod společnou střechou, která je rozdělena tenkými stěnami na obydlí jednotlivých rodin s ohništi. \"Šapuny\" mají oválný tvar, jejich střecha bývá zhotovena z palmového listí. Uprostřed \"šapunu\" je volné nezastřešené prostranství, kde se odbývají slavnosti, souboje a obřady.\n\nSpolečnost Janomamů se dělí na exogamní patrilineární rody. Jeden \"šapun\" spolu obvykle sdílejí dva až tři vzájemně sešvagřené rody. V každém \"šapunu\" má rozhodující slovo náčelník a rada starších. Náčelník má značnou autoritu, představuje soudní a výkonnou moc. V některých případech může rozhodovat o životě a smrti vesničanů. Zvláště podvádění v tradičních soubojích mohl náčelník potrestat smrtí. Jednotlivé \"šapuny\" vůči sobě mohou být ve spojeneckém vztahu, který se týká společného konání obřadů, směnného obchodu a někdy i vzájemných sňatků. Často jsou však \"šapuny\" nebo jejich konfederace vůči sobě vzájemně nepřátelské a Janomamové mezi sebou dodnes příležitostně bojují. Používají přitom tradiční zbraně - luky, šípy, kamenné sekery, kyje a v současnosti také mačety.\nJanomamové preferují polygamii, ostatně jako většina amazonských indiánů. Ženy získávají především z válečných zajatkyň. Není nic zvláštního, když si muž za ženu vybere pětiletou dívku a stará se o ni, dokud nedospěje.\n\nJanomamové jsou závislí na pralese, kde sbírají ovoce (především plody palem), bezobratlé živočichy a drobné obratlovce. Muži také loví větší zvěř, hlavně opice a pekari, často s pomocí psů. Menší význam má rybolov. Ryby loví především v záplavových tůních, často pomocí rostlinných jedů.\nJanomamové se věnují i zemědělství. Na políčkách vyklučených v pralese pěstují banány, maniok, ale také tabák, bavlník, papriky a ovocné stromy.\n\nJanomamové jsou především vynikající košikáři. Z bambusu, lián a rostlinných pletiv zhotovují koše, nůše, hamaky, rohože a další vybavení domácnosti. Menší význam má zpracování dřeva a výroba keramiky. Jejich řemeslné výrobky, hlavně keramika, šípy a ozdoby slouží také jako artikl pro směnný obchod mezi jednotlivými \"šapuny\".\n\nMuži v současnosti většinou nosí bederní roušky z červeného plátna. Není to však jejich původní oděv. Plátno totiž získávají pouze obchodem s bělochy nebo sousedními indiánskými kmeny (Aravaové, Makušiové, Karibové), ovlivněnými evropskou kulturou. Dříve chodili nazí, pouze s bavlněnou šňůrou kolem boků. Pomocí tohoto pásu si k břichu přivazovali penis. Ženy nosí dodnes většinou pouze ozdoby. Mohou to být bavlněné, pásky, dvě šňůry křížem přes prsa, náhrdelníky či náramky, dnes už často ze skleněných, korálků. Při slavnostech se malují tenkými linkami červeným či černým barvivem, při válečném tažení si muži malují tělo převážně černě. Ženy a děti některých rodů si zase malují na obličej černým barvivem \"genipapo\" vzor v podobě jaguářích skvrn. Muži i ženy nosí ve tvářích a dolním rtu ozdoby z bambusových třísek nebo peří, a také náušnice z obdobného materiálu.\nCharakteristický je u účes Janomamů. Obě pohlaví si přiřezávají vlasy nakrátko tzv. \"podle kastrolu\". Muži si často holí na temeni hlavy tonzuru, jíž si někdy barví na červeno barvivem \"urucú\".\n\nJanomamové používají dodnes tradiční zbraně, především dlouhý luk, a to jak pro lovecké, tak i válečné účely. Luk i šípy jsou velmi dlouhé (až 2 m), tedy větší než samotní Janomamové. Znají i šípy otrávené jedem kurare (vyrábí se z liány) nebo jedem z žab pralesniček. Hroty šípů zhotovují dodnes z kosti, zubu, tvrdého dřeva a nejčastěji ze štípaného bambusu. Z tohoto materiálu zhotovují i břitvy na holení a nože, k jejichž výrobě však někdy používají i krunýř pásovce. Zejména v ritualizovaných soubojích používají rádi i kyje.\nSouboje mezi muži slouží jako prostředek k řešení vzájemných sporů v rámci \"šapunu\" nebo i se sousedními osadami. Souboje mohou být buďto pěstní (je povoleno bít se pouze do hrudi nebo do kyčlí) nebo s kyji (smí se bít pouze do temene). Prohrává ten, kdo první upadne nebo není schopen opětovat ránu. Při soubojích platí velmi přísná pravidla, na jejichž dodržování dohlíží náčelník. Porušení pravidel (např. nedovolený úder) může náčelník potrestat i smrtí provinilce.\nKlid v lovištích Janomamů často dodnes narušují i skutečné války mezi jednotlivými osadami. Nejčastěji jsou vyprovokované únosem žen nebo narušením teritoria osady sousední skupinou. V minulosti přepadali i osady sousedních kmenů nebo dokonce bělochů, aby unesli jejich dívky a ženy. Dodnes Janomamové napadají i bílé osadníky a zvláště zlatokopy, kteří od 70. let 20. století pronikají na jejich území.\n\nNáboženstvím Janomamů je šamanismus. Věří v mnoho duchů \"Hekurá\", osídlujících okolní prales, většinou jsou to \"hekurá\" zvířat. Nebezpečnější jsou podzemní démoni \"Amahiri\", kteří vypadají jako lysí lidé. Jedním z nejmocnějších božstev je duch Měsíce. Za svého předka někdy pokládají ptáka vlhovce chocholatého (\"Psarocolius decumanus\"). Do kontaktu s duchy se šamani dostávají šňupáním halucinogenního prášku \"epená\", který se získává ze stromové kůry nebo ze semen některých rostlin. Šňupání se provádí ve dvojici pomocí trubiček, jimiž si oba aktéři vzájemně foukají prášek do nosu. Mimoto hojně kouří i žvýkají tabák.\n\nSvérázné jsou jejich pohřební rituály. Mrtvého spálí na dřevěné hranici uprostřed šapunu nebo, jsou-li v časové tísni, tělo nejprve zavěsí na strom v koši či jakési smotané rohoži, počkají až shnije a spálí zbylé kosti. Spálené kosti sesbírají, roztlučou na prášek a vypijí v banánové kaši při slavnosti \"reaho\". Při této slovnosti se sejdou příbuzní a přátelé z několika \"šapunů\" a tři dny, někdy i déle, společně hodují, zpívají a tančí. \"Reaho\" tak pomáhá udržet dobré vztahy se sousedy. Tento rituální endokanibalismus praktikují proto, aby duše nebožtíka našla klid. Věří, že dokud nesní všechny jeho kosti, duše zemřelého se bezcílně potuluje pralesem.\n\nV roce 1937 unesl kmen Janomanů cca 11letou bělošku Helenu Valerovou, která pak mezi Janomamy žila přibližně 20 let, než se vrátila do civilizace. V knize, kterou na základě jejího vyprávění, sepsal etnograf Ettore Biocca, je podrobně popsaný tradiční způsob života Janomamů.\n\n\n"}
{"id": "566891", "url": "https://cs.wikipedia.org/wiki?curid=566891", "title": "Kamenice (řeka)", "text": "Kamenice (řeka)\n\nKamenice ( , německy \"Chemnitz\") je pravostranný a celkově největší přítok řeky Cvikovská Mulda v Německu na území spolkové země Sasko. Délka toku činí 75,3 km. Plocha povodí měří 534 km².\n\nŘeka vzniká soutokem říčky Würschnitz s řekou Zwönitz, který se nachází na jižním okraji města Saská Kamenice, v nadmořské výšce 313,1 m. Její tok směřuje převážně severozápadním směrem. Do Zwickauer Mulde se vlévá zhruba 2 km jižně od obce Wechselburg v nadmořské výšce cca 168 m.\n\nPrůměrný průtok nedaleko ústí u vsi Göritzhain činí 6,25 m³/s.\n"}
{"id": "566897", "url": "https://cs.wikipedia.org/wiki?curid=566897", "title": "Bazu", "text": "Bazu\n\nBazu je stará jednotka délky používaná v Perské říši. Velikost 1 bazu činila přibližně 1,09 m a tvořila 4 vitasti.\n\n"}
{"id": "566900", "url": "https://cs.wikipedia.org/wiki?curid=566900", "title": "Zapští ze Zap", "text": "Zapští ze Zap\n\nZapští ze Zap byli starý český vladycký rod, který pochází z městyse Zápy u Brandýsa nad Labem.\n\nPražský měšťan Mikuláš Heklík držel část Záp a část Dubečka koncem 14. století. Další Mikuláš, který se již psal ze Zap, se účastnil s vojskem Jiřího z Poděbrad dobytí Prahy. Aleš působil jako purkrabí Brandýsa nad Labem. Jeden z jeho synů přesídlil na Moravu. Další dva synové Zikmund a Jan rod rozdělili do dvou větví.\n\nPrvní patřily Dubeč a Průhonice, sňatky získali další drobné statky například Ctiněves a Hradiště, vymřeli ovšem již počátkem 17. století.\n\nDruhá větev, kterou založili bratři Jan a Bohuš, získala Dobřejovice a Ovčáry a další statky u Chrudimi a Čáslavi. Zplodili sice potomky, avšak ti z řad šlechty brzy zmizeli.\n\nAdam Zapský ze Zap zdědil Dubeč a Kyje, přestože byl katolík, podporoval vzbouřené stavy, za což mu v roce 1622 zkonfiskovali majetek, který obdržel Jan Daniel Kapr z Kaprštejna. Adam se spojil s jeho manželkou a společně Daniela zavraždili. Za vraždu jej uvěznili v Bílé věži Pražského hradu a roku 1626 popravili.\n\nPoté se přestali hlásit k nižší šlechtě a uvádět svůj predikát. V 19. století se objevují v Chrudimi jejich potomci, kteří pracovali jako řezník a koželuh. Rodině koželuha byl v 19. století přiznán rytířský původ. Ještě na přelomu 19. a 20. století působil jeden z posledních potomků PhMr. Adolf Jan Zapský ze Zap (1852 – 1928) v České Třebové jako lékárník.\n\nV červeném štítě stříbrný klín. Na štítě korunovaná turnajská přílba s červeno–stříbrnými přikrývadly. Klenotem jsou dvě zavřená křídla, přední červené s klínem ze štítu, zadní stříbrné.\n\nSpojili se s Dubeckými z Dubče, pány z Donína, z Rybenska, Smiřickými či Hrzány.\n\n"}
{"id": "566901", "url": "https://cs.wikipedia.org/wiki?curid=566901", "title": "AEGON Center", "text": "AEGON Center\n\nAEGON Center je mrakodrap v Louisville, které se nachází ve státě Kentucky. Má 35 podlaží a výšku 167 m, je tak nejvyšší budovou ve městě, ale i ve státě. Byl navržen architekty John Burgee a Philipem Johnsonem. Byl dokončen v roce 1993 a stál 100 milionů dolarů. V budově se nachází převážně kanceláře, ale v nižších patrech jsou garáže a maloobchodní prostory.\n\n\n"}
{"id": "566902", "url": "https://cs.wikipedia.org/wiki?curid=566902", "title": "HBC Kladno", "text": "HBC Kladno\n\nHBC Alpiq Kladno je český extraligový hokejbalový klub v současnosti vedený trenérskou dvojicí Drahomír Kadlec a Milan Maršner. Hraje v Městské hokejbalové aréně vedle zimního stadionu hokejového klubu Rytíři Kladno. Klub vznikl roku 1990 pod názvem HBC Rangers Kladno.\n\n\n"}
{"id": "566910", "url": "https://cs.wikipedia.org/wiki?curid=566910", "title": "Financování politických stran v Česku", "text": "Financování politických stran v Česku\n\nFinancování politických stran je jedním z nejdůležitějších aspektů nutných pro fungování každého politického subjektu. V Česku jsou ve financování využívány v zásadě dva zdroje - interní a externí. Hospodaření českých politických stran je regulováno zákonem č. 424/1991 Sb. o sdružování v politických stranách a v politických hnutích. Informace o své činnosti a hospodaření politické strany zveřejňují ve svých výročních zprávách, které jsou přístupné ve fyzické formě v knihovně Poslanecké sněmovny Parlamentu České republiky. \n\nTy jsou reprezentovány vlastními zdroji dané politické strany. Jsou jimi především:\n\nExterní zdroje přinášejí do strany jednoznačně největší množství financí a jsou nejdůležitější pro její samotné fungování. Můžeme je rozdělit na:\n\nStátní příspěvky jsou vypláceny ze státního rozpočtu buďto jednorázově nebo pravidelně každý rok a jejich výše závisí na úspěšnosti ve volbách.\n\nPříspěvek na úhradu volebních nákladů je jednorázově vyplácen po volbách a odvíjí se od absolutního počtu získaných hlasů. Politická strana, která ve volbách do Poslanecké sněmovny získá alespoň 1,5 % hlasů, dostane 100 Kč za každý hlas; politická strana, která ve volbách do Evropského parlamentu získá alespoň 1 % hlasů, dostane 30 Kč za každý hlas. Strany nedosahující nutného podílu hlasů nemají na státní příspěvek nárok.\n\nPříspěvek na činnost je každoroční a rozděluje se dále na:\n\nStálé příspěvky a příspěvky za poslanecké mandáty politickým stranám v roce 2009 se odvíjí od výsledků sněmovních voleb 2006.\n\n\n"}
{"id": "566911", "url": "https://cs.wikipedia.org/wiki?curid=566911", "title": "Zárubové z Hustířan", "text": "Zárubové z Hustířan\n\nZárubové z Hustířan byli starý český vladycký rod, který koncem 17. století povýšil do hraběcího stavu.\n\nZ Hustířan u Jaroměře pocházeli předkové rodů Rodovských, Bukovských a Zárubů, s nimiž měli společný erb. Tyto tři rodové větve se takto rozdělily v 15. století. Jako první příslušník rodu se objevuje Václav Záruba (1465–1503). Později koupili Třebovětice, Cerekvici, Hněčeves a další menší statky.\n\nV roce 1586 byl Zárubům potvrzen panský stav. Koncem 16. století bratři Václav, Bohuslav, Zdeněk a Karel rozdělili rod do několika větví.\n\nV 19. století již nejsou další stopy ani o jedné z větví tohoto rodu.\n\nVe stříbrném štítě nosili černé břevno uprostřed.\n\nSpojili se s Lobkovici, Oppersdorfy, Salmy, Kekuly ze Stradonic či pány z Vrtby.\n\nSedláček August : Hrady, zámky a tvrze království Českého, díl I. – Chrudimsko, Praha 1882, str. 127\nKonečný Stanislav, Svojanov, pohled do historie hradu a panství, Litomyšl 2007, str. 69\n"}
{"id": "566912", "url": "https://cs.wikipedia.org/wiki?curid=566912", "title": "Jaroslav Preiss", "text": "Jaroslav Preiss\n\nJaroslav Preiss (8. prosince 1870 Přeštice – 29. dubna 1946 Praha) byl český bankéř, národohospodář, ředitel Živnostenské banky, politik mladočeské strany a meziválečný poslanec za Českou státoprávní demokracii respektive Československou národní demokracii. Byl jedním z nejvýznamnějších představitelů Živnostenské banky a díky svému postavení jedním z nejvlivnějších mužů první československé republiky.\n\nPo maturitě v Domažlicích studoval práva ve Štýrském Hradci, v Lipsku a na české právnické fakultě v Praze. Od roku 1900 byl redaktorem hospodářské rubriky \"Národních listů\", později odborných časopisů. Od roku 1904 redigoval \"Finanční listy\", vydávané Živnostenskou bankou (hovorově: \"Živnobanka\"). \n\nDo Živnostenské banky nastoupil v roce 1907 na místo šéfa průmyslového a hypotekárního oddělení a v letech 1917–1938 byl jejím vrchním ředitelem. Banka měla v české ekonomice rozhodující vliv a vlastnila takřka polovinu tehdejšího československého průmyslu. Preiss založil \"Spolek továrníků a výrobců hospodářských strojů\", po jeho reorganizaci a přejmenování na \"Ústřední svaz českých průmyslníků\" se stal v roce 1918 jeho místopředsedou a v roce 1930 předsedou svazu. V roce 1938 Jaroslav Preiss onemocněl a z čela Živnobanky odstoupil.\n\nZnačný vliv měl Preiss v jednom z největších československých průmyslových podniků, v Českomoravské-Kolben-Daněk (ČKD), jehož byla Živnobanka největším akcionářem. Od května 1930 zastával funkci předsedy správní rady ČKD.\n\nAngažoval se i v politice. Koncem 19. století byl součástí studentského hnutí pokrokářů, přičemž náležel (podobně jako například Alois Rašín) k frakci, která tíhla k mladočechům. Počátkem 20. století už patřil mezi členy Národní strany svobodomyslné (mladočeské) a v jejím rámci k představitelům mladé generace okolo Karla Kramáře, kteří stranu v první dekádě nového století ovládli. V zemských volbách roku 1908 byl zvolen poslancem zemského sněmu za městskou kurii, obvod Dvůr Králové, Náchod, Hořice, Nové Město n. Metují. Byl kandidátem mladočeské strany.\n\nZa první světové války byl spolu s Rašínem a Kramářem zatčen a odsouzen pro velezradu. Pak ale byl po nástupu nového (a posledního) rakouského císaře Karla I. amnestován a zapojil se opět do veřejného života. 28. října 1918 jednal společně s Karlem Kramářem v Ženevě s Edvardem Benešem o podobě budoucího státu.\n\nOd roku 1918 zasedal v Revolučním národním shromáždění za Českou státoprávní demokracii, respektive za Československou národní demokracii, která z ní vznikla. Na mandát rezignoval na 72. schůzi v září 1919.\n\nPak už formálně nebyl členem národní demokracie, ale o stranu stále jevil zájem a ovlivňoval vnitrostranické dění. V druhé polovině 20. let podporoval takzvané průmyslové křídlo národní demokracie, tvořené pragmatickými podnikatelskými postavami jako byli Ladislav Novák, Bohdan Bečka a František Hodáč, které odmítaly protihradní výstřelky Karla Kramáře a Františka Síse.\n\nPřestože mu v době Protektorátu Čechy a Morava byla za odmítnutí spolupráce uložena pětimilionová pokuta, kterou zaplatil, byl v roce 1945 internován na Pankráci, odkud byl v dubnu 1946 propuštěn. Zemřel již o tři dny později a pohřben byl na Vyšehradském hřbitově.\n\nJaroslav Preiss byl dvakrát ženatý. V roce 1898 se oženil s Olgou Dostalovou (21. března 1876 Veleslavín – 29. dubna 1921 Praha), starší setrou herečky Národního divadla Leopoldy Dostalové. Manželé měli tři dcery, Olgu (1899–??), Jaroslavu (1902–??) a Věru (1904–??). V roce 1936 se Jaroslav Preiss podruhé oženil s Jarmilou Dimmerovou.\n\nJaroslav Preiss byl nadšeným sběratelem starého i současného českého umění a bibliofilem. Od roku 1929 do roku 1941 byl prezidentem zemského správního výboru Národního muzea v Praze. Do historických sbírek odkázal několik artefaktů. Dále byl členem Národohospodářského ústavu a kuratoria Moderní galerie. Přátelil se s umělci a dal se několikrát portrétovat. Jeho poslední portrét z roku 1946 namaloval Vratislav Nechleba.\n\nNa Právnické fakultě Univerzity Karlovy v Praze přednášel politickou ekonomii a vydal několik odborných knih.\n\n\n"}
{"id": "566913", "url": "https://cs.wikipedia.org/wiki?curid=566913", "title": "Beca", "text": "Beca\n\nBeca je stará hebrejská jednotka objemu. Do češtiny se dá přeložit jako vejce.\n\n\n"}
{"id": "566915", "url": "https://cs.wikipedia.org/wiki?curid=566915", "title": "Český pohár národní házené žen 2009/10", "text": "Český pohár národní házené žen 2009/10\n\nPředchozí sezóna: 2008/09\nNásledující sezóna: 2010/11\nPovinnou účast v Českém poháru národní házené žen mělo všech 12 klubů, které se v sezóně 2009/10 zúčastnily 1. ligy. Zúčastnit soutěže se mohly také kluby z nižších soutěží, které ve stanoveném termínu odevzdaly řádně vyplněnou přihlášku. Soutěž byla rozdělena do 3 fází (čtvrtfinále, semifinále a finále). Čtvrtfinále se zúčastnilo všech 12 prvoligových klubů + 7 řádně přihlášených klubů z nižších soutěží. Účastníci byly rozděleny do 3 pětičlenných skupin a 1 čtyřčlenné skupiny. V každé skupině se odehrál jeden turnaj, který byl hrán jednokolově systémem každý s každým. Poté se vyhodnotila tabulka turnaje a týmy na 1. a 2. místě postoupily do semifinále. Semifinále se zúčastnilo 8 úspěšných klubů ze čtvrtfinále, které byly rozděleny do 2 čtyřčlenných skupin a kritéria postupu do čtyřčlenného finále byla stejná jako ve Čtvrtfinále. Finále se hrálo ve Spořicích u Chomutova opět jednokolově systémem každý s každým a poté byla vyhodnocena konečná tabulka finálového turnaje Českého poháru národní házené žen.\n\nSkupina A - turnaj v Žatci\n\nSkupina B - turnaj v Plzni\n\nSkupina C - turnaj v Náchodě\n\nSkupina D - turnaj ve Staré Vsi nad Ondřejnicí\nSkupina E - turnaj v Plzni\n\nSkupina F - turnaj v Troubkách\nTurnaj ve Spořicích\nhttps://web.archive.org/web/20100625120559/http://www.svaznarodnihazene.cz/text.asp?clanek=1468&stav=2\n"}
{"id": "566917", "url": "https://cs.wikipedia.org/wiki?curid=566917", "title": "Beh", "text": "Beh\n\nBeh je stará jednotka hmotnosti používaná v Barmě.\n\n\n"}
{"id": "566918", "url": "https://cs.wikipedia.org/wiki?curid=566918", "title": "Retrotranspozon", "text": "Retrotranspozon\n\nRetrotranspozon je běžný typ transpozonů, tedy sekvencí DNA přítomných v genomu a schopných se přesouvat z místa na místo. Pro retrotranspozony je typické, že mechanismus jejich šíření je velice podobný životnímu cyklu retrovirů – DNA retrotranspozonů se přepíše do RNA (pomocí RNA polymeráz II či III), načež se tato RNA může opět přepsat reverzní transkripcí do DNA. Retrotranspozony známe z genomu většiny organizmů, včetně kvasinek, octomilky i savců. V lidské DNA tvoří možná kolem 45% celkové sekvence a mají tedy obrovský význam pro pochopení nekódující DNA vůbec.\n\nRetrotranspozony se dělí na:\n\n"}
{"id": "566919", "url": "https://cs.wikipedia.org/wiki?curid=566919", "title": "Dídó", "text": "Dídó\n\nDídó (2. pád Dídony, též Elissa) byla sestrou fénického krále Pygmalióna z Týru, bájná zakladatelka a první královna Kartága. Spáchala sebevraždu poté, co ji opustil Aineiás, do kterého se beznadějně zamilovala.\n\nByla dcerou tyrského krále Mutta (známého také jako Muttoial nebo Belus II.). Po jeho smrti měla vládnout spolu se svým bratrem Pygmaliónem. Jejím manželem byl Sychaeus. Pygmalión Sychaea zavraždil, aby se zmocnil jeho pokladů. Dídó ale s poklady uprchla. V Libyi chtěla koupit od místního krále Iarba půdu. Ten jí prodal území, které by bylo možné ohradit býčí kůží. Dídó kůži rozřezala na tenké proužky a jimi ohradila území budoucího Kartága.\n\nU břehů Kartága přistál Aineiás na své bludné pouti z Tróje. Dídó se do něho zamilovala. Aineiás ale musel podle vůle Jovovy pokračovat v cestě. Zoufalá Dídó se proklála jeho mečem. Byla pak uctívána obyvateli Kartága jako bohyně.\n\nZákladní podoba báje je zpracována ve Vergiliově eposu \"Aeneis\" (též \"Aeneida\"). Je jí věnován IV. zpěv. Báje byla později mnohokrát zpracována v různých odvětvích umění. Z těchto děl jsou známá například:\n"}
{"id": "566920", "url": "https://cs.wikipedia.org/wiki?curid=566920", "title": "Zásmučtí ze Zásmuk", "text": "Zásmučtí ze Zásmuk\n\nZásmučtí ze Zásmuk byli starý český vladycký rod, který pochází ze Zásmuk u Kolína.\n\nJako první předek rodu je uváděn sedlák Bohuněk, který v roce 1361 vlastnil část Zásmuk spolu s několika příbuznými. Koncem 14. století se rod rozdělil do několika větví. V Zásmukách zůstala pouze jediná linie. Mikuláš věnem získal tvrz Svojšice. Prokop patřil mezi účastníky Čáslavského sněmu roku 1421. Příslušníci rodu působili jako radní a postupem času se rozrůstali do dalších odnoží, které se časem vytratily. Další větev vlastnila Hroubovice na Chrudimsku a vymřela koncem 16. století. Jiné patřil Vlčetín u Jindřichova Hradce.\n\nOndřej ze Zásmuk vykonával v letech 1408–1414 post purkrabího v Krumlově, tuto funkci zastával i jeho syn Ctibor. Jan působil jako hejtman v Českých Budějovicích, Heřman jako rada komorního soudu. Získali Slatiňany a Rabštejnek. Vymřeli koncem 16. století.\n\nMatyáš Zásmucký ze Zásmuk přijal ke svému erbu v roce 1594 do rodiny i úředníka Jana Šípaře, který žil v Dymokurech.\n\nPoslední přeživší větev získala statek Přeboz u Kouřimi, posledním známým členem větve se stal kolínský živnostník Mikuláš Karel. Potomci této linie mizí v průběhu 17. století.\n\nV modrém štítu nosili stříbrného či sivého holuba hřivnáče drčícího olivovou ratolest.\n\nSpojili se s Dohalskými, Krabici z Veitmile, z Bítovce, ze Rzavého či ze Svojšic.\n\n"}
{"id": "566923", "url": "https://cs.wikipedia.org/wiki?curid=566923", "title": "Páni ze Zástřizl", "text": "Páni ze Zástřizl\n\nPáni ze Zástřizl byli starý moravský vladycký rod, který pocházel ze Zástřizl jihozápadně od Kroměříže.\n\nJako pravděpodobný předek se uvádí zemský stolník Sulislav, který žil na počátku 13. století. Ve 14. století se rod rozdělil do tří větví. Linie držící Kunkovice vymřela velmi časně, podobně jako větev vlastnící Pavlovice.\n\nRod svůj původ odvozuje od obce Zástřizly východně od Kroměříže, nedaleko od hradu Buchlova, kde měl svou tvrz. Ačkoli první písemné zmínky o tomto rodu jsou až ze 14. století, Počátky rodu sahají do 12. století, zřejmě do 2. poloviny.\nV Zástřizlech bratři Jindřich a Protivec založili dvě odnože této větve. Jan roku 1544 zakoupil Buchlov, Židlochovice, působil jako komoří Markrabství moravského. Jaroš pocházel z odnože, které patřili Morkovice, a pomáhal Ctiborovi Tovačovskému z Cimburka právními radami při sestavování \"Zemského zřízení\". \n\nVáclav během stavovského povstání sloužil jako zemský soudce. \n\nRodu mimo jiné patřily Buchlovice, Boskovice, Náměšť na Hané, Letonice a Svatobořice. Prakšická větev při konfiskacích ztratila značnou část majetku, neboť většina členů této větve se aktivně zapojila do povstání vzbouřených stavů. Bernard Prakšický ze Zástřizl věznil olomoucké kanovníky a poté byl zvolen direktorem za rytířský stav, po porážce na Bílé hoře přišel o statky on i další člen větve Jan. \n\nOstatní členové Morkovské větve rodu se přidali na císařskou stranu, avšak již v roce 1687 smrtí Karla Františka vymřel rod po meči. Sňatkem Zuzany Kateřiny Liborie Prakšické ze Zástřizl (provdané a ovdovělé Morkovské ze Zástřizl) v roce 1688 s knížetem Walterem Xaverem z Ditrichštejna přešlo vlastnictví panství Boskovice na mocný rod Ditrichštejnů.\n\nV červeném štítu nosili stříbrnou heraldickou lilii, která byla stejná jako u Beřkovských ze Šebířova, přestože tyto rody nemají nic společného. V klenotu měli na přilbě stejnou lilii jako ve štítu nebo tři pštrosí péra.\n\nSpojili se s Petřvaldskými, Žerotíny, Bítovskými ze Slavíkovic, z Víckova, z Bílkova či Ditrichštejny, či s Tluky z Tošanovic.\n\n"}
{"id": "566926", "url": "https://cs.wikipedia.org/wiki?curid=566926", "title": "Rockstar 101", "text": "Rockstar 101\n\nRockstar 101 je píseň barbadoské popové zpěvačky Rihanny. Píseň pochází z jejího čtvrtého alba \"Rated R\". Produkce se ujali producenti The-Dream a Christopher Stewart. S touto písní jí vypomohl bývalý kytarista skupiny Guns N' Roses Slash.\n"}
{"id": "566927", "url": "https://cs.wikipedia.org/wiki?curid=566927", "title": "Komitativ", "text": "Komitativ\n\nKomitativ (latinsky \"comitatus\", zkratka KOM) je mluvnický pád, který označuje příslovečné určení společenství. V češtině mu odpovídá předložka \"„s“\". Vyskytuje se ve finštině, maďarštině, estonštině, japonštině a v mnoha australských jazycích. \n\nVe finštině se komitativ tvoří pomocí sufixu plurálu \"-i-\", koncovkou \"-ne\" a v případě podstatného jména navíc i posesivním sufixem. Lze jej nahradit předložkou \"kanssa\" (s, se) nebo spojkou \"ja\" (a), což je v dnešní finštině běžnější.\n"}
{"id": "566930", "url": "https://cs.wikipedia.org/wiki?curid=566930", "title": "Te Amo", "text": "Te Amo\n\n\"Te Amo\" je píseň barbadoské popové zpěvačky Rihanny. Píseň pochází z jejího čtvrtého alba \"Rated R\". Produkce se ujal producent StarGate.\n"}
{"id": "566937", "url": "https://cs.wikipedia.org/wiki?curid=566937", "title": "Bér (jednotka)", "text": "Bér (jednotka)\n\nBér je stará jednotka délky používaná v Mongolsku.\n\n\n"}
{"id": "566940", "url": "https://cs.wikipedia.org/wiki?curid=566940", "title": "Barbora Šlapetová", "text": "Barbora Šlapetová\n\nBarbora Šlapetová (* 2. května 1973, Ostrava) je česká malířka a fotografka.\n\nNarodila se v rodině Vladimíra Šlapety, historika architektury a pedagoga. Jejím dědečkem a prastrýcem byli architekti Lubomír a Čestmír Šlapetové, její sestra, dvojče Anna Kovářová, je rovněž architektkou.\n\nV letech 1991–1997 studovala Akademii výtvarných umění v Praze, v roce 1995 na Concordia University v Montrealu a v letech 1999–2000 na Deutsche Akademische Austauschdienst v Berlíně. V letech 1997–2008 podnikala spolu se sochařem Lukášem Rittsteinem expedice na Novou Guineu, kde fotografovala domorodé kmeny. Jejich kniha z těchto cest \"Proč je noc černá\" obdržela v roce 2005 cenu za objev roku Magnesia Litera.\n\nBarbora Šlapetová a Lukáš Rittstein se podíleli na české expozici světové výstavy Expo 2010 v Šanghaji projektem představujícím symbiózu města a přírody.\n\n\n"}
{"id": "566952", "url": "https://cs.wikipedia.org/wiki?curid=566952", "title": "Řešetlák počistivý", "text": "Řešetlák počistivý\n\nŘešetlák počistivý (\"Rhamnus cathartica\") je keřovitá rostlina z čeledi řešetlákovité (\"Rhamnaceae\"), rostoucí v křovinách, na slunných stráních, ve světlých hájích a na okraji lužních lesů od nížin až do podhůří.\n\nŘešetlák je vysoký keř s načernalou kůrou a zpravidla rozestlanými větvemi, řídce posetými trny. Dlouze řapíkaté listy jsou dílem vstřícné, dílem uspořádané do svazečků, ojediněle však i střídavé. Jsou široce eliptické, na čepeli dvakrát pilovité. Drobné zelenavé květy jsou uspořádány do chudých vrcholičnatých svazků a jsou většinou dvoudomé. Plodem je kulatá peckovice, velká jako hrách, která z postupující zralostí zčerná. Kvete ve druhé polovině jara, obyčejně na přelomu května a června.\n\nNejčastěji se sbírá plod, řidčeji kůra. Plod sbíráme v úplné zralosti, na přelomu září a října. Nejkvalitnější kůrovou drogu poskytuje sběr v jarních měsících, před rozkvětem, nejlépe v březnu a dubnu. Droga je vyhledávána pro svůj obsah antrachinonů a antranolů, jakož i antrachinonových glykosidů a flavonoidů. Dále zde nacházíme sacharidy, pektiny, organické kyseliny – například vitamín C, kyselinu jantarovou, saponiny, hořčiny a pryskyřice. Složení kůry je podobné, ale chudší. Přítomny jsou hlavně antrachinony a antranoly, flavonoidy a třísloviny. Obsahové látky drogy zabezpečují dobrý projímavý účinek, který je mírnější než u krušinové kůry a u listů nebo lusků senny. Droga současně působí mírně močopudně. Je určena k léčbě tzv. atonické zácpy, která je častá u starších nemocných, kde je pokleslý střevní tonus.\n\n"}
{"id": "566957", "url": "https://cs.wikipedia.org/wiki?curid=566957", "title": "Allentsteig", "text": "Allentsteig\n\nAllentsteig je město v okrese Zwettl v Dolních Rakousích. Žije zde obyvatel.\n\nAllentsteig leží ve Waldviertelu \"(Lesní čtvrti)\". Plocha území města je 71,41 kilometrů čtverečních a 35,04% plochy je zalesněno.\n\nAllentsteig leží uprostřed Waldviertelu a má nadmořskou výšku 550 metrů.\n\nK městu náleží ještě 14 katastrálních území:\n\n\n\nPrvní nálezy jsou ze středověku, kdy Karel Veliký usídlil do území obyvatele z Francké říše. Území patřilo původně Babenberkům, později Kuenringům. Potom kolem roku 1430 vznikl hrad a zámek. Území pojmenovali \"Illyrischové\" \"dujay\" (\"hlučné\") a časem se měnil název od \"Tygia\", \"Tigin\" a \"Thige\" ke \"Stige\". V roce 1212 se místo nazývalo \"Adeloldstige\". Kolem roku 1700 se pojmenování ustálilo na \"Allentsteig\".\n\nAllentsteig je místem původu předků Adolfa Hitlera (1889-1945). Po připojení Rakouska k říši došlo k vystěhování několika osad z důvodu zřízení vojenského cvičiště.\n\nV roce 1981 byl v Allentsteigu (na okraji vojenského cvičiště) založen velký vojenský hřbitov, na kterém bylo pohřbeno 3900 padlých vojáků německého Wehrmachtu, přemístěných z nesčetných obecních hřbitovů Dolního Rakouska, kteří zemřeli v bojích v roce 1945.\n\nNejvýraznějším zaměstnavatelem je přímo nebo nepřímo vojenská správa spolkového vojska. Cvičiště bylo zřízeno po začlenění Rakouska do německé říše v létě roku 1938 na rozkaz Adolfa Hitlera. Evakuace obyvatel se týkala také obcí Döllersheim a Strones, odkud pocházeli rodiče a prarodiče Hitlera.\n\n\n"}
{"id": "566958", "url": "https://cs.wikipedia.org/wiki?curid=566958", "title": "UGM-27 Polaris", "text": "UGM-27 Polaris\n\nUGM-27 Polaris byla podle amerického kódového označení balistická střela odpalovaná z ponorek (tzv. SLBM) a určená k útokům na pozemní cíle. Šlo o americkou dvoustupňovou balistickou střelu s pohonem na tuhé palivo a s jadernou hlavicí. Pro americké námořnictvo ji vyvinula společnost Lockheed Corporation. Poprvé byla testována v roce 1960. Mimo USA ji nesly také britské raketonosné ponorky třídy \"Resolution\". Celkem bylo vyrobeno 1409 raket Polaris všech verzí. Jejím nástupcem se stala balistická raketa Poseidon.\n\nAmerické námořnictvo původně dávalo přednost letounovým střelám Regulus, které chtělo později nahradit raketami na tekuté pohonné hmoty. Ty by však měly velké rozměry a hmotnost, což by znesnadňovalo jejich nesení na palubách ponorek. Teprve nové technologie a použití tuhých pohonných hmot umožnilo vyvinout v praxi použitelnou střelu.\n\nPrvní verze rakety Polaris A-1 byla dvoustupňová s oběma stupni o stejném průměru a podrážovou hlavicí. První a druhý stupeň měly po čtyřech raketových motorech na tuhé palivo, jejichž trysky byly opatřeny deflektory, které raketě umožňovaly korekci dráhy. Spalovací komory motorů byly svařeny z nerezových plechů. Dolet rakety byl 2200 kilometrů.\n\nRakety Polaris byly navrženy pro odpalování z ponořených raketových ponorek (ponorka směla být ve hloubce max. 30 metrů). Raketa byla nejprve pomocí stlačeného vzduchu vymrštěna nad vodní hladinu, kde se zažehly motory prvního stupně. Ty dohořely ve výšce 19 kilometrů a první stupeň se poté oddělil. Druhý stupeň hořel až do výšky zhruba 100 kilometrů, kde se rovněž oddělil. Samotná hlavice pokračovala po balistické dráze ke svému cíli. Hlavice obsahovala jednu jadernou nálož o síle 0,5 Mt. Při průletu atmosférou ji chránil ablativní štít. Díky modernímu inerciálnímu řídícímu systému, který dovedl korigovat odchylky způsobené vlivem větru a turbulencí, dosaval Polaris A-1 přesnosti 5,6 km.\n\nPrvní dvě střely Polaris A-1 odpálila dne 20. července 1960 ponorka USS \"George Washington\" (stejnojmenné třídy) ponořená poblíž mysu Canaveral v hloubce 27 metrů. Jiný zdroj uvádí datum odpalů 30. července 1960.\n\nPonorka USS \"Ethan Allen\" stejnojmenné třídy provedla jediný uskutečněný zkušební odpal balistické rakety Polaris vybavené jadernou hlavicí. Raketa byla vypuštěna 6. května 1962 z ponorky plující pod hladinou v Pacifiku. Hlavice vybuchla nad jižním Pacifikem. Opakování podobných testů zabránil zákaz atmosférických zkoušek jaderných zbraní. Výroba Polarisů A-1 skončila roku 1961. Americké ponorky je nesly až do roku 1967. Nahradila je vylepšená varianta A-2.\n\nVerze Polaris A-2 byla vyráběna v letech 1962–1965. Byla vylepšením varianty A-1 s doletem delším o 580 kilometrů. Tvarem se téměř nelišila, pouze měla o 0,9 metru prodloužený trup. Byly použity účinnější pohonných hmoty, kterých bylo neseno více a také hmotnost rakety se podařilo snížit. Přestože byly tyto rakety delší, nebylo kvůli nim nutné dosavadní ponorky přestavovat. Díky vylepšení konstrukce vypouštěcích sil jim vystačil dosavadní prostor.\n\nVerze Polaris A-3 byla zavedena v roce 1964 a vyráběna až do roku 1968. Měla odlišný tvar, protože průměr hlavice zde byl stejný jako průměr těla rakety. Oproti verzi A-1 měla dvojnásobný dolet – až 4000 kilometrů. Toho bylo dosaženo zejména použitím účinnějších pohonných hmot a odlehčením spalovacích komor obou stupňů nahrazením kovu laminátem. Nový řídící systém byl nejen přesnější, ale i výrazně lehčí. Nová bojová hlavice měla sílu 1 Mt. Později byla nahrazena vícenásobnou hlavicí MRV se třemi tělesy o síle 200 kt. Nově byla řešena i vypouštěcí sila.\n\n"}
{"id": "566966", "url": "https://cs.wikipedia.org/wiki?curid=566966", "title": "Procesory Cyrix", "text": "Procesory Cyrix\n\nPopis procesorů firmy Cyrix.\n\nŘada procesorů Cx486\n\nŘada procesorů 586/686\n"}
{"id": "566971", "url": "https://cs.wikipedia.org/wiki?curid=566971", "title": "Pygmalion z Týru", "text": "Pygmalion z Týru\n\nPygmalión z Týru (2. pád Pygmalióna) byl bájný král fénického města Týros, bratr zakladatelky Kartága Dídony. Vládl v letech 831 – 785 př. n. l.\n\nPygmalión byl synem tyrského krále Mutta (známého také jako Muttoial nebo Belus II.). Po jeho smrti měl vládnout spolu se svou sestrou Dídonou. Jejím manželem byl zámožný kněz Sychaeus. Pygmalión Sychaea zavraždil, aby se zmocnil jeho pokladů. Dídó ale s poklady uprchla a založila město Kartágo.\n"}
{"id": "566974", "url": "https://cs.wikipedia.org/wiki?curid=566974", "title": "Lukáš Rittstein", "text": "Lukáš Rittstein\n\nLukáš Rittstein (* 31. července 1973, Praha) je český sochař. Je synem výtvarníka Michaela Rittsteina.\n\nV letech 1991–1997 studoval Akademii výtvarných umění v Praze a v letech 1997–1999 na Vysoké škole uměleckoprůmyslové v Praze. V roce 1999 obdržel Cenu Jindřicha Chalupeckého. V letech 1997–2008 podnikal s fotografkou a malířkou Barborou Šlapetovou expedice na Novou Guineu za domorodými kmeny. Jejich kniha z těchto cest \"Proč je noc černá\" obdržela v roce 2005 cenu za objev roku Magnesia Litera.\n\nLukáš Rittstein a Barbora Šlapetová se podíleli na české expozici světové výstavy Expo 2010 v Šanghaji projektem představujícím symbiózu města a přírody.\n\n\n"}
{"id": "566975", "url": "https://cs.wikipedia.org/wiki?curid=566975", "title": "Maja Almová", "text": "Maja Almová\n\nMaja Alm (* 10. července 1988) je dánská reprezentantka v orientačním běhu. Jejím největším úspěchem je stříbrná medaile ze sprintu na Mistrovství světa v roce 2012 ve švýcarském Lausanne. V současnosti běhá za švédský klub Ulricehamns OK.\n\n"}
{"id": "566989", "url": "https://cs.wikipedia.org/wiki?curid=566989", "title": "Cello rock", "text": "Cello rock\n\nCello rock a cello metal jsou podstyly rocku, resp. heavy metalu, vyznačující se především používáním violoncella a dalších smyčcových nástrojů (především houslí a violy) jako hlavních nástrojů. Tyto pak kombinují s tradičními rockovými nástroji – elektrickou kytarou, baskytarou a bicími. Violoncella, která jsou obvykle ve skupinách po třech nebo po čtyřech, se používají k vytvoření rockové a metalové hudby, ale za tradičního zvuku violoncella. Již v 70. letech se objevila britská kapela Electric Light Orchestra, která používala dvě až tři violoncella.\n\nMezi průkopníky cello rocku/metalu patřily v devadesátých letech 20. století kapely Rasputina z New Yorku (vznik 1992) a finská kapela Apocalyptica (vznik 1993). Kapela Rasputina byla od začátku vedena cellistkou Melorou Creagerovou, Apocalyptica se nejvíce proslavila cello rockovými covery písní skupiny Metallica. V roce 1997 byla v Německu založena kapela Coppelius, kde má kromě cella zastoupení i klarinet.\n\nPo roce 2000 vzniklo několik dalších cello rockových kapel, především ve Spojených státech, kde navázaly na to, co začala kapela Rasputina. Nejznámější jsou Murder by Death (2000), Primitivity (2000), Judgement Day (2002), Break of Reality (2003), The 440 Alliance (2004) a The Loneliest Monk (2008).\n\nV Evropě dále vznikly další kapely, např. lotyšská Melo-M, finská skupina Orbis Metallum a chorvatské duo 2Cellos. Cello rockové kapely vznikly i v Česku, mezi české kapely patří Hyperion, The Swan, Čellisti, Clawed Forehead, The Eclipse a ARRHYTHMIA.\n"}
{"id": "566990", "url": "https://cs.wikipedia.org/wiki?curid=566990", "title": "Kultura hřebenové keramiky", "text": "Kultura hřebenové keramiky\n\nKultura hřebenové keramiky byla neolitická kultura lovců a sběračů ze severovýchodní Evropy vyrábějících keramiku. Existovala okolo let 4 200 – 2 000 př. n. l. Její jméno je odvozeno podle typického vzoru na své keramice, který vypadal jako otisky hřebene. \n\nJejich keramika byla nalezena v oblasti Finnmarky (Norsko), řeky Kalix (Švédsko), Botnického zálivu (Finsko), Soloveckých ostrovů (Rusko) a řeky Visly v Polsku. \n"}
{"id": "566991", "url": "https://cs.wikipedia.org/wiki?curid=566991", "title": "Včelařské muzeum v Rosicích", "text": "Včelařské muzeum v Rosicích\n\nVčelařské muzeum v Rosicích je součástí budovy zdejší chovatelské včelařské stanice. Na galerii je prostor pro výstavu nové včelařské techniky. Součástí je také knihovna, která byla do Rosic přestěhována v roce 1996 z Brna.\n\nMuzeum „vyrostlo“ na velmi bohaté a významné tradici rosické chovatelské stanice. V hlavním výstavním sále jsou exponáty z včelařské minulosti. Velké množství předmětů je půjčeno z muzea ze zámku Kačina. Už v době otevření bylo dohodnuto obměňování předmětů s tehdejším ředitelem kačinského muzea Ing. Z. Tempirem. Část předmětů patří ČSV Praha. Postupem času přibývají i předměty vlastní – ať už v sále, nebo ve venkovním areálu. Prosba o pomoc muzeu se získáváním předmětů byla zveřejněna v časopise Včelařství v roce 2000 v č. 1.\n\nExponáty jsou staré kláty (nejstarší 1797), slaměné košnice, dále např. moravský stojan. Jsou zde figurální úly – sv. Ambrož, sv. Jan Nepomucký. Slaměný úl z druhé poloviny 19. století hraběte Kolovrata Krakovského. Vzácným exponátem je Hruškův medomet, který předvedl v roce 1865 v Brně. Vynález využíval odstředivé síly na vytáčení medu (princip užívaný dodnes) na rozdíl od dosavadního lisování. Zde se jedná o originál vyrobený ze dřeva.\n\nJe zde několik ukázek ručních lisů na výrobu mezistěn, na slaměné rohože, lis na vosk, množství dýmáků a řada novějších, kovových medometů z první poloviny 20. století. Součástí muzea jsou vitríny s podobiznami a popisky osobností, které se zapsaly do historie českého a moravského včelařství.\n\n\n\n"}
{"id": "566996", "url": "https://cs.wikipedia.org/wiki?curid=566996", "title": "Pygmalion (Kypr)", "text": "Pygmalion (Kypr)\n\nPygmalion byl kyperský král, který se zamiloval do sochy bohyně Afrodíty. Podle pozdější verze pověsti byl sochařem, který vytvořil bohyninu sochu ze slonoviny a zamiloval se do ní. Afrodíta vyslyšela Pygmalionovy prosby a sochu oživila. Tak byla stvořena Galatea, kterou Pygmalion pojal za manželku. Jejich dcerou (podle jiné verze synem) byla Pafos. Její jméno dnes nese město Pafos.\n\nTento námět byl mnohokrát umělecky zpracován. Patrně nejznámější je divadelní hra George Bernarda Shawa \"Pygmalion\" (1912, premiéra 1914).\n"}
{"id": "567007", "url": "https://cs.wikipedia.org/wiki?curid=567007", "title": "Věc nikoho", "text": "Věc nikoho\n\nVěc nikoho či věc ničí (\"res nullius\") je historický právní status a termín pro věc, která nemá vlastníka a není předmětem vlastnictví. Pokud taková věc je způsobilá mít vlastníka, může se jím stát ten, kdo si věc přisvojí (přisvojení se nazývá též okupace) například poté, co ji nalezne, nebo je-li prvním zájemcem o její vlastnění. Věcí nikoho se v některých právních systémech může věc stát opuštěním (derelikcí).\n\nRakouský Všeobecný zákoník občanský z roku 1811 v ustanovení § 354 mezi vlastnickými právy jmenoval i právo věc opustit, tedy bez výhrady se vzdát vlastnictví. Opuštěná movitá věc se stala věcí ničí, u nemovitostí byla právní úprava složitější a její výklad a praxe nejednotné v otázce, zda je k účinku opuštění nutný výmaz vlastnického práva \"extabulační listinou\".\n\nObčanský zákoník z roku 1950 (účinný od 1. ledna 1951 do 31. března 1964) v ustanovení § 132 odst. l upravoval opuštění věci jako jeden ze způsobů pozbytí vlastnictví. Vylučoval však opuštění u věcí, které nebylo možno zcizit. Opuštěné věci nepatrné hodnoty mohl nabýt každý, ostatní propadly i bez dalšího soudního nebo správního rozhodnutí státu.\n\nObčanský zákoník č. 40/1964 Sb. s účinností od 1. dubna 1964 zrušil výjimku pro věci nepatrné hodnoty, takže všechny věci opuštěné připadaly podle později zrušeného § 453 odst. 2 státu a žádná věc se již opuštěním nemohla stát věcí ničí. Novela č. 509/1991 Sb. § 453 vypustila, čímž i termín opuštěná věc z občanského zákoníku zmizel; nepřímá úprava je v § 135, o nálezech, a v § 123, o obsahu vlastnického práva, kde lze opuštění zahrnout pod právo s věcí nakládat. Dnešní české právo tak, na rozdíl od práva římského, explicitně nezavádí pojem věci ničí ani opuštění věci – každý pozemek má vlastníka, fakticky opuštěná věc propadá obci, pokud není vlastník zjištěn ani se o ni nepřihlásí. § 135 občanského zákoníku zmiňuje ztracenou věc a věc skrytou, jejíž vlastník není znám. Podle některých právních názorů opuštění věci je zahrnuto v právu s věcí nakládat a je právně přípustné i přesto, že není výslovně upraveno, a ani v případě nemovitosti pro takový jednostranný úkon na rozdíl od převodu nemovitosti není vyžadována písemná forma, může k ní tedy dojít i mlčky provedeným právním úkonem. U movité věci lze za opuštění považovat takové odložení nebo odhození věci, u kterého je zřejmé, že nejde o pouhé uložení věci, kterou vlastník nemíní po kratší nebo delší dobu užívat. Právo na opuštění věci však může kolidovat se zákonem o odpadech a s povinnostmi, kterými tento zákon vlastníky zavazuje, protože prostým opuštěním věci a jejím přenecháním státu by se dosavadní vlastník zprostil povinnosti věc řádným způsobem zlikvidovat a náklady na ekologickou likvidaci by tak přenesl na stát; absenci právní úpravy opuštění věci je proto možno považovat za mezeru v českém právním řádu. U fakticky opuštěné, odhozené či zanedbané věci je obtížné právně posoudit, kdy jde skutečně o konkludentní právní úkon vlastníka; socialistický stát zpravidla považoval za opuštěné nemovitosti osob, které ilegálně emigrovaly, ale v některých případech, kdy vlastník nemovitost pronajal či svěřil někomu do opatrování, soudy rozhodly, že opuštěna nebyla.\n\nV postavení částečně obdobném věci ničí jsou v českém právu volně žijící živočichové, volně rostoucí rostliny a některé další přírodní zdroje, z nichž některé si lze v zákonných mezích přisvojit lovem, rybolovem, sběrem (například klestí a lesní plody) atd. Podle rozsudku z roku 2006 se v roce 2003 podle tehdejšího rybářského zákona z roku 1963 považovaly ryby v tekoucích vodách za věc ničí i tehdy, když byly vysazeny rybářskou organizací, která má v revíru rybářské právo, a jejím vlastnictvím se mohly stát až vylovením, zatímco ryby v uzavřených vodách mohou mít vlastníka již ve vodě (dnes podle zákona o rybníkářství č. 99/2004 Sb.). Úhyn ryb v tekoucích vodách tak může být odškodněn jako ušlý zisk nebo zbytečně vynaložené náklady, nikoliv jako škoda na majetku. tento názor po dovolání rybářského svazu potvrdil i Nejvyšší soud České republiky.\n\nSpecifický právní spor o práva k zanedbaným nemovitostem se týká squattingu, kdy zanedbání vlastnických závazků ze strany vlastníka, popřípadě nezájem nemovitost řádně užívat, bývají squattery vykládány jako faktické opuštění věci. Vila Milada navíc byla v té době vymazána z restříku nemovitostí a neměla popisné ani evidenční číslo, což bylo možné vykládat tak, že jde o věc bez vlastníka přičemž v českém právu v té době neplatila (a dosud neplatí) vyvratitelná právní domněnka, že vlastník pozemku je i vlastníkem stavby, a teprve po vyhrocení sporu se squattery se stát o vlastnictví přihlásil a byl jako vlastník zapsán, což teprve umožnilo razantní silový zásah.\n\nVe specifickém právním postavení je v českém právním řádu lidské tělo (jak živého, tak zemřelého člověka) a části těla, o kterých zákony nepíší jako o předmětu vlastnictví, ale upravují práva a povinnosti k nim speciálním způsobem, podle nějž má člověk ke svému tělu a jeho částem právní vztah, který se jen v některých rysech podobá právu vlastnickému. Explicitně není stanoveno právo vlastní tělo užívat, které je nevysloveně považováno za přirozené, právo o svém těle rozhodovat je některými zákony značně omezeno a některé zákony stanoví i závazky v péči o zdraví a jeho ochranu. Tělo zemřelého nebývá přímo zmiňováno jako předmět dědictví, nakládání s ním upravuje speciální zákon o pohřebnictví.\n\nPro věci, které nejsou způsobilé být vlastnictvím nebo jejichž vlastnictví je nepřevoditelné, římské právo používalo termín res extra commercium.\n\nLatinsky: \"terra nullius\". Území Země je v moderní době již rozděleno mezi státy, takže ve smyslu moderního práva zde již není možné obsadit území, které dosud nepatřilo nikomu. Mezinárodní vody (moře a oceány) jsou chráněny mezinárodním právem, které nepřipouští, aby k nim někdo nabyl vlastnictví. Rovněž kosmický prostor a tělesa jsou podle mezinárodního práva považovány za „res nullius“ či „res communis“.\n\nVe většině států jsou vlastnická práva k půdě tradičně podle feudálního vzoru interpretována jako postoupení státního práva k půdě soukromým osobám, avšak moderní pojetí právního státu i právní subjektivity fyzických osob se může s tímto pojetím a některými mezinárodními smlouvami, zejména staršími, dostávat do kolize.\n\nAmerická firma The Lunar Embassy se sídlem v Nevadě si však podle Homestead Act z roku 1862, původně určeného pro osídlování západní Ameriky a později pro Aljašku, u katastrálního úřadu v San Franciscu zaregistrovala vlastnictví celého povrchu Měsíce, 22. listopadu 1980 vyhlásila Den Měsíční nezávislosti a od 80. let 20. století prodává pozemky na Měsíci a pak i na dalších kosmických tělesech a poskytuje licenci k tomuto prodeji i dalším tzv. lunárním ambasádám v dalších zemích. Vyhlásila Lunární ústavu, která vychází z principu dvojího občanství, a roku 1999 vyhlásil Lunární republiku. Lunární ambasáda vysvětluje svá vlastnická práva tím, že Pakt o Měsíci a jiných nebeských tělesech (Kosmická smlouva) z roku 1967 zavazuje pouze signatářské státy (státy OSN), že si nebudou na kosmických tělesech činit nároky na vlastnictví půdy, ale tato dohoda nezavazuje a neomezuje soukromé fyzické a právnické osoby. Pakt o Měsíci, navržený OSN v roce 1984, který měl vyloučit využití mimozemských zdrojů jakýmkoliv subjektem, však při hlasování podpořilo jen 6 zemí ze 185, takže většina zemí jej nepodepsala. Dennis Hope v roce 1980 jako první požádal příslušné úřady státu Kalifornie o registraci vlastnického práva a bylo mu vyhověno a vydány příslušné listiny. Tuto skutečnost oznámil vládám USA, Číny a SSSR, i OSN, na radu právníků ještě tři roky počkal a poté začal s prodejem pozemků, které si koupily i osobnosti jako Ronald Reagan a Jimmy Carter.\n\nPřisvojení (okupaci) se podobá též institut vydržení (usucapio). Oprávněný držitel věci se stává podle § 134 občanského zákoníku č. 40/1964 Sb. vlastníkem movité věci, má-li ji v nepřetržité držbě tři roky, a nemovité věci, má-li ji v nepřetržité držbě deset let, pokud jde o věci, které mohou být předmětem vlastnictví a zákon nevylučuje držitele takového druhu věci jako vlastníka (tedy nejde například o věc, kterou může vlastnit jen stát). Institut vydržení se však týká věcí, které mají vlastníka, avšak odlišného od držitele, nikoliv věci ničí, u níž vydržecí lhůta neběží a která se vlastníkem okupanta stává ihned.\n\nPojmu věci ničí je částečně obdobné i právo obecného užívání, které zaručuje každému možnost běžnými způsoby užívat krajinu, les, pozemní komunikace, povrchové vody atd., a to v některých případech i tehdy, mají-li veřejného nebo soukromého vlastníka, a činí z nich tak omezením vlastnických práv do určité míry společnou věc, kterou si však není možné přisvojit. V některých právních a společenských systémech některé druhy statků (například krajinné prvky) nemohou mít vlastníka, avšak není možno si je přisvojit – jsou tedy zároveň věcí ničí i věcí společnou (res omnium communis).\n\n\n"}
{"id": "567008", "url": "https://cs.wikipedia.org/wiki?curid=567008", "title": "Haddaway", "text": "Haddaway\n\nAlexander Nestor Haddaway, více známý pod svým uměleckým jménem Haddaway (* 9. ledna 1965 Port of Spain), je trinidadský zpěvák. Nejvíce je známý pro svůj celosvětový hit What Is Love z roku 1993. Je to jedna z nejznámějších eurodance písní na světě a také je 62. nejprodávanějším singlem. Jeho ostatní hity jako Life, I Miss You, Rock My Heart, Fly Away se v hitparádě umístily v Top 10.\n\n\n\n"}
{"id": "567013", "url": "https://cs.wikipedia.org/wiki?curid=567013", "title": "UGM-73 Poseidon", "text": "UGM-73 Poseidon\n\nUGM-73 Poseidon byla podle amerického kódového označení balistická střela odpalovaná z ponorek (tzv. SLBM) určená k útokům na pozemní cíle. Šlo o americkou dvoustupňovou balistickou střelu s pohonem na tuhé palivo, nesoucí až 14 jaderných hlavic. Pro americké námořnictvo ji vyvinula společnost Lockheed Martin Space Systems. Raketa Poseidon je další evolucí staršího Polarisu. Do roku 1965 proto nesla označení Polaris B-3. Jejím nástupcem se stala balistická raketa Trident. V letech 1970–1978 bylo vyrobeno 620 raket Poseidon.\n\nPoseidon měl oproti Polarisu A-3 při stejném doletu dvojnásobnou vzletovou hmotnost i nosnost. Zachování doletu bylo možné díky většímu množství nesených pohonných hmot, odlehčené konstrukci a účinnějšímu palivu. V přídi byla vícenásobná jaderná hlavice MIRV – jednotlivé hlavice mohly nezávisle na sobě napadnout několik cílů. Pokud raketa nesla obvyklých 10 hlavic W-68 o síle 50 kt, měla dolet 5200 km, pokud to bylo 14 hlavic W-68, dolet poklesl na 4000 km.\n\nPoseidon měl oproti Polarisu o 52 cm větší průměr (byl také o 51 cm delší), Američanům se ale podařilo vyvinout nová vypouštěcí sila, která měla díky lepší konstrukci stejný celkový průměr jako ta původní. Odpadla tak nutnost nákladně rekonstruovat starší americké raketové ponorky.\n\nPoseidon byl poprvé zkušebně odpálen 16. srpna 1968 z mysu Canaveral. První ponořenou ponorkou, která Poseidon vypustila, byla v srpnu 1970 USS \"James Madison\" stejnojmenné třídy. Do operační služby byla střela přijata v březnu 1971. Ve výzbroji amerického námořnictva byly Poseidony brzy nahrazeny novými třístupňovými raketami Trident. Všechny rakety Poseidon byly vyřazeny do poloviny 80. let.\n\n"}
{"id": "567014", "url": "https://cs.wikipedia.org/wiki?curid=567014", "title": "Penčice", "text": "Penčice\n\nPenčice je název více sídel:\n\n"}
{"id": "567018", "url": "https://cs.wikipedia.org/wiki?curid=567018", "title": "Armagedon (rozcestník)", "text": "Armagedon (rozcestník)\n\nPojem Armagedon (z hebrejského הר מגידו) může mít různé významy.\n\n\n\n\n"}
{"id": "567020", "url": "https://cs.wikipedia.org/wiki?curid=567020", "title": "Armagedon (Vonnegut)", "text": "Armagedon (Vonnegut)\n\nArmagedon \"aneb Jak skončil boj s ďáblem\" (v originále \"Armageddon in Retrospect\") je posmrtně vydaná sbírka třinácti dosud nepublikovaných textů amerického autora Kurta Vonneguta.\n\nKniha je sbírka povídek a úvah o válce a míru, které dosud nebyly nikdy zveřejněny. Dále je obsažen dopis domů, který napsal z německého zajetí, a projev který už nestihl přednést určený občanům Indianapolisu, když vyhlásili rok 2007 rokem Kurt Vonneguta, a také úvod od jeho syna, Marka Vonneguta. Stejně jako mnoho dalších Vonnegutových prací i tato obsahuje vlastnoruční perokresby.\n\nČeské názvy jsou z\n"}
{"id": "567023", "url": "https://cs.wikipedia.org/wiki?curid=567023", "title": "MIRC", "text": "MIRC\n\nmIRC je IRC klient pro Microsoft Windows poskytovaný jako shareware.\n\nRozhraní je přizpůsobitelné a podporuje funkce jako je seznam přátel, přenos souborů, multi-serverové spojení, SSL šifrování, podporu proxy, zobrazení kódování UTF-8, nastavitelné zvuky, mluvené zprávy, oznámení, zprávy logování, atd.\n\nmIRC má také velmi dobrý skriptovací jazyk, který lze použít pro automatizaci a vytváření aplikací, které vykonávají celou řadu funkcí, od komunikace v síti, až po hraní her.\n\nJe ve vývoji více než deset let a je neustále zlepšovaný a aktualizovaný s přibývajícími novými technologiemi.\n\nMIRC je lokalizován do mnoha jazyků včetně češtiny.\n\n"}
{"id": "567025", "url": "https://cs.wikipedia.org/wiki?curid=567025", "title": "Springfield Indians", "text": "Springfield Indians\n\nSpringfield Indians byl profesionální americký klub ledního hokeje, který sídlil ve Springfieldu ve státě Massachusetts. Své domácí zápasy \"Indiáni\" hráli v Eastern States Coliseum (1926-1972) a Springfield Civic Center (1972-1994). Klub v soutěži působil i pod názvem Syracuse Warriors (1951-54) a také jako Springfield Kings (1967-74, vzhledem k domluvě s celkem Los Angeles Kings, kterému Springfield dělal farmu). Klub byl založen v roce 1926 a v sezoně 1936/37 byl jedním z původních celků v premiérovém ročníku American Hockey League. V té působil do roku 1994, kdy město prodalo licenci na AHL a tak Indians nahradil v AHL klub Worcester IceCats.\n\nIndians vyhráli sedmkrát Calder Cup a jsou jediným klubem, kterému se jej podařilo vybojovat třikrát po sobě. Dva tituly slavilo mužstvo pod názvem Kings (1971 a 1975). Klub byl během své existence farmami celků NHL New York Americans, New York Rangers, Hartford Whalers, New York Islanders, Los Angeles Kings, Boston Bruins, Chicago Blackhawks a Minnesota North Stars. Majitelem klubu byl legendární obránce Eddie Shore.\n\nDres Indians oblékali například i slovenský obránce Jerguš Bača (který byl u titulu v AHL 1991), český bek Martin Hamrlík, první černoch v NHL Willie O'Ree, komentátor Don Cherry (jako hráč zde byl u titulu 1960) či útočník Ted Drury. Dnes v aréně, kde Indians zakončovali svou existenci, působí klub AHL Springfield Falcons.\n\nZdroj: \n\n\n\n"}
{"id": "567031", "url": "https://cs.wikipedia.org/wiki?curid=567031", "title": "Bernartice (okres Benešov)", "text": "Bernartice (okres Benešov)\n\nObec Bernartice, (něm. \"Bernartitz\") se nachází ve východní části okresu Benešov, kraj Středočeský. Žije zde obyvatel.\n\nPrvní písemná zmínka o obci je z roku 1375.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Bernartice \"(450 obyvatel)\" byly v roce 1932 evidovány tyto živnosti a obchody: 2 hostince, 2 koláři, 2 košíkáři, kovář, krejčí, mlýn, pila, obchod se smíšeným zbožím, trafika, truhlář.\n\nObec Bernartce se skládá ze dvou katastrálních území a dvou jim odpovídajících místních částí: Bernartice u Dolních Kralovic a Borovsko.\n\nÚzemím obce prochází dálnice D1, nejblíže je exit 66 (Loket) a silnice II/150 Čechtice - Ledeč nad Sázavou. Silnice III. třídy jsou:\n\nŽelezniční trať ani stanice na území obce nejsou.\n\nNa území obce měly v roce 2012 zastávky autobusové linky jedoucí např. do těchto cílů: Čechtice, Dolní Kralovice, Ledeč nad Sázavou, Praha, Vlašim, Zruč nad Sázavou.\n\n"}
{"id": "567032", "url": "https://cs.wikipedia.org/wiki?curid=567032", "title": "Volejbal na Letních olympijských hrách 1964", "text": "Volejbal na Letních olympijských hrách 1964\n\nVolejbalové turnaje na XVIII. olympijských hrách se odehrály ve dnech 13. – 23. října (mužský) a 11. – 23. října 1964 (ženský) v Tokiu a Jokohamě.\n\nOlympijské hry v Tokiu byly první hry v historii, na kterých se představil volejbal. Premiéry se zúčastnilo 10 mužských a 6 ženských kolektivů. Oba turnaje se odehrály v jedné skupině systémem každý s každým. Zápasy probíhaly v tokijské hale Komazawa a v hale Cultural v Jokohamě. Mužský turnaj vyhrál Sovětský svaz lepším poměrem bodů (1,487) před Československem (1,218) a překvapivě třetím Japonskem. Ženský turnaj vyhrály se ztrátou jediného setu domácí Japonky, druhé skončilo družstvo Sovětského svazu a třetí Polsko.\n\n USA - Nizozemsko 3:0 (15:10, 15:13, 15:6)\n\n13. října 1964 (11:00) - Tokio (Komazawa Gymnasium)\n\n13. října 1964 (13:00) - Tokio (Komazawa Gymnasium)\n\n13. října 1964 (19:00) - Tokio (Komazawa Gymnasium)\n\n13. října 1964 - Jokohama (Cultural Gymnasium)\n\n13. října 1964 - Jokohama (Cultural Gymnasium)\n\n14. října 1964 (19:00) - Tokio (Komazawa Gymnasium)\n\n14. října 1964 (13:00) - Tokio (Komazawa Gymnasium)\n\n14. října 1964 (17:00) - Tokio (Komazawa Gymnasium)\n\n14. října 1964 (17:00) - Jokohama (Cultural Gymnasium)\n\n14. října 1964 (19:00) - Tokio (Komazawa Gymnasium)\n\n15. října 1964 (11:00) - Tokio (Komazawa Gymnasium)\n\n15. října 1964 (17:00) - Tokio (Komazawa Gymnasium)\n\n15. října 1964 (17:00) - Jokohama (Cultural Gymnasium)\n\n15. října 1964 (19:00) - Tokio (Komazawa Gymnasium)\n\n15. října 1964 (19:00) - Jokohama (Cultural Gymnasium)\n\n17. října 1964 (11:00) - Tokio (Komazawa Gymnasium)\n\n17. října 1964 (13:00) - Tokio (Komazawa Gymnasium)\n\n17. října 1964 (15:00) - Jokohama (Cultural Gymnasium)\n\n17. října 1964 (17:00) - Tokio (Komazawa Gymnasium)\n\n17. října 1964 (19:00) - Tokio (Komazawa Gymnasium)\n\n18. října 1964 (11:00) - Tokio (Komazawa Gymnasium)\n\n18. října 1964 (13:00) - Jokohama (Cultural Gymnasium)\n\n18. října 1964 (15:00) - Jokohama (Cultural Gymnasium)\n\n18. října 1964 (17:00) - Tokio (Komazawa Gymnasium)\n\n18. října 1964 (19:00) - Tokio (Komazawa Gymnasium)\n\n19. října 1964 (11:00) - Tokio (Komazawa Gymnasium)\n\n19. října 1964 (13:00) - Tokio (Komazawa Gymnasium)\n\n19. října 1964 (17:00) - Jokohama (Cultural Gymnasium)\n\n19. října 1964 (19:00) - Tokio (Komazawa Gymnasium)\n\n19. října 1964 (19:00) - Jokohama (Cultural Gymnasium)\n\n21. října 1964 (13:00) - Tokio (Komazawa Gymnasium)\n\n21. října 1964 (17:00) - Tokio (Komazawa Gymnasium)\n\n21. října 1964 (17:00) - Jokohama (Cultural Gymnasium)\n\n21. října 1964 (19:00) - Tokio (Komazawa Gymnasium)\n\n21. října 1964 (19:00) - Jokohama (Cultural Gymnasium)\n\n22. října 1964 (11:00) - Tokio (Komazawa Gymnasium)\n\n22. října 1964 (13:00) - Tokio (Komazawa Gymnasium)\n\n22. října 1964 (17:00) - Tokio (Komazawa Gymnasium)\n\n22. října 1964 (17:00) - Jokohama (Cultural Gymnasium)\n\n22. října 1964 (19:00) - Jokohama (Cultural Gymnasium)\n\n23. října 1964 (11:00) - Tokio (Komazawa Gymnasium)\n\n23. října 1964 (11:00) - Jokohama (Cultural Gymnasium)\n\n23. října 1964 (13:00) - Tokio (Komazawa Gymnasium)\n\n23. října 1964 (13:00) - Jokohama (Cultural Gymnasium)\n\n23. října 1964 (17:00) - Tokio (Komazawa Gymnasium)\n1. SSSR\n2. Československo\n\nTrenér: Josef Brož\n3. Japonsko\n4. Rumunsko\n5. Bulharsko\n6. Maďarsko\n7. Brazílie\n8. Nizozemsko\n9. USA\n10. Jižní Korea\n\n \n\n11. října 1964 (11:00) - Tokio (Komazawa Gymnasium)\n\n11. října 1964 (13:00) - Tokio (Komazawa Gymnasium)\n\n12. října 1964 (15:00) - Tokio (Komazawa Gymnasium)\n\n12. října 1964 (15:00) - Jokohama (Cultural Gymnasium)\n\n12. října 1964 (17:00) - Jokohama (Cultural Gymnasium)\n\n13. října 1964 (19:00) - Jokohama (Cultural Gymnasium)\n\n13. října 1964 (17:00) - Tokio (Komazawa Gymnasium)\n\n14. října 1964 (19:00) - Jokohama (Cultural Gymnasium)\n\n15. října 1964 (13:00) - Tokio (Komazawa Gymnasium)\n\n17. října 1964 (13:00) - Jokohama (Cultural Gymnasium)\n\n18. října 1964 (13:00) - Tokio (Komazawa Gymnasium)\n\n19. října 1964 (17:00) - Tokio (Komazawa Gymnasium)\n\n21. října 1964 (11:00) - Tokio (Komazawa Gymnasium)\n\n22. října 1964 - (19:00) - Jokohama (Cultural Gymnasium)\n\n23. října 1964 (17:00) - Tokio (Komazawa Gymnasium)\n1. Japonsko\n2. SSSR\n3. Polsko\n4. Rumunsko\n5. USA\n6. Jižní Korea\n\n"}
{"id": "567033", "url": "https://cs.wikipedia.org/wiki?curid=567033", "title": "Kapraďosemenné", "text": "Kapraďosemenné\n\nKapraďosemenné (\"Pteridospermophyta\") je parafyletická skupina vymřelých dřevin stromového nebo liánového vzrůstu. Patřily mezi primitivní semenné rostliny. Velké listy vzhledu kapradinových vějířů byly bohatě zpeřené. Vyskytují se ve svrchním devonu, ve větším množství a rozmanitosti v karbonu a v permu; zasahují až do konce křídy.\n\nDo stejného rostlinného oddělení jako kapraďosemenné rostliny se občas řadí i žijící cykasy či vymřelé \"Bennettitales\", které se z kapraďosemenných s největší pravděpodobností vyvinuly. Ve starších systémech byly zahrnovány též mezi nahosemenné rostliny.\n"}
{"id": "567034", "url": "https://cs.wikipedia.org/wiki?curid=567034", "title": "Operace Silica-North", "text": "Operace Silica-North\n\nOperace Silica-North byl krycí název pro paradesantní výsadek vyslaný během II. světové války na území Němci obsazené Itálie a organizovaný britskou SOE. North v názvu znamená, že operační prostor skupiny byl určen na sever od řeky Pád.\n\nPříslušníky desantu byli mjr. Wittakera (Velká Británie), kpt. Rudolf Hrubec a radista čet. Bohuslav Nocar. Jejich úkolem bylo získat příslušníky jednotek vládního vojska a slovenských technických jednotek dislokovaných v Itálii pro dezerci a přechod k partyzánským jednotkám nebo československé brigádě.\n\nPrvní pokus o výsadek 8. září 1944 kvůli špatnému počasí nevyšel a pilot se vrátil zpět na základnu v Bari. 11. září, při druhém vzletu se pilot pokusil, navzdory špatnému počasí výsadek provést a letoun narazil na skalní masiv. V troskách zahynuli všichni příslušníci desantu i celá posádka. \n\n"}
{"id": "567035", "url": "https://cs.wikipedia.org/wiki?curid=567035", "title": "RWE", "text": "RWE\n\nRWE je německá energetická společnost sídlící v Essenu. Zabývá se výrobou elektřiny z konvenčních zdrojů, těžbou uhlí a obchodováním s energií. Společnost zajišťuje třetinu výroby elektřiny v celém Německu. Předsedou představenstva koncernu RWE AG je Rolf Martin Schmitz. Předsedou dozorčí rady byl akcionáři koncernu zvolen Werner Brandt.\n\nV roce 2016 oznámila RWE odštěpení dceřiné společnosti s názvem innogy (odvozeno od \"innovation\", \"energy\" a \"technology\"), zaměřené na oblast obchodu, sítí, infrastruktury a obnovitelných zdrojů, ve které si drží přibližně 70% podíl. Kmenová společnost RWE AG si pod sebou ponechá klasické velké zdroje energie: jaderné, plynové a uhelné elektrárny. Předsedou představenstva této akciové společnosti se stal Nizozemec Peter Terium, který byl donedávna šéfem celého koncernu.\n\nSpolečnost byla založena v roce 1898 pod názvem \"Rheinisch-Westfälische Elektrizitätswerke\" (Rýnsko-vestfálské elektrárny). V současnosti se používá pouze zkratka RWE. Jedním ze zakladatelů společnosti byl velkoprůmyslník Hugo Stinnes.\n\nNěmecká RWE vstoupila na tuzemský trh v roce 2002 při privatizaci českého plynárenství. Za 96,9 % akcií společnosti Transgas a za podíly v osmi tehdejších regionálních distribučních společnostech zaplatila 4,1 miliardy eur.\nV České republice vlastní RWE AG několik společností s miliardovými obraty. RWE Supply & Trading CZ, a.s. se zabývá dovozem a obchodem se zemním plynem. Předsedou představenstva této akciové společnosti je Robert Kronenberg.\n\nV roce 2016 změnila celoevropská RWE svou strukturu a založila novou dceřinou společnost innogy, pod kterou spadají i aktivity RWE v ČR. K datu 1. října 2016 se česká RWE přejmenovala na \"innogy\". Bývalý předseda představenstva RWE v České republice (a předtím šéf tehdejší společnosti RWE Transgas) Martin Herrmann byl jmenován členem představenstva innogy. RWE působila na českém trhu 17 let.\n\nHospodaření společnosti je v desítkách miliard eur a RWE je známá také podporou kultury a sportu jak v České republice, tak i jinde.\n\nProstřednictvím dceřiné společnosti innogy působí v ČR a zabývá se podporou českého filmu, českého lyžování, mezinárodních hudebních a kulturních festivalů na území ČR a českého paralympijského týmu. Mimo Českou republiku je RWE AG známá podporou vzdělávacích zařízení, talentovaných umělců, dětí v nouzi a mládeže z problémových rodin. Na národní úrovni sponzoruje RWE například rychlobruslení v Nizozemí nebo fotbal v Anglii.\n\nVe srovnání cen dodavatelů energií nevychází dominantní společnosti (jako ČEZ, E.ON nebo RWE) nejlevněji. Nejnižší cenu hledají zákazníci u konkurenčních malých firem, které nenabízejí takovou finanční stabilitu a zákaznický servis.\n\nRozdíl cen na trhu vedl na začátku roku 2009 Úřad pro ochranu hospodářské soutěže k vyšetřování společnosti RWE Transgas z důvodu účtování neúměrně vysokých záloh na dodávky plynu.\nKvůli dlouhodobým kontraktům se společností Gazprom musela RWE neustále zvyšovat ceny zemního plynu koncovým spotřebitelům. Naposledy zdražovala v 19. prosince 2011, o 9 %. Dle nezávislých porovnávačů cen energií bylo v roce 2012 možné u menších dodavatelů získat až o 20 % nižší cenu než měla v nabídce RWE.\n\nNa území Česka provozuje RWE AG prostřednictvím dceřiné společnosti innogy 6 podzemních zásobníků. Jedním z nich je podzemní zásobník plynu Háje ležící nedaleko obce Milín.\n\nToto je následující rozdělení společností německého koncernu:\n\n\n"}
{"id": "567036", "url": "https://cs.wikipedia.org/wiki?curid=567036", "title": "Operace Silica-South", "text": "Operace Silica-South\n\nOperace Silica-South byl krycí název pro paradesantní výsadek vyslaný během II. světové války na území Němci obsazené Itálie a organizovaný britskou SOE. South v názvu znamená, že operační prostor skupiny byl určen na jih od řeky Pád.\n\nPříslušníky desantu byli pplk. C. B. Cope (Velká Británie), des. W. Williamson (Velká Británie) a kpt. Rudolf Krzák. Jeho úkolem bylo získat příslušníky jednotek vládního vojska a slovenských technických jednotek dislokovaných v Itálii pro dezerci a přechodu k partyzánským jednotkám nebo československé brigádě.\n\nPříslušníci desantu seskočili 9. září 1944 na základnu italské 3. partyzánské divize. Protože operace byla špatně zpravodajsky připravena a navíc byla několikrát odložena, jednotky vládního vojska a slovenských technických brigády se v předpokládaném prostoru již nenacházely. Kpt. Krzák se s jejich příslušníky vůbec nesetkal. Proto vykonával povinnosti šifranta a organizoval příjem materiálu pro partyzány prostřednictvím radiomajáku Eureka. V závěru své mise ještě řídil dokončovací práce na letišti Cortemilia. 11. listopadu se vrátil na spojeneckou základnu.\n\n"}
{"id": "567043", "url": "https://cs.wikipedia.org/wiki?curid=567043", "title": "Kraje v Albánii", "text": "Kraje v Albánii\n\nAlbánie se administrativně dělí do 12 krajů (albánsky: \"qarku\", sing. \"qark\" (oficiální termín), častěji však \"prefektura\", sing. \"prefekturë\", občas překládána jako prefektura). Každý kraj má několik okresů (občas popisovaných jako subprefektura)\n\n"}
{"id": "567049", "url": "https://cs.wikipedia.org/wiki?curid=567049", "title": "Železná vrata", "text": "Železná vrata\n\nŽelezná vrata (, ) je název pro přehradu, vodní nádrž, ale i soutěsku na konci středního toku Dunaje mezi Rumunskem a Srbskem. Přehrada byla vybudována v letech 1964–1972 a je nazývána podle soutěsky \"Železná vrata\". Nádrž tvoří část hranice mezi Rumunskem a Srbskem. Je využívaná k plavbě typu řeka-moře a naopak. Přehrada je vysoká 63 m a dlouhá 1200 m, s hydroelektrárnou o kapacitě 2100 MW, po dokončení zvedla hladinu Dunaje o 33 metrů.\n\nLodní doprava je zajištěna pomocí průplavu, který je součástí vybudované přehrady.\n\nŽeleznými vraty se někdy nazývá celé průlomové údolí Dunaje od města Baziaș po město Turno Severin. Soutěska odděluje Karpaty a Staré hory (Stara planina). První výrazné zúžení Dunaje je za rumunským ostrovem Moldova Veche a tato část je známá jako soutěska Golubac. Její délka je 14,5 km a v nejužším místě 230 metrů široká. Na začátku na srbském břehu leží středověká pevnost Golubac. Za údolím Ljupovska je druhá soutěska pojmenovaná Gospodjin Vir, která je 15 km dlouhá a v nejužších místech se zúžuje na 220 m. Výška okolních svahů dosahuje 500 metrů nad hladinu Dunaje. Údolí u města Donji Milanovac spojuje s Velkou a Malou Kazanskou soutěskou o celkové délce 19 km. Údolí Oršovy je poslední širší místo než Dunaj dosáhne Valašských nížin soutěskou Sipu. \n\nSoutěska Velký Kazaň je nejznámějším a nejužším místem, Dunaj se zde zužuje na 150 m a jeho hloubka dosahuje 53 m. Východně od tohoto místa nechal císař Traján postavit most přes Dunaj, Trajánův most. Most byl postaven v letech 103 až 105 n.l pod vedením řeckého architekta Apollodórose z Damašku. Na pravém (srbském) břehu to připomíná římská plaketa. \nFotografie stavebních prací na přehradě, rok 1970.\n"}
{"id": "567050", "url": "https://cs.wikipedia.org/wiki?curid=567050", "title": "Panoramatický fotoaparát", "text": "Panoramatický fotoaparát\n\nPanoramatický fotoaparát je speciálně postavený fotoaparát, který umožňuje pořizování panoramatických snímků s co největším úhlem záběru.\n\nNejčastěji se používá u krajiny nebo jakéhokoliv jiného celku. Panoramatická fotografie je divácky vděčná, je bližší tomu jak lidé očima vnímají svět kolem sebe a proto patří k velmi atraktivní oblasti fotografie.\n\nJeden z prvních zaznamenaných patentů na panoramatickou kameru předložil Joseph Puchberger v Rakousku v roce 1843. Jeho fotoaparát dokázal zaznamenat zorné pole s úhlem 150°, ohniskem 20,32 centimetrů na daguerrotypické desky dlouhé 61 centimetrů.\n\nÚspěšnější a technicky dokonalejší panoramatickou kamerou zkonstruoval Friedrich von Martens v Německu v roce 1844. Jeho kamera dostala jméno Megaskop.\n\nPo příchodu mokrého kolódiového procesu se nejen panoramatická fotografie stala technicky mnohem jednodušší a levnější než daguerreotypie.\n\nPokud neměli fotografové k dispozici panoramatické fotoaparáty, využívali jednoduché triky. Francouz Édouard Baldus okolo roku 1855 používal papírové negativy o rozměru 10×14 palců, ze kterých pořizoval kontaktní otisky 1:1. Když chtěl pořídit obraz větší, pokládal kontaktní kopie vedle sebe, což mělo panoramatický účinek. Baldus poskládal z několika negativů panorama dlouhé přes dva metry.\n\nPříchod fotografického filmu v roce 1888 způsobil převrat v panoramatických fotoaparátech. Na trh byly uvedeny desítky kamer. Mezi nimi například Cylindrograph, Wonder Panoramic, Pantascopic nebo Cyclo-Pan.\n\nSlavné panoramatické fotografie San Francisca po zemětřesení v roce 1906 pořídil pionýr letecké fotografie z draků George R. Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 43×122 cm. Fotoaparát vážil 22 kilogramů a používaly se v něm celuloidové desky.\n\nRobotické vozítko Mars Exploration Rover bylo vybaveno na otočném stěžni panoramatickou kamerou (\"PanCam\") pro stereoskopické snímkování terénu, obě části byly vybaveny kotouči filtrů pro odhad mineralogického složení okolí.\n\n"}
{"id": "567053", "url": "https://cs.wikipedia.org/wiki?curid=567053", "title": "Olga Kučerenková", "text": "Olga Kučerenková\n\nOlga Kučerenková ( , * 5. listopadu 1985) je ruská atletka, jejíž specializací je skok daleký.\n\nJejím největším úspěchem je bronzová medaile, kterou získala v roce 2009 na halovém ME v italském Turíně. Ve finále měřil její nejdelší pokus 682 cm, stříbro vybojovala její krajanka Jelena Sokolovová (684 cm) a zlato získala Ksenija Baltaová z Estonska, která skočila 687 cm.\n\nV témž roce se umístila na mistrovství světa v atletice 2009 v Berlíně výkonem 677 cm na pátém místě. Do stejné vzdálenosti skočila také Portugalka Naide Gomesová, která však měla lepší ostatní pokusy a skončila čtvrtá. Bronz vybojovala Karin Mey Melis z Turecka za 680 cm. Na mistrovství Evropy v Barceloně 2010 vybojovala výkonem 684 cm bronzovou medaili. Na Mistrovství světa v atletice 2011 v jihokorejském Tegu skončila s výkonem 677 cm stříbrná, když zaostala za zlatou Američankou Brittney Reeseovou o 5 cm.\n\nJejí osobní rekord pod širým nebem má hodnotu 713 cm, v hale 687 cm.\n\n"}
{"id": "567060", "url": "https://cs.wikipedia.org/wiki?curid=567060", "title": "Brodifakum", "text": "Brodifakum\n\nBrodifakum je vysoce toxická bromovaná organická sloučenina. Působí jako antikoagulans, zabraňuje srážení krve. V posledních letech se tato látka stala jedním z nejšířeji používaných pesticidů na světě. Typicky se využívá jako rodenticid, ale také pro boj se škůdci patřící mezi větší savce, například s possumy.\n\nBrodifakum, podobně jako většina antikoagulancií, má výhodu v tom, že jedním z prvních účinků je dehydratace, která nutí hlodavce, aby opustil lidský příbytek a hledal vodu. Výsledkem je, že je menší pravděpodobnost, že budou v tomto příbytku zůstávat mrtví škůdci. Navíc dehydratovaná těla rychleji vysychají a mohou bez zápachu podlehnout mumifikaci.\n\nBrodifakum má podobné účinky jako jeho prekurzory dikumarol a warfarin. Díky velmi vysoké potenci a dlouhodobému účinku (eliminační poločas je 20 - 130 dnů) bývá označován jako „druhá generace“ antikoagulancií nebo jako „superwarfarin“.\n\nBrodifakum inhibuje enzym epoxidreduktázu vitaminu K. Tento enzym je potřebný pro obnovu vitaminu K v jeho cyklu z epoxidu tohoto vitaminu. Proto brodifakum soustavně snižuje hladinu aktivního vitaminu K v krvi. Vitamin je potřeba pro syntézu důležitých látek včetně protrombinu, který je nezbytný pro srážení krve. Narušení tohoto mechanismu postupně sílí, až krev efektivně ztrácí jakoukoli srážlivost.\n\nNavíc brodifakum (stejně jako jiná antikoagulancia v toxických dávkách) zvyšuje permeabilitu krevních vlásečnic, plazma i krev samotná tak začíná unikat z nejmenších cév. Otrávený živočich podléhá stále silnějšímu vnitřnímu krvácení, které vede k šoku, ztrátě vědomí a nakonec k smrti.\n\nBrodifakum je látka velmi toxická pro savce a ptáky, extrémně toxická pro ryby. Silně podléhá bioakumulaci vzhledem k lipofilnímu charakteru a extrémně pomalé eliminaci.\n\nZde jsou příklady akutních smrtelných dávek (LD) pro různé živočichy (savce):\nLD pro různé ptáky se pohybuje v řádu 1 – 20 mg/kg\n\nSmrtelná koncentrace (LC) pro ryby:\n\nVzhledem k takto vysoké toxicitě pro různé savce se brodifakum klasifikuje jako vysoce toxická látka (T+; LD < 25 mg/kg). Protože je perzistentní a má kumulativní potenciál a vysokou toxicitu pro různé volně žijící druhy, považuje se také za významný polutant (N; nebezpečný pro životní prostředí). Je třeba zmínit schopnost látky procházet neporušenou kůží; proto je třeba s komerčními přípravky s jeho obsahem (i s látkou samotnou) nakládat velmi opatrně.\n\nOdhadovaná smrtelná dávka pro dospělého muže (tělesná hmotnost 60 kg) je bez léčby cca 15 mg. Ovšem vzhledem k nízkým koncentracím používaným u otrávených návnad (obvykle 10–50 mg/kg návnady, tedy 0,001 — 0,005 %), pomalému nástupu symptomů a existenci vysoce účinného antidota (správně dávkovaný vitamin K) se brodifakum považuje za relativně málo nebezpečné pro člověka.\n\n"}
{"id": "567063", "url": "https://cs.wikipedia.org/wiki?curid=567063", "title": "Seminář evropského práva v Urbinu", "text": "Seminář evropského práva v Urbinu\n\nSeminář evropského práva v Urbinu je letní seminář organizovaný každoročně, již od roku 1959, Centrem evropských právních studií v Urbinu. Přednášky jsou pořádány ve francouzštině, italštině a angličtině na Právnické fakultě Univerzity v Urbinu profesory pocházejícími z mnoha evropských zemí. Zabývají se aktualitami evropského práva, mezinárodního soukromého práva, právní komparatistiky a italského práva. \n\nÚčast na semináři je potvrzena certifikátem. Za úspěšné složení zkoušek obdrží účastník podle okolností diplom srovnávacího práva, diplom evropských studií, diplom prokazující prohloubení znalostí evropského práva či diplom prokazující prohloubení znalostí evropských studií vydávaných Právnickou fakultou Univerzity v Urbinu.\n\nLetní seminář evropského práva v Urbinu byl založen 24 srpna 1959. Za jeho vytvořením stáli Henri Batiffol, Phocion Francescakis, Alessandro Migliazza, Francesco Capotorti, Enrico Paleari a Germain Bruillard. Až do roku 2004 působili jako jeho mecenášové manželé Cino a Simone Del Ducovi. Od roku 2009 tvoří vyučující a badatelé Centra evropských právních studií \"Skupinu Galileo\". Díky tomu mohou finančně těžit z programu francouzsko-italské vědecké spolupráce Galileo.\n\nZ mnohých profesorů, kteří již na Semináři přednášeli, lze uvést zejména tyto, z nichž mnozí byli pozváni Akademií mezinárodního práva v Haagu: Riccardo Monaco (Haag 1949, 1960, 1968, 1977), Piero Ziccardi (1958, 1976), Henri Batiffol (1959, 1967, 1973), Yvon Loussouarn (1959, 1973), Mario Giuliano (1960, 1968, 1977), Phocion Francescakis (1964), Fritz Schwind (1966, 1984), Ignaz Seidl-Hohenveldern (1968, 1986), Edoardo Vitta (1969, 1979), Alessandro Migliazza (1972), René Rodière (1972), Georges Droz (1974, 1991, 1999), Pierre Gothot (1981), Erik Jayme (1982, 1995, 2000), Bernard Audit (1984, 2003), Michel Pélichet (1987), Pierre Bourel (1989), Pierre Mayer (1989, 2007), Tito Ballarino (1990), Hélène Gaudemet-Tallon (1991, 2005), Alegría Borrás (1994, 2005), Francesco Capotorti (1995), Bertrand Ancel (1995), Giorgio Sacerdoti (1997), José Carlos Fernández Rozas (2001), Horatia Muir Watt (2004), Andrea Bonomi (2007), Dário Moura Vicente (2008), Mathias Audit (2012), Christian Kohler (2012), Étienne Pataut (2013).\n\n"}
{"id": "567068", "url": "https://cs.wikipedia.org/wiki?curid=567068", "title": "Dvojjazyčnost Horního Slezska", "text": "Dvojjazyčnost Horního Slezska\n\nDvojjazyčné území v Horním Slezsku je největší oficiální území s německým jazykem ve „východní Evropě“. Němci z Horního Slezska mají i svůj vlastní německý dialekt slezskou němčinu, která se řadí mezi tzv. ostmitteldeutschen Dialekte, tedy dialekty středovýchodního německého dialektu. Počet příslušníků německé menšiny v Horním Slezsku (asi 92 % Němců z celého Polska) je oproti svým historickým počtům velmi nízký. Před i během druhé světové války tvořili Němci na většině území Horního Slezska národnostní většinu.\nZákon o zavedení menšinových jazyků jako druhého úředního jazyka na místní úrovni (tzv. pomocný jazyk) vstoupil v Polsku v platnost teprve 6. ledna 2005. Menšinové jazyky mohou být zavedeny jako pomocný jazyk v komunitách, ve kterých je podíl určité menšiny alespoň 20% z celkové populace. Před zavedením daného „pomocného“ jazyka musí být tento nejprve zapsán v úředním registru. Jakmile je jazyk zapsán stává se daná obec oficiálně dvojjazyčná.\n\nV České republice je dán limit mírnější, a to 10%. V českém Horním Slezsku není doposud žádné město ani vesnice, která by měla německou dvojjazyčnost. Tento fakt zapříčinily Benešovy dekrety. Ovšem i v českém Horním Slezsku existuje určitá komunita Němců, o kterých společnost de facto do roku 1989 nic nevěděla a tato neinformovanost ve společnosti stále zůstává. Tato německá komunita má své centrum na Hlučínsku, kde asi nejvýznamnější město pro komunitu jsou Bolatice (4 382 obyvatel) se 4,4% německé populace a 5,3% slezské populace. \n\n\"(údaje z roku 2010)\"\nOficiální dvojjazyčnost od 20. května 2008:\n\nOficiální dvojjazyčnost od 14. listopadu 2008:\n\nOficiální dvojjazyčnost od 1. prosince 2009:\n\nOficiální dvojjazyčnost od 11. října 2007:\n\nOficiální dvojjazyčnost od 1. prosince2009:\n\nOficiální dvojjazyčnost od 30. dubna 2010:\n\nOficiální dvojjazyčnost od 4. července 2008:\n\n14. listopadu 2008:\n\nOficiální dvojjazyčnost od 24. listopadu 2008:\n\nOficiální dvojjazyčnost od 19. listopadu 2008:\n\nOficiální dvojjazyčnost od 1. prosince 2009:\n\nOficiální dvojjazyčnost od 11. dubna 2008:\n\nOficiální dvojjazyčnost od 30. dubna 2010:\n\nOficiální dvojjazyčnost od 31. března 2009:\n\nOficiální dvojjazyčnost od 1. prosince 2009:\n\nOficiální dvojjazyčnost od 30. dubna 2010:\n\nOficiální dvojjazyčnost od 22. prosince 2006:\n\nOficiální dvojjazyčnost od 29. prosince 2007:\n\nOficiální dvojjazyčnost od 11. dubna 2008:\n\nOficiální dvojjazyčnost od 20. května 2008:\n\nOficiální dvojjazyčnost od 14. dubna 2008:\n\nOficiální dvojjazyčnost od 19. listopadu 2008:\n\nOficiální dvojjazyčnost od 3. června 2009:\n\nOficiální dvojjazyčnost od 19. listopadu 2008:\n\nOficiální dvojjazyčnost od 24. listopadu 2008:\n\n"}
{"id": "567069", "url": "https://cs.wikipedia.org/wiki?curid=567069", "title": "1. liga národní házené žen 2008/09", "text": "1. liga národní házené žen 2008/09\n\nPředchozí sezóna: 2007/08\nNásledující sezóna: 2009/10\nTato sezóna v 1. lize národní házené žen byla přímo učebnicovou ukázkou toho, jak soutěž play-off na konci ligy dokáže být někdy krutá a krásná zároveň. Házenkářky Chomutova vyhrály základní část ligy bez ztráty jediného bodu, přesto se na konci sezóny z 2. mistrovského titulu za sebou radovaly házenkářky Tymákova, které v základní části skončily až na 3. místě a ztratily v ní 13 bodů za 6 proher a 1 remízu (mj. Tymákov prohrál doma o 6 branek až s 9. Spartakem Modřany, který naopak za celou základní část vyhrál pouze 6 zápasů).\n\nNejvyšší soutěže v národní házené žen na území ČR se v sezóně 2008/09 zúčastnilo celkem 12 klubů. Hrálo se dvoukolově systémem každý s každým, poté kluby na 1. až 4. místě postoupily do play-off, klub na 12. místě sestoupil přímo do oblastního přeboru a klub na 11. místě musel spolu s nejlepšími kluby z oblastních přeborů hrát kvalifikaci o 1. ligu pro další sezónu.\n\nPoznámky:\n\nKvalifikace nebo sestup\n\n\n\n\n\nKvalifikaci o 1. ligu žen hrálo dohromady 6 klubů (předposlední tým 1. ligy a 5 nejlepších týmů z oblastních přeborů) Hrála se formou jednoho turnaje, který se uskutečnil v Brně na hřišti klubu Draken Brno. Tento turnaj se hrál jednokolově systémem každý s každým, poté se vyhodnotila tabulka turnaje a týmy na 1. a 2. místě postoupily do 1. ligy.\n\n"}
{"id": "567072", "url": "https://cs.wikipedia.org/wiki?curid=567072", "title": "Václav Blahunek", "text": "Václav Blahunek\n\nPlk. MgA. Václav Blahunek, Ph.D. (* 23. dubna 1971, Olomouc) je současný český dirigent, hudebník a hudební teoretik. Od roku 2009 je šéfdirigentem a ředitelem Hudby Hradní stráže a Policie České republiky (příslušníkem Policie ČR). Od roku 2017 je též šéfdirigentem Národního dechového orchestru ČR (www.ndocr.cz).\n\nVystudoval hudební fakultu Akademie múzických umění v Praze, obory klarinet (Petr Čáp) a dirigování (Radomil Eliška, Josef Kuchinka, Jiří Chvála, František Vajnar, Pavel Pokorný, Leoš Svárovský a Lubomír Mátl). V roce 2010 ukončil doktorské studium na stejné fakultě v oboru \"interpretace a teorie interpretace\", specializace \"dirigování se zaměřením na symfonický repertoár symfinického orchestru\". Tématem jeho dizertace byl \"Symfonický dechový orchestr v reflexi české tvorby 2. poloviny 20. století\".\n\nZúčastnil se dirigentských kurzů Jiřího Bělohlávka a Nicolase Pasqueta v Praze a Craiga Kirchoffa na univerzitě v americkém Appletonu.\n\nBlahunek spolupracuje s řadou domácích a zahraničních hudebních těles, mj. se Symfonickým orchestrem hl. m. Prahy FOK, Plzeňskou filharmonií, Symfonickým orchestrem Gymnázia Jana Nerudy, Komorní filharmonií Pardubice, Filharmonií Bohuslava Martinů ze Zlína, Filharmonií Hradec Králové, Symfonickým orchestrem Northern Illinois University v Chicagu a dechovou hudbou v De Kalb a Dubuque v USA. Hostoval v Státní opeře Praha a v divadle v Ústí nad Labem.\n\nU Hudby Hradní stráže působí jako dirigent od roku 1999. V roce 2009 byl jmenován šéfdirigentem a ředitelem tohoto tělesa. Ve své praxi klade důraz na provádění původních kompozic českých a zahraničních autorů.\n\n"}
{"id": "567115", "url": "https://cs.wikipedia.org/wiki?curid=567115", "title": "Rekviem (rozcestník)", "text": "Rekviem (rozcestník)\n\nRekviem nebo requiem může znamenat:\n\n\n\n\n\n\n"}
{"id": "567123", "url": "https://cs.wikipedia.org/wiki?curid=567123", "title": "Diskontní prodejna", "text": "Diskontní prodejna\n\nDiskontní prodejna je varianta maloobchodního prodeje snažící se konkurovat klasickým prodejnám a supermarketům zejména co nejnižší cenou. Převládá zde samoobslužný prodej potravin, nepotravinové zboží je zastoupeno v menší míře.\n\nNižších nákladů tyto prodejny dosahují menším komfortem prodeje, zejména:\n\nDiskontní prodejny zpravidla neposkytují plný sortiment zboží.\nDoporučená prodejní plocha těchto obchodních jednotek je 200–600 m, optimální 400 až 600 m. Zboží je umístěno v regálech nebo přímo v baleních na paletách.\n\n"}
{"id": "567132", "url": "https://cs.wikipedia.org/wiki?curid=567132", "title": "Radegast (Moravskoslezské Beskydy)", "text": "Radegast (Moravskoslezské Beskydy)\n\nRadegast je hora na Radhošťském hřbetu v Moravskoslezských Beskydech, 1 km JZ od Pusteven a 2,5 km VJV od Radhoště. Těsně pod vrcholem se nachází přes 3 metry vysoká socha slovanského boha Slunce a hojnosti Radegasta, kterou vytvořil v roce 1931 Čechoameričan Albín Polášek a podle které je celá hora pojmenovaná. Zalesněno smíšeným lesem s převahou smrku, místy louky s částečnými výhledy.\n\nNa hřebeni mezi Pustevnami a Radhoštěm jsou celkem 3 vrcholy, které splňují kritéria pro české tisícovky:\n\nRadegast, 1106 m, souřadnice Nejvýchodnější a nejvyšší vrchol, 1 km JZ od Pusteven. Přímo na vrcholu geodetický bod. Těsně pod vrcholem socha boha Radegasta, u které je bufet s občerstvením a upomínkovými předměty. Na severním svahu asi 150 m od vrcholu je horní stanice lyžařského vleku u sjezdovky Cyrilka (125 m).\n\nRadegast - Z vrchol 1, 1103 m, souřadnice Plochý vrchol 600 m západně od Radegasta. Přímo na vrcholu je horní stanice dvou lyžařských vleků u sjezdovek Nad boudou (600 m) a Velká sjezdovka (1100 m), na kterou navazuje lyžařská cesta až do Trojanovic. Vrchol díky sjezdovkám částečně odlesněn, takže umožňuje výhledy, především severním a jižním směrem.\n\nRadegast - Z vrchol 2, 1099 m, souřadnice Velmi plochý vedlejší vrchol Radegasta - Z vrcholu I, 750 m západně. Na jižní části vrcholu horské louky (polany), na vrcholové plošině geodetický bod.\n\nPřes všechny 3 vrcholy vede modře značená turistická cesta z Pusteven na Radhošť. Dalšími možnostmi přístupu jsou žlutě značená cesta z jihu od osady Skalíkova louka vedoucí k soše Radegasta, případně zeleně značená cesta z Trojanovic do Dolní Bečvy, která přetíná hřeben v sedle mezi Radhoštěm a Radegastem - Z vrcholem 2. V zimě je možné využít vleků lyžařského střediska Pustevny.\n\n"}
{"id": "567134", "url": "https://cs.wikipedia.org/wiki?curid=567134", "title": "Hudba Hradní stráže a Policie České republiky", "text": "Hudba Hradní stráže a Policie České republiky\n\nHudba Hradní stráže a Policie České republiky je společným hudebním tělesem Hradní stráže a Policie ČR.\n\nHudba Hradní stráže vznikla v roce 1945 a navázala na tradici vojenských, policejních i četnických hudeb z období první Československé republiky. Mezi hlavní povinnosti tohoto souboru patří zajištění hudebního doprovodu při státních ceremoniích na Pražském hradě, především státních návštěv a nástupních audiencí velvyslanců.\n\nV rámci tohoto tělesa působí menší soubory – dechové trio Domino, Žesťový kvintet, Dechový oktet, Big Band, skupina Largo, skupina Richard a malý dechový orchestr Formanka. Jejich zaměření i repertoár doplňují široký záběr působnosti orchestru.\nHudba Hradní stráže a Policie České republiky dosud hostovala v šestnácti státech Evropy, Mongolsku, Japonsku a USA, kde v roce 2002 provedla samostatný koncert v Carnegie Hall.\nSoučasným šéfdirigentem je plk. Václav Blahunek, dalšími dirigenty jsou plk. Jiří Kubík a plk. Jan Zástěra, manažerem je Mgr. Pavel Pelán.\n\n"}
{"id": "567135", "url": "https://cs.wikipedia.org/wiki?curid=567135", "title": "UGM-96 Trident I", "text": "UGM-96 Trident I\n\nUGM-96 Trident I (: \"trojzubec\") byla podle amerického kódového označení balistická střela odpalovaná z ponorek (tzv. SLBM) a určená k útokům na pozemní cíle. Šlo o americkou třístupňovou balistická střelu s pohonem na tuhé palivo a doletem až 7400 km. Pro námořnictvo USA ji vyvinula společnost Lockheed Martin Space Systems. Trident nahradil starší rakety Poseidon C3 a sám byl později nahrazen balistickou raketou Trident II D5. Postaveno bylo přibližně 600 kusů raket Trident I. Všechny již byly vyřazeny.\n\nVývoj nové balistické rakety, která by měla výrazně větší dosah než Poseidon, začal v roce 1971 pod označením ULMS (Undersea Long-Range Missile System). Americké ponorky by díky ní již nebyly nuceny operovat v extrémních podmínkách Arktidy a mohly by také zasahovat cíle hluboko ve vnitrozemí SSSR. Lockheed navrhl program, který měl dvě fáze. Nejprve měla být vyvinuta značně vylepšená verze střely Poseidon s prodlouženým doletem a stejnými rozměry (EXPO - Extended-Range Poseidon). Tu by bylo možné používat z dosavadních raketových ponorek. Označení rakety Trident I C4 naznačovalo, že se jedná o další evoluci typu Poseidon C3. Ve druhé fázi měla být vyvinuta zcela nová a větší raketa UGM-133 Trident II D5, která by byla nasazena ze zcela nových ponorek třídy Ohio.\n\nDíky použití nových konstrukčních materiálů a účinnějšího paliva se podařilo vytvořit třístupňovou raketu, která měla stejné rozměry jako dvoustupňový Poseidon. Dolet byl ještě zvýšen použitím teleskopického aerodynamického hrotu, který se vysunul během první urychlovací fáze. Na vzdálenost až 7400 km přitom mohla být dopravena vícenásobná bojová hlavice MIRV obvykle nesoucí osm jaderných hlavic W-76 o síle 100 kt TNT. Vylepšený řídící systém vylepšil přesnost zásahu rakety na 500 m. Každý návratový modul byl schopen v okruhu dosahu zasáhnout nezávislý cíl. Moduly, vstupující do atmosféry se značným násobkem rychlosti zvuku, za sebou zanechávají dobře viditelné stopy dráhy, někdy označované jako prsty Boha.\n\nPrvní start Tridentu I proběhl v lednu 1977 na mysu Canaveral a první odpal z ponořené ponorky USS \"Francis Scott Key\" proběhl v červenci 1979. Tehdy musela být raketa pro nebezpečnou změnu kurzu zničena. Jelikož se vývoj raket Trident I podařilo dokončit ještě před dodáním nové generace ponorek třídy \"Ohio\", bylo pro jejich nesení upraveno po šesti ponorkách tříd \"James Madison\" a \"Benjamin Franklin\". Na palubě každé z nich bylo 16 raket. Prvních osm postavených jednotek třídy \"Ohio\" neslo 24 raket Trident I a všechny počínaje devátou jednotkou již nesly verzi Trident II.\n\n"}
{"id": "567159", "url": "https://cs.wikipedia.org/wiki?curid=567159", "title": "František Čajka (jazykovědec)", "text": "František Čajka (jazykovědec)\n\nPhDr. František Čajka, Ph.D. (* 30. října 1976) je český jazykovědec, slavista a vysokoškolský pedagog.\n\nStudoval českou filologii a historii na Filozofické fakultě Univerzity Palackého v Olomouci, kde promoval v roce 2002.\nOd roku 2002 pedagogicky působí na Katedře bohemistiky PF UJEP v Ústí nad Labem, kde vyučuje dialektologii, úvod do slavistiky, staroslověnštinu a starou češtinu. Od roku 2003 pracuje ve Slovanském ústavu AV ČR v Oddělení paleoslovenistiky a byzantologie, kde se zabývá staroslověnštinou a staroslověnskou literaturou.\nV roce 2010 dokončil doktorské studium slovanské filologie v Ústavu slavistických a východoevropských studií na FF UK v Praze svou disertační prací \"Problematika českocírkevněslovanské legendistiky: církevněslovanská legenda o sv. Anastázii\".\n\n\n\n\n\n\n\n\n\n\n"}
{"id": "567160", "url": "https://cs.wikipedia.org/wiki?curid=567160", "title": "Barcelona (píseň)", "text": "Barcelona (píseň)\n\n„Barcelona“ je singl vydaný zpěvákem skupiny Queen Frediem Mercury a operní zpěvačkou Montserrat Caballé 26. října 1987. Singl vyšel nejprve na stejnojmenném albu \"Barcelona\" a později také na výběrovém albu Queen \"Greatest Hits III\". Freddie Mercury s Montserrat Caballé s písní v roce 1988 vystoupili živě. To bylo také poslední vystoupení Freddieho Mercuryho na pódiu vůbec.\n\nPíseň byla natočena pro letní olympijské hry 1992, které se konaly v Barceloně (Proto také název \"„Barcelona”\"). Těchto her se však již Freddie Mercury nedožil − zemřel roku 1991.\n"}
{"id": "567180", "url": "https://cs.wikipedia.org/wiki?curid=567180", "title": "Lombok", "text": "Lombok\n\nLombok je jedním z větších ostrovů Malých Sund. Lombockým průlivem je oddělen od ostrova Bali na západě a průlivem Alas od Sumbawy na východě.\n\nRozloha ostrova je 4725 km². Žijí na něm zhruba 3 miliony obyvatel. Lombok patří mezi velmi hustě osídlené oblasti Indonésie, stejně jako například sousední Bali nebo Jáva.\n\n5. srpna 2018 zde došlo k ničivému zemětřesení, které mělo za následek 259 lidských životů a okolo 1500 zraněných.\n\nLombok je spolu se sousedním ostrovem Sumbawa součástí provincie Západní Nusa Tenggara. Hlavní město provincie, Mataram, leží na západě ostrova Lombok. Se zhruba 350 000 obyvateli je největším městem ostrova i provincie.\n\nVýraznou dominantou ostrova je aktivní stratovulkán Rinjani v centrální severní části ostrova, jehož vrchol dosahuje nadmořské výšky 3726 m. Mount Rinjani je tak druhou nejvyšší sopkou Indonésie (po Kerinci na Sumatře). Oblast je stále vulkanicky aktivní, erupce se objevují i v roce 2010. Západně od Lomboku vede tzv. Wallaceova linie, která rozděluje oblasti rozšíření asijských a australských druhů.\n\nVětšinu z třímilionové populace tvoří Sasakové, pro které je Lombok hlavním domovem. Na ostrově dále žije asi 300 000 Balijců, kteří jsou na rozdíl od muslimských Sasaků vyznavači hinduismu.\n\nLombok je podobně jako sousední Bali oblíbeným turistickým cílem, turismus zde však ještě nedosáhl takové intenzity. Významným turistickým centrem je Senggigi ležící severně od Mataramu. Oblíbené jsou také ostrovy Gili. Jde o řetěz ostrůvků severozápadně od Lomboku. Jsou zde zakázána motorová vozidla, turisté se zde dopravují například na bicyklech či v drožkách tažených koňmi. Mnoho návštěvníků sem přichází kvůli potápění.\n\nPo roce 2000 došlo v důsledku několika útoků v oblasti (nejznámější proběhl na Bali v roce 2002, kdy zemřelo 202 lidí, převážně cizinců) k dočasnému útlumu cestovního ruchu, v současné době se opět vrací na předchozí úroveň.\n"}
{"id": "567188", "url": "https://cs.wikipedia.org/wiki?curid=567188", "title": "Extent", "text": "Extent\n\nExtent je v informatice výraz pro speciální vlastnost souborového systému, která umožňuje uložit větší data ve větších úsecích (tzv. extenty), než je tomu při tradičním ukládání po jednotlivých alokačních jednotkách. Extenty jsou uloženy souvisle (tj. bez fragmentace) a zároveň je pro jejich popis potřeba méně metadat než při uložení stejných dat po jednotlivých alokačních jednotkách. Extenty tak urychlují práci s pevným diskem díky lineárnímu posuvu hlaviček a zmenšení množství metadat, které je nutné pro tuto operaci přečíst.\n\nPři tradičním ukládání dat je prostor na úložném zařízení (například pevný disk) rozdělen na alokační jednotky. Ukládaná data jsou zapisována do volných alokačních jednotek a jejich seznam je zapsán do metadat. Alokační jednotky s daty a metadaty pak dohromady tvoří soubor. Při následném čtení je nejprve nutné přečíst metadata a podle jejich obsahu pak teprve vlastní data. Protože má typická alokační jednotka velikost 4 KiB (shodně s velikostí stránky paměti), je potřebné množství metadat pro velké soubory enormní a navíc se obvykle jedná o řadu sousedících (navazujících) alokačních jednotek. Extenty umožňují do metadata zapsat pouze počátek souvislého úseku alokačních jednotek a jejich počet (resp. délku dat). Tím je výrazně redukováno množství metadat a navíc extent není fragmentován.\n\nPři porušení jednoho sektoru disku ve vyhrazené blokové struktuře způsobí mnohem větší ztrátu dat, než jeden špatný sektor v uložených datech. Aby bylo možné odolávat fragmentaci, několik souborových systémů se alokuje on-flush, tj. seskupí se do jednotného celku a zpracovávají se dohromady a tím uleví zatížení CPU. \n\nJeden extent se může stát v systému souborů alokační jednotkou o velikosti až 128 MiB souvislého místa na disku, místo mnoha jednotlivých datových bloků o standardní velikosti 4 KiB (viz extenty v Ext4).\n\nMnoho moderních souborových systémů také provádějí zápis copy-on-write, i když to zvyšuje fragmentaci.\n\nNásledující souborové systémy podporují tvorbu extentu: \n\n\n\n"}
{"id": "567189", "url": "https://cs.wikipedia.org/wiki?curid=567189", "title": "Bernstein (hrad)", "text": "Bernstein (hrad)\n\nHrad Bernstein v Bernsteinu v rakouské spolkové zemi Burgenland. Historie hradu začíná ve 13. století.\n\nHrad je postavený vysoko nad údolím „Tauchentalu“ a je nejvýše položeným hradem v Burgenlandu.\n\nV roce 860 patřil hrad arcibiskupství salcburskému. Erimbert, leník arcibiskupství předal léno na Pinka. Místní jméno Rettenbach se dříve neužívalo, avšak starý slovanský název odpovídá „blízko ležící osadě“ Grodnau = \"k hradu patřící vesnice\" ukazuje, že poblíž hrad stál a mohl obchodovat s jantarem (německy ) a to mohlo dát hradu jméno.\n\nPřed rokem 1199 patřil hrad k Uhrám. Majitelem byl Miczbán, nazývaný „Akos“. Není přesně známo, kdy hrad přešel na vévodu Fridricha II. (1211–1246) a jak dlouho vlastnictví trvalo, v roce 1236 se však hradu zmocnil Béla IV. z uherského rodu Arpádovců. Později (1260) daroval hrad Heinrichovi II. z Héder (Güssingerský hrabě).\n\nV roce 1336 byl hrabě z Güssingu a Bernsteinu od uherského krále Karla Roberta z Anjou (1301–1342), když hrad Bernstein byl nakonec jako uherský královský majetek zabavený. Roku 1388 byl hrad dán do zástavy rodinou Kanizsay. O sto let později (1482) se hrad dočasně dostal do majetku uherského krále Matyáše Korvína (1443–1490). Po několika letech Hans von Königsberg 1487 hrad zastavil pro císaře Fridricha III. (1415–1493).\n\nV roce 1529 byl hrad obléhán Turky, ale nebyl dobyt. V roce 1532 následovalo další neúspěšné obléhání Turky. Po této události došlo k přebudování věncových bašt kolem hradu.\n\nV roce 1604 byl hrad Bernstein obléhán po dobu několika týdnů spojeným vojskem Uhrů a Tatarů pod sedmihradským Štěpánem Bočkajem (1557–1606). Když v roce 1617 došlo k výbuchu ve skladiště prachu byl hrad velmi poškozen a potom byl barokně upravován.\n\nLudwig Königsberg nechal roku 1617 gotický interiér přestavět barokně, hradní věže zůstaly ale zchátralé. Později Ehrenreich Christoph Königsberg (1605–1646) v roce 1644 prodal panství a hrad hraběti Adamu Batthyány (1609–1659).\n\nTeprve po dvou stech letech (1864) prodal Gustav Batthyány hrad svému správci Edwardu O´Egan. Dědici O`Eganse prodali roku 1892 hrad Eduardu von Almásy. Člen jeho rodiny Ladislaus Almásy (1895–1951) byl cestovatel, propagátor automobilismu a letectví. Ještě dnes je hrad v držení této rodiny. V roce 1953 byl hrad upraven na komfortní hotel.\n\nPozoruhodný je rytířský sál z první poloviny 17. století, který má překrásnou štukovou výzdobu stropu.\n\nHrad byl v roce 2007 znovu rekonstruován na hotel s restaurací. Alchymistická kuchyně a mučírna z 16. století je upravena pro prohlídku návštěvníkům vnitřních prostor hradu.\n\n\n"}
{"id": "567195", "url": "https://cs.wikipedia.org/wiki?curid=567195", "title": "Knihovna (nábytek)", "text": "Knihovna (nábytek)\n\nKnihovna nebo knihovnička je druh nábytku, umístěný v lidských příbytcích ve zvláštním k tomu určeném prostoru, častěji v obývacím pokoji, jídelně, ložnici, nebo na chodbě. Objevuje se také ve veřejných místnostech (kavárny, nemocnice, nádraží) a v posledních letech rovněž venku: na ulicích, náměstích či návsích. \n\nKnihovna slouží primárně k uložení knížek nebo časopisů. Mohou do ní být umístěny též další písemnosti, květiny, sošky, suvenýry, klece nebo pelíšky domácích zvířat. \nKnihovny se liší podle účelu, konstrukce a velikosti:\n\nKnihovny bývají nejčastěji ze dřeva nebo dřevotřísky, také z kovů či plastů. Přední stěna může být kryta posuvnými skly, skleněnými či prosklenými dvířky, a tak chráněna od nečistot, zvl. cirkulujícího prachu. Některé knihovny mají železný zámek. Některé mají dvířka zdobená řezbou nebo malbou. \n\n"}
{"id": "567201", "url": "https://cs.wikipedia.org/wiki?curid=567201", "title": "Sinoceratops", "text": "Sinoceratops\n\nSinoceratops („rohatá tvář z Číny“) byl rodem bazálního centrosaurinního marginocefalního dinosaura (ceratopsida), žijícího v období svrchní křídy (asi před 70 miliony let) na území dnešní východní Číny (provincie Šan-tung, souvrství Wangshi Group). Šlo o mohutného čtyřnohého býložravce s relativně velkou hlavou a dlouhým krčním límcem. Při délce kolem 5 (možná ale i 7) metrů dosahoval hmotnosti asi 2000 kilogramů.\n\n\"Sinoceratops\" je významný především tím, že je prvním popsaným ceratopsidem z Asie (resp. mimo Severní Ameriku). Byl objeven v roce 2008 a popsán o dva roky později jako \"S. zhuchengensis\". Patří mezi centrosauriny, v mnoha ohledech se však podobá spíše podčeledi chasmosaurinů (velikost a některé lebeční znaky). Žil ve stejných ekosystémech jako velký tyranosaurid \"Zhuchengtyrannus\" nebo obří hadrosaurid \"Shantungosaurus\".\n\n\n"}
{"id": "567203", "url": "https://cs.wikipedia.org/wiki?curid=567203", "title": "Norimberská loutka", "text": "Norimberská loutka\n\nNorimberská loutka (ve francouzském originále La Poupée de Nuremberg, překládáno též \"Norimberská panenka\" nebo jen \"Panenka\") je komická opera (opéra comique) o jednom jednání francouzského skladatele Adolpha-Charlese Adama na libreto Adolpha de Leuvena (pseudonym hraběte Adolpha Ribbinga, 1800-1884) a Victora-Arthura Rousseaua de Beauplan (1823-1890) z roku 1851. Poprvé byla uvedena v pařížském Théâtre de l'Opéra-National dne 19. března 1852.\n\nAdolphe Adam složil operu \"Norimberská loutka\" ve 49 letech v polovině svého nejplodnějšího období - let 1848 až 1853 - kdy byl nucen produkovat řadu děl za sebou, aby splatil dluhy spojené s úpadkem jím založeného Národního divadla (Théâtre-National). Dvojice libretistů - osvědčený Adamův spolupracovník de Leuven a nováček de Beauplan - vycházela z námětu povídky \"Pískoun\" (orig. \"Der Sandmann\") E. T. A. Hoffmanna. Z původní melancholické, fantaskní až hororové atmosféry povídky však nezůstalo uchováno nic než racionalizovaný námět oživlé loutky zasazený do komického až fraškovitého děje. Byla to první opera, kterou skladatel uvedl v divadle \"Opéra-National\", jemuž postoupil licenci na své zkrachovalé \"Théâtre-National\". Brzy po premiéře byl název divadla změněn na \"Théâtre-Lyrique\", jehož nástupcem je od roku 1862 Théâtre du Châtelet.\n\n\"Norimberská loutka\" měla značný úspěch ve Francii (na sto představení jen v pařížském Théâtre-Lyrique), v Německu (berlínské představení se konalo již v roce francouzské premiéry) i v jiných státech. V českých zemích ji poprvé uvedlo Nové německé divadlo v Praze dne 25. října 1894. Po 1. světové válce byla uváděna jen sporadicky v menších divadlech, mj. v Brně roku 1936 (premiéra 24. 1. pod názvem \"Panenka\"), což byla rovněž její premiéra v českém jazyce.\n\nOpera \"Norimberská loutka\" má předehru a 11 zpěvních čísel proložených mluvenými dialogy. Představení trvá asi hodinu.\n\nDěj se odehrává v 19. století v Norimberku.\n\nKornelius, majitel dílny na výrobu hraček, má nepříliš bystrého, zato však hýčkaného syna Benjamina a vedle toho vtipného a pohledného synovce Jindřicha, který vykonává veškerou práci, a přesto s ním strýc není nikdy spokojen.\n\nProtože Kornelius nemohl najít pro svého syna vhodnou nevěstu, rozhodl se, že mu nejctnostnější a nejkrásnější ženu na světě obstará sám. Vyrobil tedy loutku v životní velikosti, oblékl ji do lidských šatů a za vhodné příležitosti jí hodlá vdechnout život, a to za pomoci Mefista přivolaného zaříkávácí formulí ze staré knihy doktora Fausta - jakmile se mu ji ovšem podaří rozklíčovat.\n\nDěj začíná typickou situací v Korneliově domě: zatímco Jindřich má jít po celodenní námaze spát bez večeře, Kornelius a Benjamin odcházejí na maškarní ples. Jindřich však hodlá jejich nepřítomnosti využít k dostaveníčku s Bertou. Berta příležitosti sice ráda využije, ještě raději by však šla na ples - kdyby si mohla dovolit hezký kostým. Jindřicha napadne, že takový kostým má - zcela bez užitku - Korneliova loutka a Berta by jej mohla velmi dobře využít. Sám má připraven kostým Mefista.\n\nKdyž jsou však na odchodu, Kornelius a Benjamin se nečekaně vracejí. Je totiž téměř půlnoc a právě začala bouře, což jsou nejvhodnější okolnosti pro oživení loutky. Překvapení milenci se musí rychle schovat: Berta zaujme polohu loutky a Jindřichovi nezbývá, než se ukrýt do širokého komína nad krbem.\n\nTento úkryt nebyl zvolen nejšťastněji. Benjamin se pokouší v rámci oživovací procedury rozdmýchat v krbu oheň a Jindřich se musí zachránit a prozradit tím, že seskočí do ohniště. Mefistovský kostým a rozvíření jisker a sazí zapůsobí impozantním dojmem. Zaříkání má další úspěch: loutka s trhnutím oživne a působí sice nejprve zmateně a neobratně - zřejmě v důsledku svého dřevěného původu - brzy však začne chovat se i hovořit jako skutečný člověk.\n\nNikoli však zcela podle Korneliových představ. Loutka si nejprve od otce a syna vyžádá přípravu hojného pokrmu a poté jim předvede názorné ukázky svého nejen lidského, ale přímo ďábelského temperamentu. Když nakonec vyčerpaného nápadníka a tchána opustí a odejde do svého kabinetu, konají Kornelius a Benjamin válečnou poradu. Kornelius se po krátkém váhání rozhodne své dílo s kladivem v ruce zničit. Jindřichovi-Mefistovi se jej podaří zdržet natolik, že se Berta stihne převléci a nastražit zpět loutku, pak Kornelius své předsevzetí splní.\n\nJindřich se vrací ve své vlastní podobě a \"přiznává\" se Korneliovi, že z nepozornosti porouchal mechanismus loutky a byl nucen ji nahradit živým děvčetem z městečka. Kornelius je zděšen: už se vidí odsouzen za vraždu. Přesvědčuje tedy Jindřicha, aby ihned odešel na tovaryšský vandr, a do závdavku mu nabízí deset tisíc tolarů (které je ostatně Jindřichovi z jeho dědictví dlužen). Jindřich přirozeně přijímá. Kdo ale bude nyní Korneliovi tovaryšit? Jindřich hodlá vyřešit i tento problém: co když se náhodou dotyčné dívce podařilo utéci a újma postihla skutečně jen dřevěnou loutku? Po bližším ohledání Kornelius radostně zjistí, že tomu je skutečně tak, a s celkovou výslednou situací se nakonec také více méně smíří. Za zmíněné peníze pak Jindřich a Berta uspořádají svatbu.\n\nExistuje zatím jediná nahrávka Norimberské loutky z roku 1951, v německém překladu (\"Die Nürnberger Puppe\"). Zpívají (Cornelius:) Walter Berry, (Benjamin:) Friedrich Berger, (Heinrich:) Franz Fuchs, (Berta:) Elisabeth Roon. Grosses Wiener Rundfunkorchester diriguje Kurt Tenner.\n\nVícekrát byla nahrána předehra (Richard Bonynge, Pierre Verany).\n\n\n\n"}
{"id": "567204", "url": "https://cs.wikipedia.org/wiki?curid=567204", "title": "Místopis", "text": "Místopis\n\nMístopis je pojem označující literaturu zabývající se určitým místem. Například knížka o určitém městě či vesnici je místopisem té oné určité vesnice či města. Místopis určitého regionu či kraje je pak nejčastěji místopisem toho určitého regionu či kraje. Místopis často obsahuje historii daného území a popis. Ostatní aspekty jako fauna, flóra, geologie a geomorfologie nejsou tak časté. Je to \"de facto\" vše o daném místě se zaměřením na humanitní složku, tedy hlavně popis a historii.\n"}
{"id": "567208", "url": "https://cs.wikipedia.org/wiki?curid=567208", "title": "Naxalité", "text": "Naxalité\n\nNaxalité jsou maoistická komunistická politická skupina v Indii.\n\nJejich jméno pochází od vesnice Naxalbari v Západním Bengálsku, kde hnutí vzniklo, když v roce 1967 místní buňka marxistické Komunistické strany Indie iniciovala násilné povstání, jehož cílem měla být rozdělení půdy bezzemkům. V roce 2009 už bylo hnutí aktivní zhruba v 40% procentech Indie s hlavní koncentrací v takzvaném Rudém koridoru.\n\nNaxalité běžně podnikají násilné akce a zbylými indickými politickými skupinami jsou považováni za extremistické hnutí. Indický premiér Manmóhan Singh je označil za největší vnitřní nebezpečí, které v současnosti Indii hrozí.\n"}
{"id": "567213", "url": "https://cs.wikipedia.org/wiki?curid=567213", "title": "Žejdlicové ze Šenfeldu", "text": "Žejdlicové ze Šenfeldu\n\nŽejdlicové ze Šenfeldu (též Zejdlicové ze Šenfeldu) byli starý rytířský rod, původem ze Slezska, který má pravděpodobně společné předky s Bechyni z Lažan.\n\nV Čechách se první předek rodu objevil pravděpodobně koncem 14. století, když jakýsi Žejdlic zakoupil statek Schönfeld (dnes Žižkovo Pole u Havlíčkova Brodu). Jeho následovníci získali Nelahozeves, Stochov či Lány. \n\nSynové Jiřího Žejdlice ze Šenfeldu založili dvě větve rodu. Jan založil encovanskou větev, která k sídlu v Encovanech přidala ještě Chvatěruby, Doksy a další panství. \n\nV roce 1589 byl místokancléřem Českého království Osvald (Oswald) Zejdlic ze Šenfeldu. Zemřel v témže roce a o několik týdnů později ho následovala i jeho manželka Lukrecie z Wittennu. Oba manželé byli pohřbeni v kostele Narození Panny Marie v Hrušovanech.\n\nLadislav Žejdlic ze Šenfeldu v roce 1610 povýšil do panského stavu, působil jako krajský hejtman, po účasti na stavovském povstání přišel na základě konfiskací o veškerý majetek. Jím vymřela encovanská linie. \n\nHertvík založil polenskou větev, v mládí sloužil u dvora arciknížete Ferdinanda, po návratu do vlasti vykonával královské úřady, zasedal u zemského soudu, poté zastával funkci královského rady, vrchního hejtmana a královského podkomořího. Roku 1580 jej přijali do panského stavu a obdržel mnoho statků, mimo jiné Újezd u Prahy, Choceň, Polnou a Horní Studenec. \n\nRudolf Žejdlic ze Šenfeldu byl univerzální dědicem polenské linie, před stavovským povstáním se vrátil z Francie a ihned na své náklady sestavil vojenskou jednotku. Na polenském hradě hostil i Fridricha Falckého. Po porážce na Bílé hoře přišel o veškerý majetek, zemřel ještě před odsouzením. Jím vymřela polenská větev.\n\nS Bechyni mají společný i znak, ve které jsou tři kapři, kteří byli zlatí nebo stříbrní a leželi na červené či stříbrném poli.\n\nSpojili se s Záruby z Hustířan, Vratislavy z Mitrovic, Slavaty či Berky.\n\n\n"}
{"id": "567218", "url": "https://cs.wikipedia.org/wiki?curid=567218", "title": "Seznam mistrů Evropy v orientačním běhu – štafety", "text": "Seznam mistrů Evropy v orientačním běhu – štafety\n\nSeznam mistrů Evropy v orientačním běhu ve štafetovém závodě seřazen podle data od roku 1962. Štafety se běhají v mužské kategorii od počátku jako 4 členné a od roku 2000, již jen jako 3 členné. V kategorii žen se běhají od počátku ve 3 členném složení.\n\n\n"}
{"id": "567221", "url": "https://cs.wikipedia.org/wiki?curid=567221", "title": "Sheper", "text": "Sheper\n\nSheper je obec v okresu Gjirokastër, kraji Gjirokastër, jižní Albánii.\n\n"}
{"id": "567230", "url": "https://cs.wikipedia.org/wiki?curid=567230", "title": "Nokia 6600", "text": "Nokia 6600\n\nNokia 6600 je mobilní telefon vyráběný společností Nokia.\nMá 2,1palcový aktivní TFT displej o rozlišení 176x208 při 65536 barvách, vestavěný VGA fotoaparát a videorekordér.\nJeho operační systém je Symbian 7.0s S60 2nd Edition.\nCPU ARM920 běží na frekvenci 104 MHz. Baterie má kapacitu 850 mAh.\n\nRozměry a hmotnost: 109 × 58 × 24 mm, 122 g\n\n\nModel byl uveden na trh ve dvou barevných schématech: černé a černo-bílé variantě.\nDodatečné barvy (modrá, bílá a růžová) byly vyrobeny pro propagační účely.\n\nV roce 2007 Nokia ukončila výrobu modelu 6600.\nV Indii tento mobilní telefon dominuje trhu s chytrými telefony již dlouhou dobu.\n"}
{"id": "567231", "url": "https://cs.wikipedia.org/wiki?curid=567231", "title": "Friedrich Kollarz", "text": "Friedrich Kollarz\n\nFriedrich Kollarz (5. února 1876 Braunau am Inn – 24. února 1934 Vídeň) byl rakouský důstojník a politik.\n\nFriedrich Kollarz – jeho rodiště bývá nesprávně uváděno ve Vídni – absolvoval v mládí kadetní školu, kterou ukončil v roce 1897. Poté byl přidělen ke 102. pěchotnímu pluku, ve kterém sloužil až do první světové války. Již v roce 1898 byl povýšen na poručíka v roce 1912 byl jmenován kapitánem.\n\nV dubnu 1917 přešel k letectvu, ve kterém dosáhl o rok později povýšení na majora. Ke konci války pak také působil jako velitel dělostřelectva. Po válce se stal Kollarz příslušníkem armády nově vzniklé Rakouské republiky, avšak v roce 1920 z vojenské služby odchází s hodností podplukovníka.\n\nV roce 1920 byl zvolen do rakouského parlamentu za Velkoněmeckou lidovou stranu (\"Großdeutsche Volkspartei\" – GDVP), na její kandidátce byl veden jako nestraník. Svůj mandát držel do roku 1923, kdy poté odešel do důchodu.\n\nKollarz se zasadil o to, aby vysloužilí profesionální rakouští vojáci dostávali od státu po ukončení své služby pravidelnou rentu. V roce 1918 byl jedním ze zakladatelů Evropského hospodářského sdružení, jehož prezidentem se stal v roce 1923. V roce 1920 byl také jedním z iniciátorů založení rakouských vojenských novin určených pro vojáky a veterány.\n\n"}
{"id": "567237", "url": "https://cs.wikipedia.org/wiki?curid=567237", "title": "Andon Zako Çajupi", "text": "Andon Zako Çajupi\n\nAndon Zako Çajupi (* 27. března 1866 - 11. července 1930) byl albánský spisovatel, dramaturg a právník.\n\nÇajupi studoval v Egyptě a Švýcarsku práva. Krátce po nástupu do německé společnosti jako právník se rozhodl, že se bude živit jako spisovatel. Během svého spisovatelského života psal především lyriky a dramata. Çajupi současně pracoval jako překladatel z francouzštiny.\n\n\n"}
{"id": "567252", "url": "https://cs.wikipedia.org/wiki?curid=567252", "title": "Přirozená plachost", "text": "Přirozená plachost\n\nPřirozená plachost je detektivní román, obsahující detektivní příběhy ze Strakonic a okolí. Základ knížky tvoří detektivní příběhy, které postupně vycházely od roku 1999 v \"Listech Strakonicka\". Příběhy jsou provázány životními osudy kriminalistů a jsou vyprávěny odlehčující formou spojenou se sympatickým humorem. Autor knihy Jaroslav Andrlík při psaní knihy vycházel především ze svých bohatých zkušeností z práce u kriminální policie ve Strakonicích. Příběhy jsou doplněné jeho ilustracemi. První brožované vydání vyšlo v roce 2010.\n\nISBN 978-80-254-6762-6\n\n"}
{"id": "567257", "url": "https://cs.wikipedia.org/wiki?curid=567257", "title": "Jugend debattiert international", "text": "Jugend debattiert international\n\nJugend debattiert international / Mezinárodní debaty mládeže - soutěž pro žáky ve střední a východní Evropě je mezinárodní debatní soutěž probíhající v České republice, Estonsku, Litvě, Lotyšsku, Maďarsku, Polsku, Rusku, a na Ukrajině. Projekt finančně a organizačně zaštiťují Goethe-Institut, nadace „Vzpomínka, odpovědnost, budoucnost“, obecně prospěšná nadace Hertie a Německá centrála pro vzdělávání v zahraničí. Kromě těchto partnerů se na financování projektu podílí také lokální subjekty: v České republice ho podporuje Česko-německý fond budoucnosti, v Polsku Nadace pro německo-polskou spolupráci a v Litvě Informační a technické centrum pro žáky.\n\nMezinárodní debaty mládeže jsou zatím jedinou mezinárodní debatní soutěží v němčině, která probíhá na školách. Jejím cílem je přispívat k tomu, aby mladí lidé ze střední a východní Evropy uměli formulovat své názory a stanoviska na základě znalostí faktů a přesvědčivě je prezentovat. Projekt chce posilovat postavení debaty jako nástroje demokratické výměny názorů a podporuje aktivní mnohojazyčnost v Evropě. Na nižších úrovních soutěže se debatuje především o tématech ze života školy, na celostátní a mezinárodní úrovni pak o základních a lidských právech, dějinách (zvláště o vyrovnání se s historickým bezprávím) a o Evropě.\n\nProjektu se mohou účastnit žáci od prvního ročníku středních škol a odpovídajících ročníků gymnázií, kteří ovládají německý jazyk minimálně na úrovni B2 Společného Evropského referenčního rámce.\n\nV školním roce 2015/2016 se soutěže zúčastnilo ca. 2300 žáků na 157 různých školách, kde byl projekt integrován do výuky. Tomu předcházelo školení, které učitele seznámilo s tématy a pravidly soutěže a umožnilo jim tak zařadit debaty do výuky němčiny. Žáci spolu debatovali na různých úrovních od školní až po celostátní a mezinárodní finále, kam postoupili vítězové celostátních soutěží ze všech osmi zemí zapojených do projektu. Od roku 2010 je na mezinárodní úrovni v roli mentorů podporovali vítězové soutěže \"Mládež debatuje\" z Německa.\n\nVždy čtyři žáci, dva pro a dva proti, debatují celkem 24 minut v němčině na politicky a společensky relevantní téma (např. \"„Má být Turecko přijato do EU?“\"). Forma debaty je přitom přesně vymezena: Každý ze čtyř řečníků má na začátku dvě minuty, aby se mohl vyjádřit. Pak následuje 12 minut diskuse všech debatantů a na konci má každý opět jednu minutu pro závěrečné shrnutí stanoviska, které se na základě vyslechnutých argumentů v průběhu debaty může i změnit.\n\nDebata je hodnocena tří- až pětičlennou porotou prostřednictvím bodů. Hodnotícími kritérii jsou znalost problematiky (ví řečník, o co jde?), schopnost vyjádření se (jak vyjádřil to, co si myslí?), schopnost rozhovoru (vnímá řečník ostatní?), schopnost přesvědčit (zdůvodnil řečník to, co říká?). Jazykové znalosti nejsou hodnoceny. Porotci dávají každému řečníkovi tipy a doporučení na zlepšení svého výkonu.\n\nSoutěž \"Jugend debattiert international\" se poprvé konala v roce 2005 v České republice a v Polsku. Od roku 2006 se jí účastní také školy z Estonska, Litvy, Lotyšska a Ukrajiny. Po dvouleté pilotní fázi začal projekt v roce 2009 probíhat i na školách v Moskvě a Petrohradě a ve školním roce 2010/11 se dále rozšířil do Maďarska. Od roku 2016 se projektu účastní i Slovensko a Slovinsko.\n\n"}
{"id": "567259", "url": "https://cs.wikipedia.org/wiki?curid=567259", "title": "Arés (Percy Jackson)", "text": "Arés (Percy Jackson)\n\nArés je jednou z postav literárního díla Ricka Riordana \"Percy Jackson a Olympané\".Po Kronovi je snad Percyho největší soupeř. Ares,ve vidině války,pomohl Lukeovi dostat blesk k Percymu.Ares je Clarissiným otcem.\n\nJeho věk v knize není přesně znám let, ale je Ares jako bůh války je popisován „tak starý jako samotná válka“. Podobné je to i s jeho bydlištěm, které je v knize uvedeno formulací „na jakémkoli bitevním poli“. Mezi jeho zájmy patří především bojová technika a zbraně. Ares je synem Dia a Héry. Jeho prarodiči pak jsou Kronos a Rheia. Arés má také velké množství sourozenců, mezi které patří Athéna a většina dalších řeckých bohů.\n\n"}
{"id": "567262", "url": "https://cs.wikipedia.org/wiki?curid=567262", "title": "Eunice Barberová", "text": "Eunice Barberová\n\nEunice Barberová (* 17. listopadu 1974, Freetown) je francouzská atletka, jejíž specializací je víceboj a skok daleký. Do roku 1999 reprezentovala rodnou zemi Sierra Leone.\n\nZúčastnila se čtyř letních olympijských her (Barcelona 1992, Atlanta 1996, Sydney 2000, Athény 2004). Největší úspěch zaznamenala na olympiádě v Atlantě, kde dokončila sedmiboj s celkovým počtem 6 342 bodů a obsadila páté místo.\n\n"}
{"id": "567264", "url": "https://cs.wikipedia.org/wiki?curid=567264", "title": "Zmrzlíkové ze Svojšína", "text": "Zmrzlíkové ze Svojšína\n\nZmrzlíkové ze Svojšína byli starý český vladycký rod. Pocházejí ze Svojšína u Stříbra.\n\nMezi první příslušníky rodu patří Ctibor se syny Oldřichem a Benedou, kteří žili koncem 12. století. V polovině 13. století založili hrad Třebel nedaleko Černošína na Tachovsku, po kterém se později jedna z rodových větví psala.\n\nPetr starší Zmrzlík žil na počátku 15. století, v letech 1406–1409 působil jako královský mincmistr. Získal hrady Žleby, Orlík a Kašperk, věnem obdržel Lnáře, Kasejovice, koupil Březnici a další statky. Podobně jako potomci podporoval husitské hnutí, snažil se usmířit tábority a pražany, avšak v roce 1421 zemřel. Ze svého jmění financoval česky psaný překlad Bible a překlad Trojánské kroniky.\n\nJeho tři synové, Petr, Jan a Václav si rozdělili otcův majetek, všichni tři stáli na straně husitů, ovšem Petr v bitvě u Lipan válčil na straně panské jednoty.\n\nVáclav Zmrzlík ze Svojšína na počátku 16. století koupil Lažánky a Jindřichovice. Před svou smrtí okolo roku 1567 však vše prodal. Další příslušník rodu, Petr, držel Nalžov, Neprachov, zplodil syna Zdeňka, oba ale zemřeli ještě dříve než Petr.\n\nVe štítu nosili stříbrné a červené pruhy.\n\nSpojili se s Šternberky, Švamberky, Lobkovici, pány z Donína či z Frymburka\n\n\n"}
{"id": "567286", "url": "https://cs.wikipedia.org/wiki?curid=567286", "title": "Exponát", "text": "Exponát\n\nExponát je sbírkový předmět, který byl vytipován jako dokumentační a komunikační prostředek (prezentovaný, tj. vystavený nebo jinak expozičně využitý). Jen zlomek sbírkových předmětů nalézajících se v muzeích se stává exponátem. Exponátem však může být i předmět, který není součástí žádné sbírky a je vystaven jednorázově. Výraz exponát pochází z německého Exponat, což je německý novotvar k latinskému slovesu exponere = vystavovat, tvořenému předponou ex- a základem ponere = klást. \n\n"}
{"id": "567292", "url": "https://cs.wikipedia.org/wiki?curid=567292", "title": "Jens Böhrnsen", "text": "Jens Böhrnsen\n\nJens Böhrnsen (* 12. června 1949, Brémy) je německý sociálnědemokratický politik. Po náhlém odstoupení německého spolkového prezidenta Horsta Köhlera začal na základě čl. 57 německého základního zákona (spolkové ústavy) jako předseda Spolkové rady vykonávat oprávnění spolkového prezidenta.\n\nBöhrnsen se narodil v brémské městské části Gröpelingen. Jeho otec Gustav byl nacisty pronásledovaný komunista.\n\nV osmnácti letech vstoupil Jens Böhrnsen do Sociálnědemokratické strany Německa (SDP). V roce 1968 odmaturoval na gymnáziu a v letech 1968 až 1973 studoval právo na Univerzitě v Kielu. V roce 1973 složil první státní zkoušku ve Šlesvicku-Holštýnsku. Namísto vojenské služby absolvoval službu civilní, po jejímž skončení složil druhou státní zkoušku v Hamburku (1977). V letech 1978 až 1980 byl soudcem u správního soudu v Brémách a v letech 1991 až 1995 byl jeho předsedajícím soudcem.\n\nOd 8. června 1995 zasedal za SDP v brémské městské radě a od roku 1999 byl předsedou tamější frakce SPD. V říjnu 2005 byl zvolen brémským starostou. Z titulu této funkce se stal také ministerským předsedou spolkové země Svobodné hanzovní město Brémy. Ve funkci byl potvrzen v červnu 2007.\n\nOd 1. listopadu 2009 zastáva funkci předsedy Spolkové rady. Po odstoupení Horsta Köhlera z funkce převzal dočasně povinnosti spolkového prezidenta.\n\n"}
{"id": "567297", "url": "https://cs.wikipedia.org/wiki?curid=567297", "title": "Allativ", "text": "Allativ\n\nAllativ (zkratka ALL, z lat. \"allāt-\", \"afferre\" \"přinášet\") je lokální mluvnický pád. Vztahuje se k místu, přesněji směru. V češtině mu odpovídá předložka \"\"k\"\" nebo \"<nowiki>\"na\"</nowiki>\". Vyskytuje se v litevštině a lotyštině a některých ugrofinských jazycích, jako např. maďarština, finština nebo estonština.\n\nVe finštině se allativ tvoří koncovkou \"-lle\". Používá se u:\n\nV estonštině se allativ používá stejně jako ve finštině, jeho koncovka je však \"-le\". V maďarštině se tvoří pomocí koncovek \"-hoz/-hez/-höz\", jeho používání se ale od baltofinských jazyků liší.\n"}
{"id": "567326", "url": "https://cs.wikipedia.org/wiki?curid=567326", "title": "Kinetoplast", "text": "Kinetoplast\n\nKinetoplast je úsek mitochondrie prvoků ze skupiny Kinetoplastea, jako jsou trypanozomy (jedná se o jejich evoluční novinku, apomorfii). V kinetoplastu se nachází velké množství DNA v podobě malých (minikroužků) a velkých (maxikroužků) kruhových molekul. Obvykle se nachází kinetoplast nedaleko bazálního tělíska bičíku. Maxikroužky nejsou nic jiného, než mitochondriální DNA, ale mnohem zajímavější jsou minikroužky. Ty obsahují geny pro tzv. guide RNA (gRNA), která umožňuje tzv. RNA editing. V typickém případě je v kinetoplastu 20–50 maxikroužků (o velikosti 20–39 tisíc bází) a 5000–10 000 minikroužků (o velikosti 0,8–2,5 tisíce bází). Velikost, tvar a umístění kinetoplastu jsou důležitými určovacími znaky bičivek, ale ke změnám může docházet i během životního cyklu jediného druhu.\n"}
{"id": "567332", "url": "https://cs.wikipedia.org/wiki?curid=567332", "title": "Seznam letišť v Ománu", "text": "Seznam letišť v Ománu\n\nTento seznam obsahuje výčet všech letišť v Ománu.\n\n"}
{"id": "567337", "url": "https://cs.wikipedia.org/wiki?curid=567337", "title": "Martin Jemelka", "text": "Martin Jemelka\n\nPhDr. Martin Jemelka, Ph.D. (12. srpna 1979, Ostrava) je český historik a publicista specializující se na sociální dějiny 19. a 20. století, dějiny dělnictva a každodennosti, historickou demografii, regionální a kulturní dějiny a náboženské dějiny. Je autorem několika monografií a řady kapitol a statí v domácích i zahraničních publikacích a periodikách. Jeho jméno je již dnes pevně spjato s výzkumem ostravských dělnických kolonií.\n\nVystudoval Gymnázium Olgy Havlové v Ostravě-Porubě (1997) a obor historie na katedře historie Filozofické fakulty Ostravské univerzity v Ostravě (2002), na níž v postgraduálním studiu absolvoval obor hospodářské a sociální dějiny (2005 PhDr., 2006 Ph.D.). Po ročním působení ve státní správě se stal odborným asistentem katedry společenských věd Vysoké školy báňské – Technické univerzity Ostrava (2006) a současně je členem Centra pro hospodářské a sociální dějiny Filozofické fakulty Ostravské univerzity v Ostravě (2008). Martin Jemelka pravidelně přednáší pro veřejnost, spolupracuje s ostravskými studii ČT a ČRO a pravidelně se věnuje hudební publicistice (Harmonie). Externě vyučuje na Fakultě veřejných politik Slezské univerzity v Opavě (od 2007).\n\n\n\n\n"}
{"id": "567341", "url": "https://cs.wikipedia.org/wiki?curid=567341", "title": "Peter Öberg", "text": "Peter Öberg\n\nPeter Öberg (* 17. dubna 1980, Nyköping) je švédský reprezentant v orientačním běhu žijící ve švédském městě Uppsala. Je mistrem Evropy v orientačním běhu z roku 2006. Mezi jeho největší úspěchy lze považovat i dvě stříbrné medaile z Mistrovství světa v Kyjevě (2007) a z Trondheimu (2010). V současnosti běhá za švédský klub OK Hällen.\n\n"}
{"id": "567353", "url": "https://cs.wikipedia.org/wiki?curid=567353", "title": "Povodeň na Vltavě (1954)", "text": "Povodeň na Vltavě (1954)\n\nLetní přívalové deště způsobily počátkem července 1954 povodeň v povodí řeky Vltavy. Hlavní část srážek spadla mezi 5. a 8. červencem 1954 v oblasti Šumavy a Jižních Čech. \n\nV povodí Otavy se jednalo o stoletou vodu a řeka zaplavila značnou část města Písek. Dále po proudu Vltavy byla povodňová vlna zpomalena právě dokončovanou vodní nádrží Slapy, která zachytila asi 90 milionů m vody . V Praze kulminovala Vltava dne 10. července 1954 a byl zde zaznamenám průtok 2275 m/s. .\n"}
{"id": "567357", "url": "https://cs.wikipedia.org/wiki?curid=567357", "title": "Seznam starostů Paříže", "text": "Seznam starostů Paříže\n\nSeznam starostů Paříže obsahuje představitele města Paříže od zavedení funkce starosty v roce 1789 za Francouzské revoluce do současnosti. Před rokem 1789 stál v čele pařížské radnice prévôt des marchands. Dne 14. července 1789 po pádu Bastilly byl poslední prévôt des marchands Jacques de Flesselles popraven na náměstí před radnicí. Následně byl zvolen první pařížský starosta. Od roku 2014 stojí v čele města poprvé žena – Anne Hidalgo.\n\n\n"}
{"id": "567359", "url": "https://cs.wikipedia.org/wiki?curid=567359", "title": "Cévkování", "text": "Cévkování\n\nCévkování je urologická procedura pro odběr moči nebo různé výplachy močového měchýře pomocí katetru. Močová trubice musí být před zavedením nebo výměnou katetru sterilně ošetřena dezinfekcí a lubrikačním gelem (Mesocain gel) pro snadnější zasunutí. Správné a pomalé zavádění katetru nezpůsobuje žádné trvalé nebo závažné problémy. Doba ponechání dlouhodobých katetrů je až 4 týdny.\n\nPři cévkování se používá většinou sterilní latexový nebo silikonový (dnes většinou balónkový) katetr. Při ženském cévkování jsou obvykle používány katetry se silikonový katetr Nelaton při permanentní katetrizaci katetr Foley\n\nDělení cévkování :\n\n- Jednorázové \n\n- Permanentní \n\nKatetr je vybaven zaoblenou špičkou pro zavedení bez spojů. Za špičkou jsou naproti ve stěnách dva otvory pro odvedení moči přes katetr, neboli přes močový svěrač měchýře. Katetry mohou mít nafukovací balónek za špičkou (obsah balónku 10-15 ml sterilního roztoku nebo také vzduchem), který slouží proti vyklouznutí katetru z trubice. Naplnění balónku se provádí po úspěšném zavedení. Plní se injekční stříkačkou vedlejším kanálkem katetru. Má speciální ventil pro zadržení a pozdější vypuštění roztoku z balónku. Při jednorázovém použití se pak po vyprázdnění močového měchýře jednoduše roztok vypustí z balonku a katetr se pomalu vytáhne ven.\n\n\nIndikace:\n\n- při retenci ( zadržování moči)\n\n- výplach močového měchýře\n\n- sledovaní diurézy ( zbytková moč)\n\n- pacienti s inkontinencí moči \n\n- zavedení léčebné látky \n\n- odběr sterilní moči\n\n"}
{"id": "567366", "url": "https://cs.wikipedia.org/wiki?curid=567366", "title": "Johann Anton Starck", "text": "Johann Anton Starck\n\nJohann Anton svobodný pán von Starck (5. prosince 1808 Kraslice – 22. května 1883 Čeminy) byl český a rakouský podnikatel a politik německé národnosti, nejmladší syn a pokračovatel díla Johanna Davida Starcka z šlechtického rodu Starcků; během revolučního roku 1848 poslanec Říšského sněmu, později poslanec Českého zemského sněmu a Říšské rady.\n\nVystudoval gymnázium v Plzni, pražskou techniku a následně školy v Berlíně a Lipsku. Byl členem plzeňské Obchodní a živnostenské komory.\n\nBěhem revolučního roku 1848 se zapojil i do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Stříbro v Čechách. Uvádí se jako statkář. Patřil ke sněmovní levici.\n\nDo politiky se vrátil po obnovení ústavní vlády počátkem 60. let 19. století. V zemských volbách roku 1861 byl zvolen na Český zemský sněm, kde zastupoval kurii obchodních a živnostenských komor, obvod Plzeň. Na mandát rezignoval před zářím 1866. Zemský sněm ho roku 1861 delegoval i do Říšské rady (tehdy ještě volené nepřímo) za Čechy (kurie obchodních komor, obvod Plzeň. 27. května 1861 složil slib.\n\nDo Českého zemského sněmu se vrátil v zemských volbách v březnu 1867, nyní již za kurii velkostatkářskou (nesvěřenecké velkostatky). Opětovně sem byl zvolen v zemských volbách v roce 1872 a zemských volbách v roce 1878, stále za velkostatkářskou kurii. Politicky se uvádí coby člen Strany ústavověrného velkostatku, která byla centralisticky a provídeňsky orientovaná a reprezentovala zájmy německy smýšlejících velkostatkářů.\n\nZa své zásluhy byl povýšen na svobodného pána s možností užívat titul \"Freiherr\".\n\nJeho průmyslová společnost zaměstnávala v roce 1855 již více než čtyři tisíce lidí. V roce 1855 získala ocenění v Paříži za tabulové sklo. V letech 1862–1864 založil v Třemošné sklárnu. Na pařížské světové výstavě roku 1867 získal další ocenění za důlní produkty. V roce 1873 na světové výstavě ve Vídni měli již samostatný pavilon.\nV roce 1877 byl v obci Stupno uveden do provozu závod na zpracování odpadní suroviny chemické výroby \"Caput mortuum\", což byl červený prášek oxidu železitého, který zůstával při procesu výroby kyseliny sírové. V roce 1860 byl postaven v Čeminách nový pivovar.\n\nJohann Anton Starck zemřel 22. května 1883. je pohřben v rodinné hrobce v Městě Touškově. V kronice chemických závodů v Kaznějově se píše:\n\n\"„..protože nezanechal legitimních potomků a z potomstva ani jeden se mu nezdál schopný vést firmu odkázal třetinu svému obchodnímu řediteli Antonínu Schoblochovi…“.\"\n\nFirma se proto na základě jeho závěti změnila na akciovou společnost \"\"Dolové a průmyslové závody, dříve Johann David Starck“\" se sídlem v Dolním Rychnově.\n\n\n"}
{"id": "567372", "url": "https://cs.wikipedia.org/wiki?curid=567372", "title": "Illativ", "text": "Illativ\n\nIllativ (zkratka ILL, z lat. \"illatus\") je lokální mluvnický pád, jehož základním významem je směr \"dovnitř něčeho\". V češtině mu často odpovídá předložka „do“. Vyskytuje se v litevštině a ugrofinských jazycích, např.: finštině, estonštině nebo maďarštině.\n\nVe finštině se tvoří pomocí koncovek \"-hVn\" nebo \"-seen\" (resp. \"-hin\" nebo \"-siin\" v plurálu), kde „V“ reprezentuje poslední samohlásku, na kterou končí kmen slova. Pokud slovo končí na krátkou samohlásku (tedy nikoliv na dlouhou samohlásku nebo dvojhlásku), tak se \"-h-\" odsouvá (kromě dialektů) a vzniká dlouhá samohláska.\n\nPoužívá se pro:\n"}
{"id": "567378", "url": "https://cs.wikipedia.org/wiki?curid=567378", "title": "Izraelský zásah proti konvoji do Pásma Gazy", "text": "Izraelský zásah proti konvoji do Pásma Gazy\n\nIzraelský zásah proti konvoji do Pásma Gazy byla izraelská vojenská operace, ke které došlo v mezinárodních vodách ve Středozemním moři dne 31. května 2010. Izrael při ní zadržel šest lodí \"Hnutí za svobodnou Gazu\" a turecké nadace İHH, které vypluly z Turecka s cílem prolomit izraelskou námořní blokádu Pásma Gazy a dopravit do něj humanitární pomoc. Při zásahu izraelských jednotek, které se při vylodění na lodě staly terčem násilí ze strany některých pasažérů, bylo devět pasažérů zabito. Operace vyvolala nesouhlas mezinárodního společenství a způsobila ostrou diplomatickou roztržku mezi Izraelem a Tureckem. Izraelsko-turecké vztahy byly normalizovány po šesti letech, v létě 2016.\n\nZpráva speciální komise OSN označila v září 2011 blokádu Pásma Gazy obecně za odpovídající zásadám mezinárodního práva, ale odsoudila nepřiměřenost tohoto konkrétního izraelského zákroku. Podle vyjádření mezinárodního trestního soudu v Haagu 5. listopadu 2014 šlo zřejmě o válečný zločin, který ale nebyl natolik závažný, aby se jím tribunál zabýval.\n\nV roce 2006 se v Pásmu Gazy chopilo moci hnutí Hamás, které vytlačilo hnutí Fatáh. Izrael Hamás považuje za teroristickou organizaci a v červnu 2007 vyhlásil nad Pásmem Gazy blokádu. Co se týče humanitární pomoci, Izrael si vyhrazuje právo, aby tato přešla jeho kontrolou. V prosinci 2008 vypukla válka v Gaze, která v Pásmu Gazy zanechala přibližně 1300 mrtvých a 5300 zraněných. Vlivem blokády, která trvala i po dobu války a po ní, neměli tamní obyvatelé možnost poválečné obnovy a výstavby, ale především ani poskytnutí dostatečné zdravotní péče raněným. Podle mnohých humanitárních organizacích byly poválečné podmínky v Gaze hrozivé, více než polovina obyvatel neměla přístřeší a přístup k pitné vodě. 8. ledna 2009 vydala Rada bezpečnosti OSN rezoluci č. 1860, která mimo jiné po Izraeli vyžaduje „…neodkladné zajištění potravin v Gaze, stejně jako pohonných hmot a zdravotního ošetření…“. Izrael, který je rozhodnutím RB OSN coby její člen (podle článku 25 Charty OSN) vázán, však tuto rezoluci ignoroval.\n\nHumanitární pomoc do Pásma Gazy z května a června 2010 je již sedmým resp. osmým projektem v řadě \"Hnutí za svobodnou Gazu\" (které začaly v srpnu 2008), pátým resp. šestým, který se setkal se zásahem izraelského námořnictva a současně první, jehož pomoc a osádka měla skutečně mezinárodní účast, a zároveň i první, při které došlo k obětem na životech.\n\nBěhem zásahu izraelské námořnictvo zadrželo celkem šest lodí tzv. Flotily svobody, jež měly za cíl prolomit izraelskou blokádu uvalenou na Pásmo Gazy a dodat humanitární pomoc. Izrael již před vyplutím konvoje z přístavů v Turecku 29. května 2010, varoval, že připravované flotile neumožní proplutí k pobřeží pásma Gazy, a společně s Egyptem nabídl, aby byla zamýšlená humanitární pomoc dopravena do izraelského či egyptského přístavu a následně přepravena přímo do Pásma Gazy. Tyto nabídky však byly aktivisty odmítnuty. K vlastnímu incidentu došlo 31. května v ranních hodinách, kdy se šest plavidel flotily přiblížilo k hlídkujícím izraelským lodím. Ty celý konvoj opakovaně vyzvaly k zastavení a k vyložení přepravovaného zboží a materiálu v přístavu Ašdod. Poté co aktivisté opět nereagovali, začala izraelská elitní námořní jednotka Šajetet 13 v 04:00 IST obsazovat všechny lodě. Po násilném vstupu na palubu lodí začali izraelští vojáci střílet paintballovými kuličkami na cestující, kteří utvořili lidský řetěz na obranu kapitánů, a paralyzovali je slzným plynem a elektrickými výboji. Ještě před naloděním na hlavní loď flotily, s názvem \"Mavi Marmara\", byli izraelští vojáci aktivisty napadáni vodními děly, omračujícími granáty a řetězy. Po nalodění na \"Mavi Marmaru\" vojáky napadli připravení aktivisté s železnými trubkami, noži a střelnými zbraněmi a na vojáky zaútočili. Při následující konfrontaci bylo izraelskými vojáky zabito 9 (dřívější zdroje uváděly až 19 obětí, ale tento údaj se nepotvrdil), dalších 60 aktivistů a 10 vojáků Izraelských obranných sil bylo zraněno. Podle izraelské armády se aktivistům během násilností podařilo odzbrojit jednoho vojáka a jeho zbraní následně střílet. Po návratu do Turecka šéf IHH Bulent Yildirim uvedl, že přibližně 10 aktivistů se v sebeobraně zmocnilo izraelských zbraní, které poté naházeli do moře.\n\nPozdější pitva ukázala, že všechny oběti byly zastřeleny, z toho pět střelou do hlavy a jedna z mimořádné blízkosti 2 – 14 cm. Devatenáctiletý Američan tureckého původu Furkan Doğan byl střelen do hlavy a několikrát do těla. Pitevní zpráva byla předána prokuratuře a příbuzní obětí vyslovili přání, aby byla izraelská vláda žalována za vraždy.\n\nHumanitární pomoc byla shromážděna z podnětu tureckého Výboru pro lidská práva a byla určena pro lidi z Pásma Gazy. Flotila vezla 10 000 tun humanitární pomoci a zásob. Většina převáženého zboží byla již v odpoledních hodinách 1. června v ašdodském přístavu překontrolována v souladu s embargem, které je na Pásmo Gazy uvaleno, a následně přes hraniční přechod Kerem Šalom převezena do Pásma Gazy. Podle Izraelských obranných sil je většina nákladu bezcenná, obsahuje expirované a smíchané léky a přepravované vybavení je ve špatném technickém stavu. Další část nákladu (po kontrole a selekci) vpustil Izrael koncem června 2010 do pásma Gazy skrz hraniční přechod Karni. Šlo o 128 nákladních vozů.\n\nFlotila zahrnovala šest lodí s názvy \"Challenger 1\", \"Eleftheri Mesogeios\", \"Sfendoni\", \"MV Mavi Marmara\", \"Gazze\" a \"Defne Y\". Na palubě lodí byli mimo jiné i členové Evropského parlamentu, dvě poslankyně Německého spolkového sněmu Annette Grothová a Inge Högerová a švédský spisovatel Henning Mankell. Na palubě lodí pluli čtyři čeští novináři, včetně štábu České televize, byly jim zabaveny osobní věci a natočený materiál, v izraelském detenčním táboře měli na výběr mezi podepsáním dokumentu o nelegálním vstupu do Izraele, což znamená deportaci a zákaz vstupu do Izraele na 10 let nebo několikatýdenní pobyt ve vězení a soud. Redakce zpravodajství České televize požádala ministra zahraničí Jana Kohouta, aby vznesl protest proti postupu izraelských jednotek vůči dvěma členům týmu televize. Šéfredaktor Michal Petrov v dopise ministrovi uvedl: „S ohledem na podmínky zadržovací vazby lze mluvit i o týrání a vydírání.“ Zadržený kameraman ČT také uvedl, že v izraelském vězení byli biti, nesměli spát a nesměli kontaktovat velvyslance.\n\n1. června od břehů Malty vyplula k břehům Gazy pod vlajkou Irska další loď Rachel Corrie s humanitárním nákladem. Na palubě lodi spadající pod Flotilu svobody je 15 lidí, mezi nimi např. nositelka Nobelovy ceny za mír Mairead Corriganová-Maguireová nebo bývalý vysoký irský diplomat při OSN Denis Halliday. Irský premiér Brian Cowen prohlásil, že „irská vláda formálně požádala Izrael, aby umožnil irské lodi dokončit svou misi bez potíží a vyložit humanitární náklad v Gaze.“ Irský ministr zahraničí Michael Martin k tomu uvedl, že „Irsko bude situaci - stejně jako celý svět - pozorně sledovat a je imperativem pro Izrael, aby se vyhnul jakékoli akci vedoucí k dalšímu krveprolití.“ Představitel izraelské armády k tomu řekl, že Izrael bude připraven i na tuto loď.\n\n4. června 2010 už byla loď cca 150 mil od pobřeží Gazy. Izraelský premiér Benjamin Netanjahu nařídil loď obsadit, ale zároveň pod tíhou kritiky nikomu neublížit. Jeho nabídky na převzetí nákladu a dopravení na místo určení Izraelem Audrey Bomseová, mluvčí organizace Hnutí za svobodnou Gazu, která flotilu zaštítila, odmítla s tím, že kromě dopravení pomoci mají aktivisté za cíl také zrušení blokády Gazy. Dokud blokáda neskončí, aktivisté hodlají vysílat další lodě.\n\nV sobotu 5. června v brzkém odpoledni byla loď obsazena příslušníky izraelské armády 16 námořních mil (ca 30 km) od izraelského pobřeží, obsazení se obešlo bez konfliktu mezi vojáky a aktivisty.\n\nPřed obsazením lodí vyzývaly izraelské složky, aby se lodě nepokoušely blokádu prorazit a že mohou náklad vyložit v izraelském či egyptském přístavu, odkud bude do pásma Gazy dopraven. Tato nabídka byla odmítnuta. Později tiskový odbor izraelských obranných sil zveřejnil záznam radiové komunikace mezi loděmi izraelského vojenského námořnictva a loděmi \"flotily svobody\" (primárně adresovaný na \"Mavi Marmara\"), ve které se po upozornění izraelské armády flotile, že se blíží do oblasti blokády, ozývá „zavři hubu, vrať se do Osvětimi“ a o cca 3 minuty později „nezapomeňte na 9/11“ Týž tiskový odbor 5. června uvedl, že záznam komunikace byl upraven, ale pouze tak, že byly vystřiženy pasáže ticha a nesrozumitelné komentáře. Současně ale připouští, že u oněch rasisticky laděných odpovědí nebylo možno určit, z jaké lodě pocházejí, protože onen hlas se neidentifikoval. \"Hnutí za svobodnou Gazu\" na toto prohlášení reagovalo výpovědí Denise Healeyho, kapitána jedné z lodi flotily, který prohlásil, že není způsob, jak by [tento typ komunikace] mohl zůstat neslyšen ostatním lodím flotily, a k odpovědi o Osvětimi a 11. září dodal „Žádná komunikace jako tato od nikoho z žádné lodi nezazněla během celé doby, co jsem řídil svou loď.“\n\nIzraelská akce na zastavení flotily lodí se setkala s širokou mezinárodní kritikou jak ze strany Evropské unie, tak ze strany Spojených států a představitelů Organizace spojených národů, kteří volají po vyšetřování.\n\n\n\nIncident vyvolal řadu protiizraelských demonstrací především v arabských zemích. Kromě toho se protestovalo také v Turecku, a to téměř ve všech větších městech; při jednom z protestů se turečtí demonstranti pokusili vniknout na izraelský konzulát v Istanbulu. Situace v tomto ohledu znepokojila Izrael, který se rozhodl vydat doporučení, aby jeho občané v Turecku vůbec nevycházeli na ulici. Kolem ambasády v Ankaře a konzulátu v Istanbulu byla také zpřísněna bezpečnostní opatření. Incident a mezinárodní reakce však byly zároveň impulsem pro demonstrace na podporu izraelské armády, které během 1. června proběhly po celém Izraeli. Ve stejné době a též na různých místech Izraele proběhly i demonstrace proti postupu izraelské armády. Stovky až tisíce Izraelců demonstrovaly v Haifě, Beerševě, Tel Avivu i Jeruzalémě.\n\nIzraelská vláda 14. června schválila komisi, která má zásah vyšetřovat. Do jejího čela byl jmenován 75letý bývalý soudce izraelského nejvyššího soudu Jacob Turkel, který je specialistou v oblasti občanského právo a bez zkušenosti s podobným vyšetřováním. Dalšími členy jsou 93letetý profesor mezinárodního práva Šabtaj Rosen, bývalý zástupce izraelského vyslance při OSN a velvyslanec v ženevském sídle OSN, a 86lety Amos Horev, generálmajor ve výslužbě a bývalý ředitel izraelského technického ústavu. Činnost komise bude umožněno sledovat dvěma zahraničním pozorovatelům, kteří nemají právo zasahovat do závěrů komise. William David Trimble je 66letý britský nositel Nobelovy cenu míru za příspěvek k mírovému řešení konfliktu v Severním Irsku. Ken Watkin je 59letý kanadský generál ve výslužbě a bývalý vojenský generální prokurátor.\n\nVlastní vyšetřovací komisi ustavila v červnu také Rada pro lidská práva OSN složenou ze soudců a právníků Karla T. Hudsona-Phillipse (Trinidad a Tobago), Sira Desmonda de Silvy (Velká Británie) a Mary Shanthi Dairiamové (Pákistán). Komise ve své zprávě 29. září konstatovala, že se Izrael dopustil řady porušení mezinárodního práva včetně lidských práv jak v době zásahu proti flotile, tak při zadržování pasažérů v Izraeli před jejich vyhoštěním. Zpráva konstatuje, že zabití 6 aktivistů na lodi Mavi Marmara může být charakterizováno jako nezákonná, svévolná a hromadná poprava. Izrael odmítl už založení komise s odkazem na zahájení vlastního vyšetřování, závěry zprávy odsoudil např. premiér Benjamin Netanjahu jako \"„zaujaté a překroucené“\". Turecký ministr zahraničí Ahmet Davutoğlu naopak prohlásil, že \"„zpráva byla spravedlivá, nestranná a založená na silných důkazech“\". Po zveřejnění závěru zprávy izraelský ministr zahraničí Avigdor Lieberman spustil koordinovanou diplomatickou a mediální kampaň židovských organizací k odsouzení zprávy jako zaujaté.\n\n2. září 2011 byla zveřejnil list The New York Times zprávu vyšetřovací komise OSN (tzv. Palmerovy komise). Podle ní je izraelská námořní blokáda Pásma Gazy legální a přiměřená. K námořní blokádě zpráva uvádí: „Izrael čelí ze strany ozbrojených skupin v Gaze skutečnému ohrožení své bezpečnosti. Námořní blokáda byla uvalena jako legitimní bezpečnostní opatření s cílem zabránit pašování zbraní do Gazy po moři a její realizace je v souladu s požadavky mezinárodního práva.“ Dále též kritizuje organizátory, kteří „jednali při pokusu o prolomení námořní blokády lehkomyslně,“ a existují prý též „závažné otázky, týkající se chování, skutečné povahy a cílů organizátorů flotily, zejména IHH.“ Cílem kritiky zprávy se stala také turecká vláda, která se podle vyšetřovatelů měla snažit víc odvrátit organizátory od záměru vyplout do Gazy. Zpráva zároveň označila izraelský zákrok za nepřiměřený a nerozumný. Izraeli vyčítá, že se nepokusil využít nenásilné prostředky a že před operací nevyslal flotile poslední varování. Zpráva připouští, že vojáci ze zásahové jednotky se po vylodění museli bránit násilí od pasažérů na lodi, ale odsuzuje způsob, jakým bylo devět pasažérů zabito: „Forenzní důkazy ukazují, že většina obětí byla střelena opakovaně, a to i do zad nebo z blízkosti. Tento fakt materiály poskytnuté Izraelem dostatečně nevysvětlily.“ Izrael také nepostupoval správně při jednání se zadrženými pasažéry poté, co byli dopraveni na jeho pevninu, což zahrnovalo špatné fyzické zacházení, ponižování, nedůvodné konfiskování majetku a odmítání včasné konzulární pomoci. Zpráva Palmerovy komise byla kompletní již před několika měsíci, ale její zveřejnění bylo odloženo kvůli zhoršujícím se vztahům mezi Tureckem a Izraelem.\n\nIzraelská vláda dlouho odmítala jakákoli pochybení. 22. března 2013 se však premiér Benjamin Netanjahu v telefonickém rozhovoru se svým tureckým protějškem Erdoğanem za zásah a jeho následky omluvil. Uvedl, že tragická bilance zásahu nebyla záměrem, ale byla způsobena operačními chybami, a přislíbil vyplatit odškodné pro rodiny obětí. Telefonát s omluvou proběhl krátce po ukončení návštěvy amerického prezidenta Baracka Obamy, kterého agentura Associated Press označila za možného zprostředkovatele.\n\nTurecko a Izrael normalizovaly vztahy až podpisem dohody v červnu 2016. Podle ní může Turecko dodávat svou humanitární pomoc pásmu Gazy v nelimitované výši, ale pouze přes Ašdod na izraelském území. Zavázalo se, že zabrání přípravě teroristických aktivit proti Izraeli ze svého území. Naproti tomu Izrael odškodní rodiny deseti tureckých obětí zásahu proti flotile vyplacením částky 20 mil. dolarů. Turecko bude smět v pásmu Gazy budovat infrastrukturu, elektrárnu nebo továrnu na odsolování vody. Do Ankary a Tel Avivu se vrátí velvyslanci obou zemí.\n\n\n"}
{"id": "567381", "url": "https://cs.wikipedia.org/wiki?curid=567381", "title": "Ignaz Feigerle", "text": "Ignaz Feigerle\n\nIgnaz Feigerle (7. dubna 1795 Biskupství, dnes součást Náměšti na Hané – 27. září 1863 Ochsenburg v Dolních Rakousích) byl katolický teolog, první rektor Františkovy univerzity v Olomouci a římskokatolický biskup v Sankt Pölten.\n\n\n"}
{"id": "567384", "url": "https://cs.wikipedia.org/wiki?curid=567384", "title": "El Topo", "text": "El Topo\n\nEl Topo je mexický alegorický a kultovní western z roku 1970. Snímek režíroval Alejandro Jodorowsky, který současně obsadil i hlavní roli. Typické pro film jsou charaktery, náhody, mrzačení a trpasličí herci společně s těžkými dávkami křesťanských symbolů a východní filosofie. Film je o eponymu - násilném, černě oděném pistolníku - a jeho pátrání po osvícení. Po mnoho let jsme film mohli vidět pouze v půlnočním televizním vysílání nebo ve filmových klubech, 1. května 2007 snímek oficiálně vyšel i na DVD.\n\nZa povšimnutí stojí, že mezi fanoušky filmu patří třeba David Lynch a Samuel Fuller, herci Peter Fonda a Dennis Hopper, komici The Mighty Boosh a zpěváci Bob Dylan, Marilyn Manson, Jarvis Cocker, Peter Gabriel a John Lennon. Gabriel potvrdil, že film byl inspirací pro jeho album s Genesis. Goichi Suda citoval \"El Topo\" jako klíčovou inspiraci pro jeho hru \"No More Heroes\". Podobně zahrnuje ženu žádající protagonistu o pomstu a zabití všech vrahů, který práci vykoná pro peníze. \n\nPřinejmenším již od roku 1990 se Jodorowsky pokoušel natočit pokračování k filmu \"El Topo\". V roce 1996 vyšel k filmu plakát, jednalo se však o vtip a žádné natáčení ve skutečnosti neprobíhalo. Originální pracovní titul, \"Synové El Topa\" (\"Los hijos del Topo\"), byl změněn (někdy mezi lety 1996 a 2002) na \"Abelcaín\" díky sporům o vlastnictví s Allen Kleinem. Dodatečně jméno El Topo bylo změněno na \"El Toro\" (býk). Jodorowsky řekl toto:„V současnosti pracuji na francouzsko-kanadské produkci nazvané \"Abelcaín\", což je nová verze stejného projektu. Z El Topa se stal El Toro. Jediné písmenko změnilo podzemní krysu na útočícího býka. Pro pravého umělce se potíže stávají příležitostmi.“\n\nV roce 2002 deník The Guardian uvedl, že Marilyn Manson souhlasil s hlavní rolí ve filmu, ale Jodorowsky měl ohromné potíže s financováním projektu. V interview pro The Guardian v listopadu 2009 Jodorowsky uvedl, že jeho další projekt, \"metafyzický western\" pojmenovaný jako \"King Shot\" (\"Královský výstřel\"), je \"bez děje\" a místo toho začal pracovat na \"Synové El Topa\" ve spolupráci s \"nějakými ruskými producenty\". .\n\n"}
{"id": "567386", "url": "https://cs.wikipedia.org/wiki?curid=567386", "title": "Mensa gymnázium", "text": "Mensa gymnázium\n\nMensa gymnázium, o.p.s. (MG) je pražské soukromé osmileté gymnázium, jehož zřizovatelem je sdružení Mensa Česká republika a které do roku 2010 neslo název Osmileté gymnázium Buďánka, o.p.s. (OGB). Posláním školy je poskytovat vzdělání intelektově nadprůměrným dětem s přihlédnutím k jejich zvláštnostem a specifickým vzdělávacím potřebám. Podmínkou přijetí je úspěšné absolvování vstupního testu do Mensy ČR (inteligenční kvocient nad 130). Podle svých webových stránek se výhradně nadaným studentům věnuje jako jediné gymnázium v ČR. Nabízí osmileté všeobecně zaměřené studium s možností širokého výběru volitelných předmětů.\n\nGymnázium sídlí v Praze 6 – Řepích, v jižní části školního areálu v ulici Španielově 19, v městské části Praha 17. Škola má kapacitu 198 studentů. V žebříčku státních maturit ve školním roce 2010/2011 se škola celorepublikově umístila na 18.–19. místě.\n\nMensa gymnázium je soukromou školou poskytující úplné všeobecné středoškolské vzdělání gymnaziálního typu mimořádně nadaným studentům.\nGymnázium je určeno dětem, které vzhledem ke svým nadprůměrným intelektovým schopnostem potřebují nadstandardní péči,\nspočívající v individuálním přístupu pedagogickém i psychologickém. Škola nabízí specifický přístup i pro studenty, jejichž nadání doprovázejí specifické poruchy učení, ADHD, Aspergerův syndrom apod.\n\nStudentům je již od primy umožněna profilace pomocí kroužků a seminárních prací. Od sekundy si vybírají volitelné předměty\nVýuka některých předmětů probíhá ve věkově smíšených skupinách podle úrovně a zájmu, některé obory jsou vyučovány na katedrách vysokých škol.\nTaké je kladen důraz na jazykovou průpravu, zejména v angličtině. Cílem školy je rozvoj logického myšlení, tvořivosti a samostatnosti.\nZákladní podmínkou přijetí na gymnázium je úspěšné absolvování vstupního testu do organizace Mensy Česká republika, tedy mít inteligenční kvocient nad 130. Součástí přijímacího řízení jsou od školního roku 2017/2018 i povinné jednotné přijímací zkoušky pro osmiletá gymnázia. Doba studia je osmiletá, ale individuálně lze přijmout studenty i do vyšších ročníků.\n\nPodle předsedy Mensy ČR Tomáše Blumensteina (v roce 2010) žádná jiná střední škola v Česku není přímo specializovaná na nadané děti a vlastní gymnázium nemá žádná jiná národní Mensa ve světě.\n\nMensa gymnázium nabízí kromě standardní výuky i různé nehodnocené kroužky a zájmové činnosti: chemický kroužek, genealogický (rodopisný) kroužek, debatní klub, školní časopis, výtvarný kroužek, deskové hry, šachový kroužek, kroužek bridže ad.\nStudenti mají také možnost navštěvovat jakýkoliv předmět (tedy i ten, jenž nemají zapsaný jako hodnocený) jako kroužek.\n\nV rámci školy funguje Studentská rada, jejíž schůzí se účastní dva zástupci z každé třídy. Ti jsou navrhováni žáky své třídy a následně dva z nich vybráni (nejčastěji většinovým hlasováním). Studentská rada má za úkol zprostředkovávat komunikaci mezi vedením školy a studentstvem, její předseda a místopředseda jsou voleni na začátku každého školního roku.\n\nGymnázium vzniklo v roce 1993 z podnětu skupiny rodičů, většinou členů sdružení Mensa Česká republika, kteří chtěli zajistit vzdělání dětem, které se díky svým schopnostem vymykají běžnému standardu, a proto potřebují zvláštní péči a specifický přístup.\n\nSpoluautorkami \"Projektu soukromého osmiletého „Mensa gymnázia“\" v roce 1992 byly Kateřina Havlíčková\na psycholožka Eva Vondráková.\nŠkolu uváděl do provozu její tehdejší ředitel PhDr. Tomáš Houška, revolučně smýšlející pedagog,\nkterý prosazoval diferencovaný přístup ke studentům a jejich větší svobodu a výrazný podíl na organizaci školy i její obsahové náplni.\n\nPrvní studenti nastoupili v září 1993. Zřizovatelkou školy byla Kateřina Havlíčková, která ji v roce 1996 převedla na občanské sdružení Mensa ČR, s nímž škola od počátku úzce spolupracovala. Jak škola rostla, vystřídala během své dosavadní existence postupně pět míst.\n\nA. Zpočátku škola sídlila v budově tehdejšího Domu dětí a mládeže Buďánka (na adrese \"Nad Buďánkami II 1841/17, Praha 5 – Smíchov\", na křižovatce s ulicí \"Nad Zámečnicí\") v blízkosti bývalé dělnické kolonie Buďánka, dle které tak škola získala svůj původní název Osmileté gymnázium Buďánka. V této budově bylo gymnázium jen jeden rok.\n\nB. Od roku 1994 škola sídlila v nájmu v bývalé administrativní budově v majetku Dopravních podniků na adrese \"Voctářova 18, Praha 8 – Libeň\" (jižně od ulice Koželužské, budova dnes již neexistuje). Dle pamětníků to byly nízké dřevěné baráky, které byly později zbořeny. První tři týdny v září 1994, než se škola usídlila zde poblíž Palmovky, probíhalo vyučování v učebnách Matematicko-fyzikální fakulty Univerzity Karlovy (v Sokolovské ulici v Praze 8 – Karlíně); tehdy měla škola již 5 tříd.\n\nC. Během školního roku 1996/1997, kdy výuka probíhala zčásti na dvou místech, se škola přemístila do budovy v ulici Holečkova v Praze 5 – Smíchově, odkud se roku 2005 odstěhovala do větších prostor i kvůli nevyhovujícímu technickému stavu původní budovy.\n\nD. Od září 2005 škola sídlila na adrese ulici Pod Žvahovem v Praze 5 – Hlubočepách, v západní polovině budovy bývalé Základní školy Pod Žvahovem, která zde existovala do srpna 2004, kdy byla sloučena se základní školou Barrandov na Chaplinově náměstí. V této budově v majetku městské části Praha 5 bylo gymnázium v nájmu společně s Tanečním centrem Praha – konzervatoří.\nV roce 2007 obdrželo gymnázium výpověď z nájmu, který měl tak skončit roku 2009, ale MČ Praha 5 se s gymnáziem dohodla na prodloužení výpovědní doby o další školní rok, aby mu umožnila zajistit si jiné vhodné prostory, a nájem byl proto ukončen až k 31. srpnu 2010.\n\nE. Od září 2010 škola sídlí v ulici Španielova v Praze 6 – Řepích, v jižní části školního areálu, který zde přiléhá k ulici Bendově. Zbytek areálu, který je v majetku městské části Praha 17, zaujímá Základní škola Jana Wericha. V prostorách, kde je dnes gymnázium, předtím dočasně sídlila Základní umělecká škola Blatiny po dobu rekonstrukce své budovy. V minulosti v těchto místech stávala osada Blatiny, která v 80. letech 20. století zanikla, ustoupivši nově budovanému sídlišti Řepy. V roce 2011 byly všechny fasády areálu zatepleny a nově získaly převažující žlutou barvu.\nOd 8. října 2010 škola nese název Mensa gymnázium, o.p.s. Právní forma školy je obecně prospěšná společnost.\n\nPrvním ředitelem školy byl v letech 1993 až 1998 Tomáš Houška, pozdější spoluautor scénáře filmu \"Gympl\". Po něm následovali Dana Makovičková, pak krátce Ivana Juřičková a od roku 2002 Václav Řešátko. Současnou ředitelkou školy je od roku 2007Magda Kindlová.\nŘeditele MG jmenuje Správní rada MG.\n\nZakladatelka školy Kateřina Havlíčková obdržela v roce 2012 Medaili Ministerstva školství, mládeže a tělovýchovy 2. stupně za \"„zásluhu o rozvoj vzdělávacích programů a komplexní péče o mimořádně nadané děti v ČR“\" jako \"„zakladatelka a manažerka Gymnázia Mensa a Dětské mensy zaměřené na pomoc rodičům a školám vzdělávajícím nadané děti“\".\nV roce 2010 rovněž obdržela jako první Češka od Americké nadace Mensa Education & Research Foundation (MERF) Mezinárodní cenu za přínos pro společnost (The International Award for Benefit to Society), konkrétně \"„pro své systematické a neúprosné úsilí při podpoře a pomoci nadaným dětem“\" v České republice.\nKateřina Havlíčková sama uvádí, že myšlenka na založení mensovního gymnázia se zrodila v její hlavě koncem prosince 1989.\n\nV roce 2013 byl vydán sborník školy, věnovaný její historii i současné podobě. Brožura s názvem \"Škola jinak : Sborník ke 20. výročí založení Mensa gymnázia, o.p.s.\" obsahuje 18 kapitol. Úvodní příspěvky napsali předseda Mensy ČR Tomáš Blumenstein, starostka MČ Praha 17 Jitka Synková, ředitelka partnerské školy pro mimořádně nadané děti v Bratislavě Jolana Laznibatová, první ředitel školy Tomáš Houška a současná ředitelka Magda Kindlová. Následují příspěvky jednotlivých pedagogů školy o specifikách práce s nadanými studenty v různých předmětech, mezi nimi též typologie nadaných z pohledu školní psycholožky, postřehy asistenta nadaných dětí s Aspergerovým syndromem či zajímavosti o geologickém podloží sídel školy. Vzpomínky bývalých studentů školy a odpovědi současných studentů, proč chodí rádi na Mensa gymnázium, jsou doplněny příspěvky několika rodičů. \n\n\n\n"}
{"id": "567388", "url": "https://cs.wikipedia.org/wiki?curid=567388", "title": "Vlasy (muzikál)", "text": "Vlasy (muzikál)\n\nHair: The American Tribal Love-Rock Musical, česky Vlasy, je rockový muzikál, k němuž text napsal James Rado a Gerome Ragni a jehož hudbu složil Galt MacDermot. Jedná se o produkt hippie kultury a sexuální revoluce šedesátých let a některé z obsažených písní se staly hymnami aktivismu proti Vietnamské válce.\n\nMuzikál byl ve své době velmi kontroverzní pro používání nadávek, zobrazení užívání nelegálních drog a sexuality, nerespektování americké vlajky a obsaženou \"nahou scénu\". Muzikál definoval nový žánr \"rockový muzikál\" obsazením herců bez rasové diskriminace a přizváním diváků na scénu ve finále.\n\nMuzikál byl poprvé uveden v roce 1967 mimo Broadway, na Broadwayi pak v roce 1968.\n\nČeská verze muzikálu s libretem přebásněným Jiřím Joskem měla premiéru 20. prosince 1997 v divadle Pyramida. Muzikál uvedlo též pražské Divadlo Kalich v roce 2019.\n\n"}
{"id": "567393", "url": "https://cs.wikipedia.org/wiki?curid=567393", "title": "Exessiv", "text": "Exessiv\n\nExessiv je mluvnický pád, který označuje změnu stavu z něčeho na něco. Vyskytuje se v baltofinských jazycích, např. v estonštině, votštině, jihovýchodních a savoských dialektech finštiny.\n\nVe finských dialektech se exessiv tvoří pomocí koncovky \"-nta/-ntä\".\nV estonštině pomocí koncovky \"-nt\":\n"}
{"id": "567397", "url": "https://cs.wikipedia.org/wiki?curid=567397", "title": "Berkovec (jednotka)", "text": "Berkovec (jednotka)\n\nBerkovec je stará jednotka hmotnosti používaná v Rusku a Estonsku. Používána byla od 17. století do roku 1918, kdy došlo k zavedení metrické soustavy.\n\n\n"}
{"id": "567401", "url": "https://cs.wikipedia.org/wiki?curid=567401", "title": "Mezinárodní letiště Maskat", "text": "Mezinárodní letiště Maskat\n\nMezinárodní letiště Maskat (: ', : ) (IATA: MCT, ICAO: OOMS) je mezinárodní letiště v Ománu, poblíž hlavního města Maskat. Provoz zahájilo v roce 1973, je největším letištěm v zemi. Slouží jako hlavní pojítko Ománu se světem a hraje klíčovou roli v obchodu a cestovním ruchu. Přední mezinárodní letecké společnosti mají zdejší letiště začleněné ve svých letech, což usnadňuje možnost Ománců cestovat do vzrůstajícího množství světových destinací. Hlavní základnu tu má domovská společnost Oman Air.\n\n"}
{"id": "567405", "url": "https://cs.wikipedia.org/wiki?curid=567405", "title": "Elativ", "text": "Elativ\n\nElativ (zkratka ELA, z lat. \"efferre\") je lokální mluvnický pád, jehož základním významem je \"z místa pryč\". Vyskytuje se v ugrofinských jazycích, např. finštině, maďarštině nebo estonštině.\n\nV estonštině se elativ tvoří přidáním koncovky \"-st\" ke genitivnímu tvaru slova.\nV maďarštině se elativ tvoří pomocí sufixu \"ból/ből\".\n\nVe finštině se elativ tvoří přidáním \"-sta/-stä\" (dle vokálové harmonie) k slabému vokálovému kmenu. Používá se při:\n"}
{"id": "567414", "url": "https://cs.wikipedia.org/wiki?curid=567414", "title": "Národní park Willandra", "text": "Národní park Willandra\n\nNárodní park Willandra je australský národní park o ploše 193,86 km² v Novém Jižním Walesu, 582 km západně od Sydney. Byl založen 26. května 1972. Půda na území parku je z velké části využívána pro extenzivní pastvu ovcí a skotu. Většina silnic v této oblasti je nezpevněná, už i při slabých deštích kluzká až neprůjezdná. Zdejší klima je semiaridní s horkými léty a studenými zimy.\n"}
{"id": "567415", "url": "https://cs.wikipedia.org/wiki?curid=567415", "title": "Jezera Willandra", "text": "Jezera Willandra\n\nOblast jezer Willandra je pojmenování jedné z australských památek světového dědictví UNESCO. Je to rozlehlé území vyschlých jezer z období pleistocénu a písečných útvarů, na kterých je možné pozorovat různé etapy historického vývoje Země, ale i probíhající geologické procesy. Nacházejí se zde i archeologické důkazy lidského osídlení z období před 45 000 lety, které poskytují informace o historii původních obyvatel australského kontinentu. Byly zde nalezeny zkameněliny obrovských vačnatců. Rozloha UNESCEM chráněného území je 2 400 km².\n\nOblast je v současnosti soustavou vyschlých jezer, které byly v pleistocénu napájeny vodou z jednoho z ramen řeky Lachlan. Voda do regionu přestala téct přibližně před 14 000 lety. Následný proces desikace zanechával sedimenty v různých etapách. Spodní vrstvy pocházejí z paleogénu, mořská transgres) v povodí Murray zde uložila vápenaté písky, slíny a vápence. Ty byly následně překryty písky v období čtvrtohor.\n\nNejvýznamnější jezera jsou:\n\nOblast Willandrových jezer, na polopoušti v jihozápadním Novém Jižním Walesu (NSW), obsahuje reliktní jezerní systém, jehož sedimenty, geomorfologie a půda zahrnují pleistocénní krajinu s nízkou nadmořskou výškou. Skýtá také jedinečné stopy klimatických výkyvů pozdního pleistocénu (doby ledové a mezidobí), zvláště za posledních 100 000 let. Ekosystém jezera přestal existovat asi před 18 500 lety, Willandrova jezera poskytují jedinečné podmínky k dokumentování života v pleistocénu, období, kdy se lidé vyvinuli do jejich současné podoby.\n\nNerušený stratigrafický kontext nám dává ojedinělé důkazy o životě \"Homo sapiens sapiens\", kterýžto dokonale rekonstruuje. Archeologické pozůstatky, jako jsou krby, kamenné nástroje a skořápky, vykazují pozoruhodné přizpůsobení místním zdrojům a fascinující souznění mezi lidskou kulturou a měnícím se přírodním prostředím. Bylo také nalezeno několik dobře zachovaných fosilií obřích vačnatců.\n\nWillandra obsahuje některé z prvních důkazů o působení \"Homo sapiens sapiens\" mimo Afriku. Z nálezů pracovních nástrojů vyplývá, že lidé se rozšířili až do Austrálie před 42 000 lety. Místa také ilustrují lidské pohřby, které jsou starobylé, jako je kremace datovaná kolem 40 000 let před n. l., nejstarší místo zpopelnění na světě a stopy složitých systémů shromažďování rostlinných potravin, které se datují do doby asi před 18 000 lety před n. l., spojené s šrotovacími kameny k produkci mouky z divokých trávních semen, a to ve stejném období jako bylo jejich použití na Středním východě. Pigmenty byly přineseny do těchto jezer před 48 000 lety před n. l. Důkazy z této oblasti umožnily definovat typologii raných australských kamenných nástrojů.\n\nLidské fosilie z doby mezi 19 000 a 23 000 lety před n. l., přispěly k pochopení toho, jak brzy se lidé sžili s prostředím.\n\n"}
{"id": "567421", "url": "https://cs.wikipedia.org/wiki?curid=567421", "title": "Dolní Labe (vodní cesta)", "text": "Dolní Labe (vodní cesta)\n\nDolní Labe je název pro úsek řeky Labe od soutoku s Vltavou u Mělníka po státní hranici se SRN u Hřenska, kde Labe opouští území našeho státu (někdy se též jako Dolní Labe označuje pouze regulovaný úsek řeky od Ústí nad Labem po Hřensko.\n\nVe své horní části mezi Mělníkem a Lovosicemi protéká Labe rovinatou polabskou krajinou, ale u Lovosic vstupuje Českou bránou do úzkého a hlubokého údolí, kterým si proráží cestu Českým středohořím a Českosaským Švýcarskem do německých nížin. Ve svém horním nížinném úseku je Labe od počátku 20. století kanalizováno, v současnosti 5 nízkými pohyblivými jezy doplněnými plavebními komorami. Plnosplavnost od Lovosic, po Ústí nad Labem je zajištěna vysokým zdymadlem Střekov, vybudovaným ve 30. letech 20. století nedaleko Ústí nad Labem. Odsud až po zdymadlo Geesthacht nad Hamburkem je Labe regulovaným tokem s hloubkou závislou na vodním stavu, což spolu s vysokým sklonem dna, způsobuje kolísání plavebních hloubek a katastrofální nespolehlivost tohoto úseku vodní cesty.\n\nV celé své délce je Dolní Labe zařazeno do kategorie Va klasifikace vnitrozemských vodních cest mezinárodního významu a je součástí vodní magistrály E-20 Hamburk - Magdeburk - Drážďany - Děčín- Mělník - Pardubice (Přerov - Dunaj)\nNa základě mezinárodních dohod je navíc Labe od Severního moře po Mělník mezinárodní vodní cestou, přístupnou bez omezení plavidlům všech národností a s možností provozu zboží bez jakýchkoliv poplatků, vybíraných státem kterým Labe protéká. \n\nDíky této dohodě má proto Česká republika a její export po labské vodní cestě zaručený svobodný přístup k moři a prostřednictvím mezinárodních mořských vod do celého světa, aniž by jeho cenu mohl ovlivňovat třetí stát prostřednictvím poplatků, na jejichž výši by ČR neměla sebemenší vliv (např. dálniční poplatky, poplatky na cizí železnici).\nJedná se o poslední úsek řeky, upravovaný pouze regulací pomocí příčných a podélných hrázek a bagrováním koryta. Poslední významné regulační práce byly provedeny koncem 19. století a byly při nich krom jiného i zrušeny všechny ostrovy soustředěním říčního toku hrázemi pouze do jednoho říčního ramene. Kvůli velkému spádu se pak zvýšení plavební hloubky dosahuje za cenu velmi rychlého proudění vody, což znesnadňuje život rybímu osazenstvu a klade nároky na pohonnou sílu lodí. V suchých obdobích ale nedostatek vody zapříčiňuje drastické snižování dovoleného ponoru a zastavení plavby, čímž se tento úsek a potažmo celá vodní cesta stává katastrofálně nespolehlivou.\n\nV 90. letech 20. století při výzkumu možností zlepšení plavebních podmínek bylo ověřeno, že současná regulace je již, vzhledem k velkému spádu říčního koryta, na hranici svých možností a dalšího výrazného zlepšení se dá dosáhnout pouze výstavbou plavebních stupňů. Jako kompromisní řešení byla zvolena varianta spočívající ve výstavbě zdymadla Děčín v řkm 99 v Děčíně, které spolu regulačními úpravami zajistí celoroční dostupnost přístavu Děčín, jakožto prvního přístavu na našem území, ze zahraničí a vytvoří nástupní prostor do dalšího regulovaného úseku řeky, čímž zvýší efektivitu krátkodobého nadlepšování průtoků v řece odpouštěním zdymadla Střekov (tzv. Vlnvání).\n\nProti účelnosti splavnění Labe u Děčína mluví studie zveřejněná organizací Arnika, ve které se uvádí to, že stavební opatření na řece plánovaná - tedy zajištění celoroční minimální hladiny 1,60 m, by ke zvýšení zájmu o lodní dopravu nevedlo. Kromě vzniklých ekologických škod je dalším argumentem proti stavbě nových jezů též marginální význam nákladní lodní dopravy, která tvoří pouhých 0,2% celkového objemu nákladní dopravy v labském regionu. Na německé straně hranice též projekt nemá zdaleka tak silnou podporu, protože i zde ztrácí říční doprava na svém významu.\n\nJasnou hranicí obou úseků je zdymadlo Střekov, které tvoří vstupní bod do kanalizované části labskovltavské vodní cesty. Odsud až po Mělník má řeka charakter říčních zdrží s hladinou udržovanou pohyblivými jezy. Nádrž vysokého zdymadla Střekov je situována v hlubokém a úzkém údolí, protínající masiv Českého Středohoří, ostatní nízké plavební stupně se nacházejí v rovinách polabské nížiny.\n\nNejintenzivnější plavební provoz je v úseku od státní hranice do Děčína, kde končí nebo začíná svou cestu většina nákladních lodí směřujících z nebo do zahraničí. Přístav Děčín je posledním na našem území a proto se v něm při nedostatečných plavebních podmínkách soustředí většina překládky z nebo na pozemní dopravní prostředky. Dále proti proudu je pak nákladní provoz slabší a směřuje především do přístavů v Ústí nad Labem, Lovosicích nebo Mělníce.\n\nMnožství zboží dovezeného a vyvezeného přes hranice u Hřenska se dlouhodobě udržuje na hodnotě 1 mil. tun ročně. A to navzdory faktu že je kvůli nepříznivým plavebním podmínkám v tomto úseku plavba velkou část roku zastavena.\n\nPokud jde o osobní provoz, jsou provozovány linkové výletní plavby v úseku od Střekova po Štětí a od Děčína po Hřensko. Dále je Dolní Labe využíváno západoevropskými kajutovými loděmi při jejich plavbách ze západní Evropy do Prahy.\n\nV celé své délce je Dolní Labe zařazeno do kategorie Va klasifikace vnitrozemských vodních cest mezinárodního významu a je na něm za všech vodních stavů, kdy není plavba zakázána, zajištěn provoz plavidel do maximálních rozměrů 110 x 11,5 metrů. Za vhodných podmínek je zde navíc v protiproudní plavbě na regulovaném úseku a v jezových zdržích mimo průplavů k plavebním komorám od Lovosic po Mělník a zákrutu u Lovosic povolen provoz bočně svázaných sestav rozměrů 137 x 23 metrů, překračujících tedy rozměry vyžadované pro třídu VIa. Ve zdrži zdymadla Střekov je také povolen provoz sestav o rozměrech 170 x 11,5 metrů.\n\nPoněkud zvláštní rozměry velkých plavebních komor 155 x 22 m vznikly v 90. letech 20. století rekonstrukcí původních komor rozměrů 146 x 22 metrů s vraty šířky 11 metrů z počátku 20. století, uzpůsobených pro vlečnou plavbu. Je paradoxem, že šířka 22 metrů je pouze o 0,8 metru nedostačující pro proplavení standardního soulodí pro třídu VIa (tedy dva standardní čluny Evropa II vedle sebe), ale vzhledem k přílišné nákladnosti rozšíření těchto komor, bylo od dosažení třídy VIa upuštěno. Naopak došlo k rozšíření vrat na celou šířku komor a k jejich prodloužení tak, že je jimi možno proplavit najednou sestavu 4 tlačných člunů chvaletického typu o rozměrech 71 x 10,6 m v uspořádání 2x2 spolu s kanálovým tlačným remorkérem (délka 12 m). Nejen že je tedy umožněno proplavení velkých soulodí plavidel obvyklých na Labi, ale navíc bylo i do budoucna odstraněno riziko neprůjezdnosti širších plavidel, pokud by v budoucnosti došlo k nárůstu standardu šířky plavidel, jako k tomu došlo u plavebních komor s šířkou 11 metrů z počátku 20. století po nárůstu standardu šířky plavidel na současných 11,5 metrů v 50. letech 20. století.\n\nS výjimkou plavebních úžin na regulovaném úseku je plavební dráha dostatečně široká a podjezdná výška mostů dovoluje do maximálního plavebního stavu provoz plavidel s výškou 6,5 metrů. V kanalizovaném úseku je povolen ponor 2,1 až 2,2 metrů, v regulovaném úseku je ponor závislý na aktuálním vodním stavu a pohybuje se od hodnot menších než 1 m do maximálního ponoru 2,8 metrů.\nVeřejné a ochranné\n\nNeveřejné a ostatní\n\nPlavební dráha je v kanalizované části vodní cesty široká a bez prudkých oblouků (s výjimkou oblouku u Lovosic) a mimo průplavy k plavebním komorám umožňuje za vhodných podmínek obousměrný provoz sestav plavidel s rozměry až 137 x 23 metrů, tedy dokonce překračujícími třídu VIa. Ve zdrži zdymadla Střekov je povolen dokonce provoz a míjení souprav rozměrů 170 x 11,5 metrů.\n\nNa regulovaném úseku řeky je proti proudu za vhodných podmínek povolen provoz souprav rozměrů 137 x 23 metrů a po proudu 137 x 11,5 metrů. Při nižších průtocích se ale objevují plavební úžiny se zákazem potkávání, a to především v Děčíně a Ústí nad Labem.\n\n\"(Uvedena Evropská kilometráž s nulou při ústí Labe do Severního moře a v závorce uvedena stará kilometráž s nulou u Mělníka.)\"\n\n\n\n\n"}
{"id": "567432", "url": "https://cs.wikipedia.org/wiki?curid=567432", "title": "Radionuklid", "text": "Radionuklid\n\nRadionuklid je nuklid s nestabilním jádrem, tedy s jádrem charakterizovaným přebytečnou energií, která se uvolňuje buď vytvořením nových částic (radioaktivita) nebo do elektronu v atomu. Tímto způsobem radionuklid prochází radioaktivním rozpadem a uvolňuje buď subatomární částice nebo záření gama. Radionuklidy vznikají v přírodě nebo mohou být vytvořeny uměle.\n\nStarší termín radioizotop by se měl používat jen v případech, kdy je třeba zdůraznit souvislost s dalšími izotopy prvku.\n\nAmericium-241 (Am) vzniká v jaderných reaktorech a používá se například v detektorech kouře. Rozpadá se za emise záření alfa a gama.\n\nTritium (H) je radioizotopem běžného vodíku (H, protium). Má využití například pro výrobu světélkujících vrstev (pro hodinky, kompasy, mířidla apod.).\n\n"}
{"id": "567438", "url": "https://cs.wikipedia.org/wiki?curid=567438", "title": "Jason Marshall", "text": "Jason Marshall\n\nJason Marshall (* 22. února 1971 v Cranbrook) je bývalý kanadský hokejový obránce.\n\nByl draftován týmem St. Louis Blues 9. celkově v roce 1989. V NHL hrál 12 sezón 526 zápasů, zaznamenal 16 gólů a 51 asistencí, celkem získal 67 bodů. Obdržel rovněž 1004 trestných minut.\n\nSvou kariéru ukončil v Německu. Od sezóny 2006/07 hrával za tým Kölner Haie (Kolín nad Rýnem Sharks), kde byl nejvíce trestaným hráčem v lize. Ve své poslední sezóně (2007/08) hrával za Frankfurt Lions.\n\n\n\n"}
{"id": "567441", "url": "https://cs.wikipedia.org/wiki?curid=567441", "title": "Instruktiv", "text": "Instruktiv\n\nInstruktiv je mluvnický pád s významem způsobu nebo prostředku. Vyskytuje se v turečtině a ugrofinských jazycích, např. v estonštině a finštině. Používá se málokdy, nicméně přetrvává v běžně užívaných výrazech jako \"omin silmin\" – \"na vlastní oči\" (finsky).\n\nVe finštině se instruktiv tvoří pomocí koncovky \"-n\", jež je homonymní s koncovkou genitivu, většinou se však vyskytuje pouze v plurálu. V současné finštině se často nahrazuje adessivem. Používá se v ustálených spojeních, které se často vztahují k nějaké aktivitě nebo části těla. Vedle inessivu se také používá v tzv. druhém infinitivu, který v češtině obvykle odpovídá přechodníku přítomnému.\n\nV turečtině se instruktiv tvoří sufixem \"-le\", např.: \"Trenle geldim.\" – Přijel jsem vlakem.\n"}
{"id": "567448", "url": "https://cs.wikipedia.org/wiki?curid=567448", "title": "Chlamydióza ptáků", "text": "Chlamydióza ptáků\n\nChlamydióza je obecné označení bakteriální infekce různých živočišných druhů vyvolávaných obligátně intracelulárními bakteriemi z řádu \"Chlamydiales\". U ptáků se projevuje infekce \"Chlamydophila psittaci\" jako vysoce nakažlivé, zjevně nebo latentně probíhající respirační, střevní nebo systémové onemocnění charakterizované zánětem, nekrózou a proliferativní reakcí na epikardu, vzdušných vacích, plicích, peritoneální seróze, játrech, perikardu a střevech. Generalizované infekce vedou k hypertermii, anorexii, letargii, průjmu a někdy až k úhynu. Manifestace nemoci je ovlivňována virulencí kmene \"C. psittaci\". U savců infekce \"C. psittaci\" způsobuje pneumonie, kloubní, střevní a reprodukční poruchy.\n\nChlamydióza může být ekonomicky velmi závažné onemocnění, zejména v intenzivních chovech kachen a krůt, příp. u chovatelů holubů a exotických ptáků (konfiskace na porážce, pokles snášky, vysoké náklady na léčbu, problémy s trhem ptáků apod.). Chlamydióza drůbeže je považována za nebezpečnou nákazu.\n\nNeméně důležitý je zdravotní význam. Chlamydióza je zoonózou, která u člověka probíhá za příznaků atypických zánětů plic. Přenos \"C. psittaci\" z člověka na člověka je vzácný, ale možný. Přenos z člověka na ptáka nebo drůbežím masem nebyl zatím popsán.\n\nChlamydie patří mezi nejrozšířenější mikroorganismy v přírodě. Byly již prokázány minimálně u 230 různých druhů ptáků, u kterých mohou vyvolávat manifestní i latentní infekce. Nejčastěji postihují tropické chovné ptáky, zejména papouškovité, ale i domácí ptáky, jako kachny, husy, krůty a holuby. Chlamydie jsou patogenní také pro různé druhy laboratorních zvířat (časté infekce v chovech myší) a divoce žijící zvířata. Rozšíření chlamydií sahá od subarktických oblastí přes mírné a tropické oblasti Starého Světa až do Austrálie. U domácích zvířat (skot, ovce, kozy, prasata, koně, psi, kočky) vyvolávají chlamydie celé spektrum chorob jako jsou pneumonie, encefalitidy (zánět mozku), encefalomyelitidy, perikarditidy, polyartritidy (mnohočetný zánět kloubů), konjunktivitidy, enteritidy, mastitidy, orchitidy (zánět vasrlat) a aborty, s možnými závažnými hospodářskými ztrátami. Na vztah chlamydií ke klíšťatům, ektoparazitickým vším a roztočům drůbeže, jako potenciálním přenášečům chlamydií, se názory v literatuře liší. Savčí chlamydie (\"C. trachomatis\") nejsou odpovědné za výskyt infekce u ptáků.\n\nPůvodcem onemocnění je \"Chlamydophila psittaci\"\n\nNa základě přirozené patogenity pro domácí drůbež, lze kmeny \"C. psittaci\" izolované z těchto hostitelů rozdělit do 2 základních kategorií:\n\n\nChlamydióza holubů a kachen je často komplikována konkurentními infekcemi salmonel. V takovém případě může být mortalita vyšší, chlamydie jsou vylučovány ve velkém množství a vnímavý hostitel v bezprostředním kontaktu může klinicky onemocnět.\n\nPřirozeným hostitelem \"C. psittaci\" jsou jak domácí a exotičtí ptáci, tak i mnoho druhů volně žijících ptáků. Častým rezervoárem a to i vysoce virulentních kmenů \"C. psittaci\" bývají mořští a tažní ptáci jako jsou rackové, rajky, divoké kachny a husy, aniž by u nich došlo ke klinickému onemocnění. Onemocnění u divoce žijících ptáků se ojediněle projevuje pouze zvýšeným úhynem mláďat, kdežto u dospělých zpravidla probíhá v latentní (skryté) formě. Doba vylučování i množství vylučovaných chlamydií závisí na druhu ptáků, stejně tak i sérologická konverze.\n\nMladá drůbež je k infekci i onemocnění obecně vnímavější než drůbež starší, takže např. infekce starých krůt může proběhnout i bez příznaků, pokud nedojde ke stresování a exacerbaci nemoci. Krocani zpravidla vykazují vyšší mortalitu než krůty. Kur domácí je k infekci relativně odolnější než vodní drůbež.\n\nChlamydie jsou vylučovány z organismu exkrety a sekrey infikovaných ptáků. Infekce se nejčastěji šíří horizontálně přímým i nepřímým kontaktem s infikovanými jedinci nebo prostředím. K nakažení dochází respirační cestou (vdechováním zvířeného kontaminovaného trusu, prachu, zaschlých sekretů apod.), méně často orálně. Transovariální přenos chlamydií byl prokázán u mnoha druhů ptáků. Vektorem jsou inaparentně infikovaní volně žijící a migrující ptáci. Význam členovců v přenosu infekce není jasný, i když chlamydie byly prokázány v homogenátu čmelíků cizopasících u krůt. Jako možný přenašeč chlamydií v chovech krůt jsou uváděny muchničky.\n\nPrůběh chlamydiózy se liší podle druhu ptáků i mezi druhy domácími drůbeže. Časté jsou latentní infekce, k jejichž aktivaci dochází působením stresorů (interkurentní infekce, špatná zoohygiena, transport, nekvalitní výživa aj.).\n\nChlamydie mají tendenci k intracelulárnímu přetrvávání v organismu a tím i k dlouhodobému nosičství. Multiplikace chlamydií způsobuje vaskulární poškození a fibrinózní zánět seróz vnitřních orgánů. K exacerbaci onemocnění pak dochází působením stresorů.\n\nInkubační doba (ID) u přirozeně infikovaných ptáků kolísá. Záleží na množství inhalovaných chlamydií a jejich virulenci a na druhu ptáků. Nižší dávky nebo infekce starších ptáků prodlužují inkubační dobu. Obecně se uvádí 40 a více dnů. U holubů není ID přesně známa, udává se 5-15 dnů i více. Infekce pravděpodobně přetrvávají v cyklu rodiče - holoubata. Poštovní holubi onemocní zpravidla za 2-4 týdny po závodech.\n\nVznik a průběh onemocnění závisejí na virulenci původce a druhu hostitele. Nemoc může probíhat akutně, chronicky nebo latentně. Všeobecné příznaky jsou nechutenství, ospalost, slabost, průjem, zježené peří a pomalé hubnutí. Peří v okolí kloaky bývá znečištěné a v důsledku dlouhotrvajících průjmů vypadané. Z očí a nosních otvorů vytéká sekret, ze kterého se tvoří příškvary a z okolí vypadává drobné peří. Dech může být zrychlený, svědčící o rozvíjejícím se zánětu plic (pneumonie). Při latentním průběhu se zjišťuje pouze únava, posedávání nebo načepýřené peří, příp. slabý výtok z nosu anebo očí.\n\n\nChlamydióza je obecně charakterizována zánětem serózních blan. U rekonvalescentů a latentních nosičů chlamydií mohou být změny minimální nebo nemusí být vůbec vyvinuty. Charakter patologických změn není závislý na virulenci infikujících chlamydií, pouze jejich intenzita je po infekci méně virulentními kmeny menší.\n\nAkutní průběh nemoci je zpravidla doprovázen serózní, sérofibrinózní nebo až séropurulentní perikarditidou, pneumonií, aerosakulitidou (zánět vzdušných vaků), peritonitidou, perihepatitidou (zánět jaterního pouzdra) a katarální enteritidou.\n\nPo infekci chlamydiemi vzniká humorální i buněčná imunita, je však obecně slabá a krátkodobá. Je pozorována věková i druhová rezistence k onemocnění, nikoliv však k infekci. Např. holubi jsou poměrně odolní k onemocnění i po infekci vysoce virulentními kmeny jiných ptačích druhů, ale vysoce vnímaví na infekci izoláty od holubů a vrabců. Krůty se stávají slabě rezistentními k onemocnění po 15. týdnu věku. Rezistence a imunita u kachen není dostatečně známa.\n\nHumorální imunita se zpravidla zjišťuje reakcí vazby komplementu (detekce protilátek proti skupinovému antigenu chlamydií). Protilátky vznikají za 7-10 dní po infekci (PI), maximálních titrů dosahují za 30 dní PI. Infekce chlamydiemi vede také ke tvorbě hemaglutinačních a precipitačních protilátek; v malé míře i protilátek neutralizačních a ke stavu hypersenzitivity organismu.\n\nPředběžnou diagnózu chlamydiózy lze stanovit na základě anamnestických údajů, epizootologického šetření, klinického a pitevního nálezu. Vzhledem ke kolísající virulenci kmenů \"C. psittaci\" jsou projevy nemoci velmi variabilní, takže pro konečnou diagnózu je nezbytné laboratorní vyšetření.\n\nLaboratorní diagnostika chlamydiových infekcí je založena na přímém mikroskopickém průkazu chlamydií v buňkách postižených tkání, na jejich izolaci ve vnímavých substrátech, na sérologickém vyšetření a v poslední době také na metodách imunochemických nebo molekulárně biologických.\n\nDiferenciální diagnostika. U krůt je nutné odlišit chlamydiózu zejména od pasteurelózy, mykoplasmózy, kolibacilózy a influenzy, které se mohou projevovat podobnými klinickými i patologickými nálezy.\nU kachen je nutné odlišit salmonelózy, influenzu a herpesvirovou enteritidu, u holubů a exotů pak herpesvirové infekce a influenzu A.\n\nU domácí drůbeže se k terapii se nejčastěji používají antibiotikum podávaná ve vysokých dávkách a po delší dobu. Výsledek léčby není optimální, ptáci mohou i nadále vylučovat chlamydie nebo se reinfikovat. Proto je vhodnější i z ekonomických důvodů po přeléčení drůbež odporazit. U holubů a exotických ptáků je třeba z těchto hledisek zvážit jejich chovatelskou hodnotu a místo terapie raději volit neškodné odstranění ptáků z chovu.\n\nK preventivním opatřením patří dodržování technologických postupů (zejména turnusového způsobu chovu), zabránění volnému přístupu ptactva do výrobních prostorů, dovoz ptactva jen z prověřených chovů a jejich karanténování nejméně po dobu 90 dní, dezinfekce objektů a asanace prostředí. Specifická imunoprofylaxe se neprovádí, komerčně dostupné vakcíny zatím neexistují.\n\nK dezinfekci se doporučuje 2-4 % louh sodný, 4 % kresol, 1-2 % formaldehyd, 4-8 % chloramin B, chlorové vápno s 2-4 % aktivního chloru (výběhy) nebo 20 % suspenze čerstvě hašeného vápna. Chlorové preparáty způsobují korozi kovů, proto nejsou vhodné na dezinfekci kovových klecí. Pro dezinfekci prostorů zpracovatelského průmyslu (např. porážky) je doporučován 3-5 % chloramin B, aerosol kyseliny pyrohroznové nebo kyselina mléčná v množství 10 mg na 1 m3 vzduchu. Vhodné je ozařování ultrafialovými paprsky.\n\n"}
{"id": "567455", "url": "https://cs.wikipedia.org/wiki?curid=567455", "title": "František Kyncl", "text": "František Kyncl\n\nFrantišek Kyncl (21. listopadu 1934 Pardubice – 14. července 2011 Düsseldorf) byl český malíř a sochař, patřící mezi nejvýznamnější české konstruktivisty druhé poloviny 20. století. V roce 1968 nuceně emigroval do Německa a usadil se v Düsseldorfu, kde studoval na Akademii umění. Patřil k významným německým autorům tzv. düsseldorfského okruhu. V Německu vydával časopis \"Schwarz auf Weiss\" (Černé na bílém), který se zabýval českou nezávislou a exilovou výtvarnou scénou.\n\n\n"}
{"id": "567457", "url": "https://cs.wikipedia.org/wiki?curid=567457", "title": "Lemuři", "text": "Lemuři\n\nLemuři (Lemuriformes) je infrařád sdružující čtyři čeledě „pravých“ lemurů, kteří tvoří zvláštní skupinu v podřádu poloopic.\n\nLemuři obývají výhradně Madagaskar, který je se svými cca 600 000 km² čtvrtý největší ostrov na světě. Je od jihovýchodního pobřeží Afriky oddělen hlubokou, na nejužším místě asi 370 km širokou úžinou. Pravděpodobně ve druhohorách se postupně začal Madagaskar s Indii oddělovat od Afriky. Zpočátku mělká úžina překlenuta úzkými spojovacími šíjemi dovolovala do pozdního eocénu nebo raného oligocénu migraci fauny z kontinentu. Pak se úžina mezi Afrikou rozšířila, oddělila se od Madagaskaru také Indie a po více než 60 miliónu let se madagaskarská fauna vyvíjela samostatně.\n\nSamotný ostrov byl osídlen zhruba před 2000 lety africkými a malajsko-polynéskými kmeny. Tehdy se začala krajina měnit, ubylo postupně mnoho unikátních živočichů, vyhuben byl např. i lemur \"Megaladapis\" který byl dle kosterních pozůstatků veliký jako osel a vážil 200 kg. Druhy které na Madagaskaru přežily označujeme za živoucí fosilie, všude jinde již dávno v nelítostné konkurenci podlehli mladším, modernějším, zde však nepoznaly žádnou konkurenci. Lemuři obsadili téměř celý ostrov, rozšířili se do pralesů i savan, žijí v bažinatých i horských oblastech.\n\nMnoho lemurů jsou noční tvorové s červeně nebo žlutě svítícími očima, s tapetum lucidum, reflexní odrazovou a světločivou vrstvou pod sítnicí oka, která umožňuje lepší vidění za šera a způsobuje v noci blýskavé svítící oči. Navíc se v noci hlasitě ozývají strašidelnými, lidský nářek připomínajícími hlasy. Staří pověrčiví Římané nazývali duchy zemřelých \"lemures\", počátkem května pro ně na usmíření pořádali svátky. První Francouzi, kteří na Madagaskaru přistáli a uslyšeli naříkavé plačtivé hlasy, dali jejím původcům, lemurům, toto jméno, které pak kodifikoval Linné.\n\nPojmenování lemuři se mnohdy nesprávně používá v širším smyslu, sensu lato, jsou takto nazývány všechny madagaskarské opice, které patří do podřádu poloopic. Viz apod.\nMezi lemury patří pouze rody z čeledí lemurovití noční, lemurovití denní, indriovití a makiovití, které společně vytvářejí infrařád lemuři.\n\nNěkdy je chybně uváděno, že z lemurů, tj. z poloopic, vznikli vyšší primáti a tudíž i dnešní opice. U předchůdců dnešních poloopic však nebyly nalezeny žádné náznaky toho, že se z nich vyšší primáti vyvinuli. Vyvozuje se proto, že poloopice nejsou předchůdci vyšších primátů, ale že se vyvíjeli současně ze společného předka od pozdního paleocénu (asi před 60 mil. let).\n\nLemuři jsou jedni od druhých vzhledově dosti odlišní, někteří měří jen 12 cm a mají ocásek delší než tělo (maki trpasličí), jiní jsou velicí okolo 60 cm, váží téměř 10 kg a ocas téměř nemají (indri indri). Většinou žijí výhradně na stromech, výjimky si hledají potravu na zemi (lemur kata), někteří jsou denní a jiní (těch je nepoměrně více), noční živočichové. Vyjma indri mají dlouhé chlupaté ocasy, které však nejsou chápavé. Obě pohlaví jsou prakticky vzhledově monoformní.\nLemuři (i některé jiné poloopice) mají zvláštně utvářené končetiny. Jakmile pokrčí loket nebo koleno, sevřou jim zvláště upravené šlachy samočinně prsty. Lemurům tedy stačí jen pokrčit se na větvi a mohou klidně spát, protože svaly jim udržují prsty sevřené a nemohou spadnout. Obdobné zařízení má i většina ptáků. Lemuři mají na všech prstech nehty, kromě druhého prstu zadních nohou které mají drápky. Na pažích mají žlázy s pachovým sekretem. Několikrát denně si řezáky a špičáky spodní čelisti, tzv. zubním hřebenem, kartáčují srst a tyto výměšky roztírají po celém těle. Mají prostorové vidění a velmi vyvinutý čich. Jsou převážně vegetariáni, avšak příležitostně nepohrdnou ani hmyzem nebo drobnými obratlovci. Plody i listy trhají přímo tlamou. Po stromech se pohybují po čtyřech, mezi stromy přeskakují. V klidu bývají přitisknutí ke kmenům nebo hrubým svislým větvím, z této polohy i skáčou.\n\nLemuři aktivní ve dne žijí ve skupinách, naopak lemuři činorodí v noci jsou spíše samotáři a scházejí se jen k páření. Komunikace mezi lemury probíhá převážně vokálně a pak také pomoci pachů, kterým se identifikují třeba jedinci ve skupině nebo březí samice. V některých skupinách žije několika samců i samic a není žádné vůdcovství patrno, u jiných druhů mají dominantní postavení samice, vybírají místa pro krmení a dokonce hájí skupinu s mláďaty proti konkurenci. Teritoria většinou značkují samci pachem a hlasitým voláním. O mláďata se starají výhradně samice, skoro všechny je zpočátku přenášejí zavěšena na prsou, později na zádech.\n\nNěkteré druhy lemurů jsou výjimečně početné a chovají se v zoologických zahradách, kde se i rozmnožují (lemur kata), jiné druhy jsou málo četné a žijí tak skrytým životem, že o nich není dostatek informací.\n\nMezi lemury zařazujeme:\n\nLemuři jsou jako celek, podle Červeného seznamu IUCN, počítáni mezi ohrožené živočichy. Jejich největším nepřítelem nejsou dravci ani domorodí lovci, ale hlavně rozvíjející se hospodářství Madagaskaru a nárůst populace. Jsou totiž ničeny jejich přírodní biotopy, mnohé lesy jsou ve velkém mýceny pro prodej dřeva, v dříve neprostupných lesích jsou vytvořeny silnice, pro některé druhy lemurů nepřekročitelné a dále jsou z bývalých rozsáhlých pralesů stále klučena další a další území pro pole nutná k obživě rozrůstající se populace.\n\nVšechny druhy lemurů jsou chráněny CITES, který zavedl zákonná opatření pro potírání nelegálního obchodu s těmito vzácnými zvířaty.\n\n"}
{"id": "567464", "url": "https://cs.wikipedia.org/wiki?curid=567464", "title": "Italské účetnictví", "text": "Italské účetnictví\n\nItalské účetnictví je jedním z označení pro podvojné účetnictví. Bývá označováno též jako účetnictví kupecké. Název je odvozen od místa původu, odkud se podvojné účetnictví šířilo do ostatních evropských zemí. Tento způsob vedení účetnictví popsal v roce 1494 Luca Pacioli, jehož traktát \"Particularis de Computis et Scripturis\", který byl součástí spisu S\"umma de Arithmetica, Geometria, Proportioni et Proportionalita\", se v následujících letech rozšířil do většiny zemí a díky tomu se italské účetnictví stalo základem pro současné účetní systémy, které jsou z něj odvozeny pouze drobnými úpravami, přičemž základní pravidla zůstávají od 14.století nezměněna.\n\nItalské účetnictví je založeno na zásadě, že každou hodnotu majetku (či spíše každý pohyb majetku) si lze představit současně pozitivně i negativně. Vnímání kladných nebo záporných hodnot součástí majetku převzali Italové na počátku 13.století od Arabů.\n\nDo konce 14.století vedli kupci v Itálii své účetnictví podle různých pravidel. Ve 2.polovině 14.století nabývá vrchu používání zásad benátského účetnictví. Tento způsob se objevuje nejen v Benátkách a dalších italských městech, ale i v místech, kde benátští kupci obchodovali, např. v Cařihradu, jižní Francii a v horním Německu. Velký význam pro rozšíření benátského účetnictví mělo i vzdělávání cizinců, zejména Němců, v obchodních dovednostech v Benátkách, které byly nazývány vysokou obchodní školou.\n\nItalské účetnictví vzniklo a rozvíjelo se v italských městských státech, jakými byly Janov, Florencie nebo Benátky, které byly od 11. století centry evropského obchodu. Italští obchodníci své znalosti podvojného účetnictví získali nejspíše v Alexandrii, Konstantinopoli nebo některém jiném z východních center. Někteří historikové považují za původce podvojného účetnictví arabské obchodníky, kteří přikládali důležitost častému sepisování majetku kvůli sledování jeho přírůstků a úbytků.\n\nNejstaršími doklady používání podvojného účetnictví jsou účetní knihy obsahující účty o dvou stranách, u nichž však nelze prokázat podvojnost zápisu každé transakce. Mezi tyto památky patří fragment účtu z roku 1134 zachovaný v Egyptě nebo část účetní knihy bankovní společnosti z Florencie z roku 1211, která obsahuje pouze osobní účty – pro každého obchodního partnera byl vyhrazen jeden účet, jehož zůstatek vykazoval pohledávku resp. závazek k příslušné osobě. Jiný zachovaný účet z Florencie z roku 1216 obsahuje Má dáti (\"dover avere\") a Dal (\"aver dato\") zaznamenávané pod sebou. Evidence v obchodních knihách byla stanovena statutem:\n\n\nKoncem 13. století již byly podle zachovalé účetní knihy z roku 1297 používány u florentských kupců účty věcné a účty čistě výsledkové. Zachované fragmenty účetních knih obchodníků-bankéřů Rinieri Finiho (datované 1296–1305) a Giovanni Farolfiho (datované 1299–1300) naznačují, že každý záznam dává opačný odkaz na korespondující (dříve nebo později) debet nebo kredit. \n\nNejstarší záznamy, které lze považovat za účetní systém vedený téměř podle zásad podvojného účetnictví, se zachovaly v Janově v účetních knihách městských finančních úředníků z roku 1340 (\"Massaria communis\" nebo též \"Messari\"). Tyto knihy nejen obsahují debety a kredity v dvoustranné formě, ale jsou založeny na základním principu podvojného účetnictví – každá transakce je zaznamenána v hlavní knize dvakrát. Hlavní kniha z roku 1340 navíc obsahuje salda přenesená z předchozí knihy z roku 1339. Žádné záznamy před rokem 1340 nebyly v janovských archivech nalezeny. Vzorem pro vytvoření těchto knih byly \"cartularie\" bankéřů. \n\nDalší podvojné zápisy se objevují později také ve Florencií, Benátkách, Pise a v městech na pobřeží Dalmácie – Dubrovníku a Zadaru. Příkladem může být 500 účetních knih velkého podniku, jehož majitelem byl Francesco di Marco (1355–1410), zabývající se obchodem se zbožím, bankovními obchody a výrobou látek.\n\nJanovští bankéři, zvláště banka San Giorgio, jejíž knihy se zachovaly od roku 1408, vedli hlavní knihu tak, že do hlavní knihy zapisovaly podvojně všechny položky. Šlo zde o příjmy a vydání v hotovosti popřípadě o převody na osobních účtech. Soupis majetku a uzávěrka knih se v Janově musely provádět každoročně. Knihy se předkládaly při soudních sporech. Oproti pozdějším podvojným systémům chybí v janovském účetnictví řádné rozčlenění účtů věcných a účty čistého jmění.\nV Benátkách se dochovaly účetní knihy zaznamenávající obchod se zbožím. Jsou to zejména:\n\nV knihách firmy Donado Soranzo a bratří se používaly účty, jejichž strany Má dáti a Dal již byly vedle sebe, byly vedeny podle zásad podvojného účetnictví s výjimkou závěrky. V knize \"libro real nuovo\" byly účty uzavřeny účtem ztrát a zisků podle zásad podvojného účetnictví. Nejméně od roku 1427 vedla firma memoriál a žurnál a četné pomocné knihy, jako knihu obchodních a domácích nákladů, knihu nájemného apod. Do hlavní knihy se přepisovaly z pomocných knih pouze součty, ovšem třeba za mnoho let najednou, např. domácí náklady za dobu od roku 1409–1418, nájemné za léta 1406–1417. Andrea Barbarigo uzavíral hlavní knihu, jež obsahovala záznamy z let 1430–1440, po prvé roku 1434 a po druhé roku 1440 podle zásad podvojného účetnictví. Zúčtování obchodu bývalo nejméně od 15. století zapisováno a ověřováno notářem, někdy bývaly v deníku doslovně přepsány i smlouvy. \n\nMezi účetními historiky je všeobecně akceptováno, že prvním, kdo popsal podvojné účetnictví, byl Benedetto Cotrugli (Benedikt Kotruljevič) v roce 1458. O podvojném účetnictví se zmiňuje v kapitole nazvané \"Dell’ordine di tenere le scritture mercantilmente\" v obecné knize obchodnických praktik \"Della mercatura e del mercante perfetto\". Tato kniha však zůstala nevydána až do roku 1573. Tento spis je obecným popisem obchodních praktik v 15. století, o účetnictví se zmiňuje pouze stručně a obecně. Cotrugli doporučuje vést tři knihy: memoriál, deník a hlavní knihu. Dále doporučuje vést knihy faktur vydaných, knihy kopírní a uchovávání došlé korespondence. Uzávěrku hlavní knihy popisuje jako současné uzavření všech otevřených účtů převodem zůstatků na poslední list (účet) knihy, odkud se převedou jako počáteční zůstatky nové knihy. Na začátku každého roku předepisuje zisk předešlého období účtovat na účet základní – účet kapitálu. \n\nZa zakladatele a tvůrce italského účetnictví byl dlouho považován Luca Pacioli, který popsal benátský způsob účetnictví v traktátu \"Particularis de computis et scripturis\". Tato práce je součástí spisu \"Summa de Arithmetica, Geometria, Proportioni et Proportionalita\", vydaného roku 1494 v Benátkách. Díky tomuto spisu se znalost italského účetnictví rozšířila nejen v Itálii, ale i do jiných evropských zemí.\n\nNa Pacioliho práci navazovali v 16. století Giovanni Antonio Tagliente, autor spisu \"Considerando\" z roku 1525, podle některých tvůrce jednoduchého účetnictví, či Gerolamo Cardano (Hieronimus Cardanus), který podvojné účetnictví stručně popsal v matematickém spisu \"Practica arithmetice et mensurandi singularis\" z roku 1539 \n\nVelmi populární a mezi obchodníky rozšířenou knihou o účetnictví byl spis \"Quaderno doppio col suo giornale secondo il costume di Venetia\" vydaný v roce 1534 v Benátkách, jehož autorem byl učitel počtářství Domenico Manzoni da Oderzo. Manzoniho spis je významný zejména názorným vysvětlením účtování obchodních případů, přičemž teoreticky vychází z Pacioliho. Mezi roky 1534 a 1574 bylo toto dílo vydáno nejméně sedmkrát. Ve svém příkladu popisuje rok v životě a jmění benátského obchodníka Alvise Vallaresso. Obchodní rok jeho praktického příkladu počíná 1. březnem 1534 a končí 28. únorem 1535. Doporučuje zapisování drobných vydání mimo pečlivě vedené velké knihy, jimiž byly memoriál a hlavní kniha, i do několika dalších knih, například pro příjmy polí, domácnost, venkovský statek. Do nich se mělo zapisovat podobně jako do memoriálu a po určitém čase, po měsíci nebo týdnu, se měl převést součet všech transakcí jednou položkou do deníku s odvoláním na tyto knihy. Částky doporučuje psát římskými tvary (figurami) kvůli nesnadné falzifikaci a věrohodnosti pro soud. Chybné položky hlavní knihy rušil, aniž by je zaznamenával do deníku a to tak, že chybná slova a čísla přeškrtl tak, aby zůstala čitelná.\n\nHlavní vývoj účetních zásad z technické stránky ukončil Don Angelo Pietra. Ve spise \"Indirizzo degli Economi\" z  roku 1586 popisuje na příkladu hospodaření kláštera uzavírání účtů v hlavní knize a otevření knih nových a sestavování účetních výkazů.\n\nNa Pietrův spis navazoval Lodovico Flori della Compagnia di Gesu, da Peruggia. Jeho kniha \"Trattato del modo di tenere il libro doplil domestici col suo exemplare\" vyšla v roce 1636 v Palermu na Sicílii, rukopis byl ukončen v roce 1633. V předmluvě uvedl seznam svých předchůdců, mezi nimiž byli Luca dal Borgo (Pacioli), Luigi Casanova, Domenico Manzoni, Giovanni Tagliente, Giovanni Antonio Moschetti, Simone Grisogono, Simon Stevin a Don Angelo Pietra. Jejich dílo doplnil o popis přípravných prací k sestavení rozvahy a výsledovky, u nichž byly jednotlivé účty řazeny pod sebou. Na rozdíl od Pietry zapisoval počáteční i konečné položky nejen do hlavní knihy, ale předtím i do deníku. Popsal i účtování složitých položek v deníku, kde jednomu zápisu na straně Má dáti odpovídalo více zápisů na straně Dal a obráceně (\"partita colletiva\"). Aby souhlasil součet hrubé rozvahy s deníkem, doporučoval stornování položek provádět také položkami v deníku. \n\nStav italského účetnictví v 16. a 17. století popsal Giovanni Domenico Peri ve svém díle \"Il Negoziante\", vydaném v roce 1638. V 18. století popsal účetnictví Francesco Marchi z Pescie, zejména pravidlo: účtovat na stranu Má dáti toho, kdo něco dostane (dlužníka), účtovat na stranu Dal toho, kdo něco dá (věřitele).\n\nMimo Benátky se používala jedna kniha účtů nazývaná \"libro maestro\". Nanečisto se všechny obchody zapisovaly do memoriálu (zápisníku). V knize \"libro maestro\" byla každému účtu vyhrazena jedna strana, položky se zapisovaly pod sebou. Většina obchodů spočívala pouze v evidenci dluhu a jeho pozdější úhrady. Později z důvodu přibývajících položek se strana vyhrazená účtu dělila na horní a dolní polovinu, aby bylo možné odlišit debety a kredity. Tento způsob účtování zaniká na přelomu 13. a 14. století, kdy se v Benátkách objevují účty o dvou stranách.\n\nBenátské účetnictví používalo 4 účetní knihy:\n\nPro zápisy zvláštních případů se používaly pomocné knihy. Sloužily k doplnění nebo vysvětlení položek v hlavních knihách. Takovými knihami byly například „kniha pro příjmy vydání nesouvisející s obchodem“, „kniha obchodních cest“ či „kniha nábytku, nářadí a zařízení domácnosti“. U katolíků se první účetní knihy označovaly křížem, následující pak písmeny abecedy (A, B, atd.). U Židů se knihy rozlišovaly barevně. \n\nV roce 1494 popsal benátský způsob účtování Luca Pacioli v proslulém traktátu \"Particularis de computis et scripturis\". Z několika tehdy používaných účetních systémů jej doporučil jako nejlepší. Nenazýval jej však podvojným účetnictvím – až do 17. století se v Itálii hovořilo pouze o podvojné knize, ne o podvojném účetnictví. \n\nHlavní knihy popsal Pacioli tímto způsobem:\n\nMemoriál – kniha pro evidenci všech skutečností, týkajících se koupě a prodeje se všemi podrobnostmi (počet kusů, splatnost atd.), každý zápis se nazýval položkou, jednotlivé položky se ve volném čase, nejlépe denně převáděly do deníku.\n\nDeník (žurnál, \"zornal\") – sloužil pro zápis položek memoriálu načisto. Současně byly tyto položky upraveny tak, aby sloužily k převádění do příslušných účtů sešitu (hlavní knihy), tj. u každé položky se zapsal účet, který hodnotu přijímá a současně i účet, který hodnotu dává. Účet debetu (Má dáti) se označoval předložkou Per, účet kreditu (Dal) se označoval předložkou A. Existovalo více způsobů předpisu zaúčtování:\n\nMimo Benátky se ještě později vyskytovaly zápisy:\n\nDeník byl u Benátčanů knihou, kterou vedl pouze šéf. Pro ostatní zaměstnance byl tajnou knihou, neboť býval často jediným zdrojem, ze kterého bylo možné zjistit ocenění majetku.\n\nSešit (\"quaderno, libro maestro, libro grande\") – kniha sloužící k evidenci stejnorodých položek na účty. Účet (\"Conto\", z latinského \"contra\"=proti) byl podobně jako dnes dělen na levou stranu (\"Dove dare\") a pravou stranu (\"Dove avere\"). Označení stran účtu bylo převzato z osobních účtů vedených bankéři. Důležitou součástí sešitu byl rejstřík (\"alfabeto, estratto\", ve Florencii \"stratto, trovarello, registro\") – seznam otevřených účtů s odkazem na příslušný list (folio) sešitu, který byl na prvních stranách sešitu. Rejstřík byl veden jednoduše nebo dvojitě. U jednoduchého rejstříku byl seznam účtů rozdělen na jednotlivá písmena abecedy, u dvojitého rejstříku byl seznam u každého písmene abecedy ještě dále rozdělen na jednotlivá písmena abecedy.\n\nÚčtování do sešitu:\nZ jedné položky žurnálu se vytvářely dvě položky v hlavní knize, jedna na straně Má dáti, druhá na straně Dal. Oba účty se v hlavní knize vyhledaly pomocí rejstříku. Čísla stran se zaznamenala na levém okraji položky ve tvaru zlomku, kde se v čitateli uvedlo číslo listu s účtem, na který se účtovalo na straně Má dáti, ve jmenovateli potom číslo listu s účtem, na kterém se účtovalo na straně Dal. Po zápisu položky na stranu Má dáti jednoho z účtů se položka v žurnálu tzv. přetrhla svislou čarou poblíž levého kraje položky, označovanou jako čára Má dáti, která sloužila jako potvrzení řádného zaúčtování položky na Má dáti prvního z účtů. Obdobně se po zapsání položky na stranu Dal druhého z účtů přetrhla položka svislou čarou (čára Dal) poblíž pravého okraje položky. Později se neprovádělo přetrhávání, pouze se provedení převodu do hlavní knihy provádělo zatržením nebo silnější tečkou nalevo vedle začátku položky či napravo u posledního řádku položky v žurnálu.\n\nOdlišně se od dnešního způsobu účtovaly zásoby. K evidenci zásob sloužil jeden účet, kde se evidovaly na straně Má dáti nákupy zboží, na straně Dal tržby z prodeje zboží. V případě, že se účet uzavíral, zaúčtovala se na stranu Dal hodnota zboží na skladě. Saldo účtu potom vykazovalo zisk z prodeje tohoto zboží. Tento typ účtu byl později označován jako smíšený účet.\n\nPokud vznikaly náklady, které bylo možno přiřadit konkrétnímu majetku, zapisovaly se přímo na účet tohoto majetku, čímž přímo ovlivňovaly zisk z prodeje u konkrétního zboží. Naproti tomu některé náklady, např. dopravné za více druhů zboží, však nebylo možno přesně rozdělit mezi jednotlivé druhy zboží, a proto se zapisovaly na účet obchodních nákladů na zboží. Tyto náklady se projevily až v závěrečném účtu zisku a ztrát.\n\nÚčty jsou náležitým pořádkem představ, které si obchodník tvoří. Účet představoval osobu, která se stává dlužníkem, pokud se na tento účet peníze připisovaly, v opačném případě se stával věřitelem.\n\nBenátský způsob se lišil od ostatních používáním účtu kapitálu pro počáteční stav a účtu kapitálu pro konečný stav majetku. Používal se jediný účet zisku a ztráty. Naproti tomu v jiných městech se pro otevírání a uzavírání účtů používaly účty s různými názvy, např. \"Resti di questo libro\" (zůstatky této knihy), \"Debitori e creditori di questo libro, Conto saldo di questo libro\", někde se používaly pro otevírání i uzavírání knih vždy dva účty – \"Stato dei debitori\" a \"Stato dei creditori\". Tyto účty však nevykazovaly kapitál jako saldo. Na rozdíl od benátského způsobu se používaly ke každému druhu nákladů a výnosů speciální účty zisku a ztráty, jejichž součty se převáděly na společný účet zisku a ztráty. Saldo tohoto účtu se pak převádělo na účet kapitálu.\n\nPoložky uzavírající účty se převáděly přímo v rozvažné knize z účtu na účet bez zápisu do deníku. V Benátkách se účty uzavíraly zpravidla pouze v případě, že byla hlavní kniha popsána, ve Florencii se uzavíraly ročně nebo alespoň po dvou letech. Někdy se pro zjednodušení převodu napřed převedly stejnorodé položky na jeden účet, jehož saldo-součet se převedl do nové knihy, kde byl tento souhrn znovu rozúčtován na jednotlivé účty. Např. zůstatky účtů všech dlužníků byly převedeny na jeden účet dlužníci.\n\nV případě popsání vyhrazeného místa pro účet se uzavřel zůstatkem a účtem zisku a ztráty. Zůstatek se převedl na nový účet, otevřený v rozvažné knize na prázdném listě za ostatními účty. Mimo Benátky se provádělo v případě popsání jedné strany účtu zapisování na druhou stranu účtu, přičemž se tyto zápisy oddělily vodorovnou čarou a označením \"Avere controscritto\" (v případě zápisu na stranu Debet). Tento převod se označoval jako \"Crossolo, Appogio, Ferula\" nebo \"Bastone\".\n\nBěhem účetního období se zpravidla účty jednotlivého zboží uzavíraly současně s prodejem tohoto zboží, při dalším nákupu téhož zboží se otevíral účet nový. Podobně se účty obchodních partnerů uzavíraly ihned po vzájemném vyrovnání nebo v případě insolvence dlužníka.\nUzávěrka celého účetnictví byla náročná. Pokladny banky Casa di San Giorgio v Janově se na dva měsíce uzavíraly, aby bylo možno provést uzávěrku. Benedetto Cotrugli popisuje uzavírání po sedmi letech. \n\nZkouška správnosti účtování se prováděla mimo sešit na zvláštním listu označovaném Bilance zpravidla při zakládání nových knih. Tento list byl přeložený po délce na dvě poloviny. Na levou stranu se zapisovaly součty debetů všech účtů rozvažné knihy, na pravou stranu součty všech kreditů. Prováděla se po zaúčtování zůstatků účtů majetků i zisků a ztrát.\n\n"}
{"id": "567469", "url": "https://cs.wikipedia.org/wiki?curid=567469", "title": "Kontinuální lití", "text": "Kontinuální lití\n\nKontinuální lití (též plynulé lití nebo kontinuální/plynulé odlévání, slangově kontilití) je metalurgický proces, kdy se roztavený kov nechává tuhnout do polotovarového bloku nebo desky – bramy – pro následné válcování. Před zavedením kontinuálního lití v 50. letech 20. století se ocel odlévala do stacionárních forem (kokil), kde tuhla v ingoty. Pomocí kontinuálního lití se dosáhlo nižších ztrát, vyšší kvality a produktivity a nižších nákladů. Kontinuální lití umožňuje levnou výrobu kovových dílů lepší kvality, díky podstatně nižším nákladům nepřetržité, standardizované výroby a větší kontrole nad celým procesem (pomocí automatizace). Kontinuální lití se nejčastěji využívá u oceli, ale také u hliníku a mědi. Vyšší kvalita je dosažena mj. nižším objemem nežádoucích vměstků u bramy než u ingotu. Při následném válcování, mají pak vývalky menší rozptyl mechanických vlastností.\n\nSir Henry Bessemer, proslulý svým Bessemerovým konvertorem, získal v roce 1857 patent na lití kovu mezi dvěma protichůdně se otáčejícími válci. Základní princip tohoto systému se dodnes používá pro lití ocelových pásů.\n\n\n"}
{"id": "567473", "url": "https://cs.wikipedia.org/wiki?curid=567473", "title": "Staroperština", "text": "Staroperština\n\nStará perština ( , klínopisně ) je zaniklý západoíránský jazyk, kterým se mluvilo i psalo v jižní oblasti dnešního Íránu, dnes nazývané Fárs. Tato oblast byla původně součástí říše Elam. V 6. století př. n. l. se s nástupem Achaimenovců k moci stal tento jazyk vedle elamštiny, aramejštiny a babylonštiny jedním z úředních jazyků nové říše a postupně se rozšířil do ostatních částí starého Íránu.\n\nÚředníci achaimenovské říši používali jako úřední jazyk hlavně aramejštinu, pro jejíž zápis používali klínové písmo. Tímto písmem se psaly různé úřední dokumenty, které se zapisovaly na hliněné destičky, papyrus nebo se zaznamenávaly na kamenné části staveb, jako je tomu třeba v případě zikkuratů.\n\nV 6. století př. n. l. nařídil král Dareios I. vytvořit speciální klínové písmo pro své památníky. Toto písmo mělo být srovnatelné s písmem, které používali králové Babylónu a Asýrie. Staroperské nápisy dnes můžeme najít nejen na skalních reliéfech, ale i na kamenných částech achaimenovských staveb v Persepoli, Pasargadách, na alabastrových vázách, zlatých a stříbrných tabulkách. Nejdelším ze všech nalezených textů napsaných staroperským klínovým písmem je nápis krále Dareia I. na skále v Bísotúnu v západním Íránu. Díky tomuto nápisu, který byl opatřen elamským a babylonským překladem se podařilo klínové písmo rozluštit. Stará perština psaná tímto písmem se po skončení vlády Artaxerxa III. přestala užívat a dvůr se opět vrátil k používání aramejštiny.\n\nPísmo je tvořeno 36 znaky, které zapisujeme zleva doprava vodorovně. Mimo hlásek a, i, u se jedná o slabiky, které se skládají ze souhlásky a samohlásky. Každé slovo je odděleno šikmým klínem (). Kromě toho existuje v této variantě klínového písma 5 zvláštních znaků neboli ideogramů. Tyto ideogramy nahrazovaly nejčastější víceslabičná slova a byly používány pro výrazy :\nTyto ideogramy mohou mít různou formu. Jejich používání však není povinné. Slovo král (\"chšájathija\") je možno napsat dvěma způsoby:\nMimo to existuje několik znaků vyjadřující číselné symboly.\n\nPrvní pokusy vyluštit achaimenovské klínové písmo pocházejí z 18. století, kdy různí cestovatelé navštěvovali achaimenovské památky a opisovali jejich texty. Tyto texty byly napsány třemi jazyky, které byly úředními jazyky tehdejší říše. Jednalo se o elamštinu, perštinu a babylónštinu. Ani jeden z těchto jazyků nebyl tehdy známý. V té době však již byla přeložena Avesta, která poskytla tolik potřebný klíč k dešifrování textů. První úspěch zaznamenal německý badatel G. F. Grotefend, kterému se podařilo určit směr čtení textů, určil funkci šikmého klínu () jako dělícího znaménka a na základě znalostí avestských textů určil čtení a význam některých slov. Další posun zaznamenal Angličan Henry Rawlinson, který se zaměřil na opisování textů v Bísotúnu. Za pomoci řeckých pramenů určil čtení jmen některých význačných osob pohybujících se v blízkosti krále. Nakonec se podařilo rozluštit celý text a stará perština se stala prvním jazykem, který byl úspěšně dešifrován.\n\n\nDareios, velký král, král králů, král zemí, syn Víštáspy z rodu Achaimenovců, postavil tento palác.\n\nGramatika staré perštiny byla na rozdíl od střední a moderní perštiny složitější. Stará perština měla 3 rody mužský, ženský a střední. Jednotné, dvojné a množné číslo a sedm pádů: nominativ, vokativ, akuzativ, ablativ, dativ, genitiv a lokativ.\nSlovosled je poměrně pevný a řadí starou perštinu mezi SOV jazyky (\"subject\"-\"object\"-\"verb\") což znamená, že na prvním místě je podmět následuje předmět a nakonec sloveso.\nV některých případech se v přítomném čase sloveso \"být\" vynechává.\nZe staré perštiny se dochovalo několik slov, které se používají dodnes.\n"}
{"id": "567476", "url": "https://cs.wikipedia.org/wiki?curid=567476", "title": "Berri", "text": "Berri\n\nBerri je stará jednotka délky používaná v Turecku.\n\n\n"}
{"id": "567477", "url": "https://cs.wikipedia.org/wiki?curid=567477", "title": "Číslo EC", "text": "Číslo EC\n\nČíslo EC (z anglického Enzyme Commision number) je numerické klasifikační schéma pro enzymy založené na chemických reakcích, které katalyzují. Každé EC číslo je doplněno doporučeným názvem reprezentovaného enzymu.\n\nKód každého enzymu je složen z písmen \"EC\" následovaných čtyřmi čísly oddělenými čárkami. Tato čísla reprezentují progresivně přesnější klasifikaci enzymu. Například kód pro aminopeptidázu tripeptidu je \"EC 3.4.11.4\", jehož komponenty označují následující skupiny enzymů:\n"}
{"id": "567479", "url": "https://cs.wikipedia.org/wiki?curid=567479", "title": "Besana", "text": "Besana\n\nBesana je stará jednotka plochy používaná na Kubě. 1 besana = 2188 m² případně 2589 m².\n\n"}
{"id": "567480", "url": "https://cs.wikipedia.org/wiki?curid=567480", "title": "Eurovision Song Contest 2010", "text": "Eurovision Song Contest 2010\n\nEurovision Song Contest 2010 byl 55. ročník soutěže Eurovision Song Contest konaném v Telenor aréně v obci Bærum na předměstí Osla v Norsku. Bylo to již potřetí, co se soutěž v této zemi konala. Předtím se tak stalo v letech 1986 a 1996. Vítězem roku 2010 se stalo Německo se zpěvačkou Lenou a písní Satellite, která získala v celkovém hodnocení 246 bodů. Text složili Američan Julie Frost a Dán John Gordon. Druhé místo patří Turecké skupině maNga s písní We Could Be the Same se 170 body, třetí Rumunsku s písní Playing with Fire od dua Paula Seling a Ovi, čtvrté Dánsku a páté Ázerbájdžánu. Také stojí za zmínku píseň Run Away, ktoru se reprezentovala Moldávie, protože tento duet mimo jiné doprovázel saxofonista Sergey Stepanov, dnes spíše znám jako epic sax guy, což se dá přeložit do češtiny jako epický saxofonista.\n\nSemifinále se konalo 25. a 27. května 2010 a finále 29. května 2010. Evropská vysílací unie, pořadatel soutěže, oznámila, že hlasovací systém užitý v semifinále by se mohl od předchozích let změnit, aby se vyrovnala váha hlasů poroty a televizních diváků. Navržen byl též návrat orchestru jako doprovodu účinkujících, nakonec byla jedinou novinkou možnost hlasovat již od zahájení finálového večera.\nSoutěže se zúčastnilo třicet devět zemí. Konal se návrat Gruzie, naopak Andorra, Česko, Maďarsko a Černá Hora ze soutěže odstoupily. Litva původně ohlásila odstoupení také, ale nakonec se mezi 39 účastníky potvrzenými Evropskou vysílací unií objevila. Průběh soutěže ovlivnila probíhající globální ekonomická krize. Společnost NRK, která soutěž pořádala, prodala svá práva na Mistrovství světa ve fotbale 2010 konkurenci, aby ufinancovala hostování Eurovision Song Contest 2010.\n\nFinálový večer odmoderovalo trio Erik Solbakken, Haddy Jatou N'jie, a Nadia Hasnaoui.\nSemi-finále se zúčastnilo 34 zemí.\nPro udržení vysokého napětí, kvalifikace byly vyhlášeny v náhodném pořadí, a skóre byly zveřejněny pouze na internetu.\n\n\n"}
{"id": "567481", "url": "https://cs.wikipedia.org/wiki?curid=567481", "title": "Bezmen", "text": "Bezmen\n\nBezmen je stará jednotka hmotnosti používaná v 17. století v Rusku.\n\n\n"}
{"id": "567482", "url": "https://cs.wikipedia.org/wiki?curid=567482", "title": "Regiony v Itálii", "text": "Regiony v Itálii\n\nRegiony v Itálii (v češtině též \"oblasti\" nebo \"kraje\") představují státní rozdělení první úrovně. Jedná se o autonomní celky, přičemž 5 z nich má ústavně danou větší autonomii speciálním statutem. Regiony se dále dělí na provincie, metropolitní města, autonomní provincie (v případě Tridentska-Horní Adiže) a volná sdružení obcí (v případě Sicílie). V dubnu 2019 existovalo celkem 103 těchto územně-správních celků druhé úrovně.\n\nPět autonomních regionů je vypsáno \"italikou\".\n\n"}
{"id": "567484", "url": "https://cs.wikipedia.org/wiki?curid=567484", "title": "Ivan Šlapeta", "text": "Ivan Šlapeta\n\nIvan Šlapeta (* 28. března 1938 Olomouc) je český kameraman.\n\nNarodil se v rodině architekta Lubomíra Šlapety.. Působil jako kameraman ve filmovém studiu Barrandov. Natočil 42 celovečerních filmů, podílel se i na televizní tvorbě. Přednáší na filmové a televizní fakultě Akademie múzických umění v Praze. V roce 2008 obdržel za své celoživotní dílo cenu Asociace českých kameramanů.\n\n"}
{"id": "567485", "url": "https://cs.wikipedia.org/wiki?curid=567485", "title": "Wolfsbane", "text": "Wolfsbane\n\nWolfsbane je anglická heavy metalová/hard rocková kapela, aktivní v letech 1984 až 1994 a 2007 až po současnost. Ve skupině vystupuje zpěvák Blaze Bayley, který se v letech 1994 až 1999 přidal k Iron Maiden.\n\nWolfsbane vznikli v roce 1984 v anglickém Tamworthu. Podepsali smlouvu u nahrávací společnosti Def American a jejich první album \"Live Fast, Die Fast\" produkoval Rick Rubin. Vyšlo roku 1989.\nPředtím ještě vydali debutové EP. Deska \"Wasted but Dangerous\" obsahovala také skladbu \"Loco\", jež se objevila na prvním dlouhohrajícím albu skupiny. Nahráli ji ve studiu Square Dance v Derby a hudebně se projevují v syrové, mladické podobě.\nKapela předskakovala Iron Maiden při turné No Prayer on the Road ve Velké Británii v roce 1990. Téhož roku vyšla druhá nahrávka Wolfsbane, EP s názvem \"All Hell's Breaking Loose Down at Little Kathy Wilson's Place\". Druhé studiové album kapely se na pultech objevilo v roce 1991 a jmenovalo se \"Down Fall the Good Guys\". Do UK Singles Chart se zapsali pouze jedním singlem, písní \"Ezy\", který se v žebříčku umístil na 68. pozici.\n\nJako anglická kapela, která podepsala smlouvu s americkou nahrávací společností, to neměli lehké. Def American přestala o Wolfsbane jevit zájem, jelikož nahrávky kapely se neprodávaly dobře, a rozvázala s nimi smlouvu. Přesto byla kapela v roce 1993 označena za nejlepší skupinu bez nahrávací společnosti. Téhož roku vydali Wolfsbane album \"Massive Noise Injection\" u labelu Bronze Records.\n\nTřetí studiová nahrávka, album nazvané \"Wolfsbane\", vyšla v roce 1994 opět u Bronze Records. Album bývá považováno za nejlepší desku kapely. Když však Bruce Dickinson opustil řady Iron Maiden, na jeho místo nastoupil zpěvák Wolfsbane Blaze Bayley. Později téhož roku pak Bayley z Wolfsbane odešel. Kapela se následně rozpadla.\n\nZbývající členové Wolfsbane, Jason Edwards, Jeff Hately, a Steve 'Danger' Ellett založili v roce 1995 skupinu Stretch spolu s Jez Spencerem. Vydali mini album s šesti písněmi \"World of Stretch\".\n\n9. září 2007 se Wolfsbane dali znovu dohromady, aby uskutečnili krátké vystoupení v rámci festivalu Rock of Ages v Tamworthu. Následovalo první turné po třinácti letech po Velké Británii a v prosinci 2007 pětkrát předskakovali skupině The Wildhearts. Další turné přišlo na řadu v prosinci 2009, kdy byli předkapelou The Quireboys během turné 'A Little Bit of What You Fancy 20th Anniversary Tour'.\n\nJason Edwards v současnosti pracuje jako hudební producent. Produkoval například album The Wildhearts a novinku Blaze Bayleyho. Je také jedním ze tří kytaristů projektu Ginger & The Sonic Circus (který založil Ginger, textař a zpěvák The Wildhearts).\n\n\n\n\n\n\n\n"}
{"id": "567486", "url": "https://cs.wikipedia.org/wiki?curid=567486", "title": "Krak", "text": "Krak\n\nKrak má více významů:\n\n\n"}
{"id": "567489", "url": "https://cs.wikipedia.org/wiki?curid=567489", "title": "Lajos Gogolák", "text": "Lajos Gogolák\n\nLájos Gogolák (18. března 1910 Bratislava – 22. září 1987 Vídeň) byl maďárský historik. V období mezi dvěma světovými válkami žil na Slovensku, později v roce 1956 emigroval do Rakouska, kde se stal profesorem slovenských dějin na Vídeňské univerzitě.\n\n"}
{"id": "567491", "url": "https://cs.wikipedia.org/wiki?curid=567491", "title": "Hrad (politika)", "text": "Hrad (politika)\n\nHrad je v Česku zažité pojmenování Pražského hradu, popřípadě přeneseně prezidenta. Za období první republiky se takto označovala také neoficiální skupina prezidenta Masaryka a jeho poradců z různých oblastí, mezi které se řadili mimo jiné Edvard Beneš nebo Karel Čapek. O „hradu“ se pak v této souvislosti mluví i v době existence samostatného Česka.\n\n"}
{"id": "567495", "url": "https://cs.wikipedia.org/wiki?curid=567495", "title": "Chata v Alpách", "text": "Chata v Alpách\n\nChata v Alpách (též hráno pod názvem \"Na Alpách\", ve francouzském originále Le Chalet, dříve psáno též \"Le Châlet\") je komická opera (opéra comique) o jednom jednání francouzského skladatele Adolpha-Charlese Adama na libreto Eugèna Scriba (1791-1861) a Méllesvilla (což byl pseudonym barona Anne-Honoré-Josepha de Duveyriera, 1787-1865) z roku 1834. Poprvé byla uvedena v pařížském Théâtre de l'Opéra-Comique dne 25. září 1834 a byla Adamovým prvním významným úspěchem.\n\nDva z nejvýznamnějších a nejplodnějších francouzských libretistů 1. poloviny 19. století, Scribe a Méllesville, spolupracovali s Adolphem Adamem již na jednom z jeho prvních úspěchů, ztřeštěného vaudevillu \"Stesk po domově aneb Převoznice z Brientzu\" roku 1827. Tentokrát libreto adaptovali z Goethova textu k singspielu \"Jery und Bäteli\", který německý básník napsal pro svého přítele Philippa Christopha Kaysera (1779). Prostý a svižný námět byl pro zpěvohru zpracován několikrát, po Adamovi se jej chopili například Gaetano Donizetti (Betly, 1836) a Stanisław Moniuszko (Bettly, 1852). Adam při skládání využil několik nápěvů ze své starší kantáty \"Ariane à Naxos\" (1825).\n\nPro Adama byla \"Chata v Alpách\" deváté dílo uvedené na jeviště Opéra-Comique a jeho první skutečně velký úspěch. Ve Francii se stala jednoznačně jeho nejpopulárnějším dílem a jen v Opéra-Comique byla uvedena více než 1500krát. Pro skromné hudební nároky ji hrála mnohá malá i amatérská divadla. Rozšířila se rychle i do dalších zemí (hrála se ještě v roce premiéry v Bruselu, roku 1835 v Petrohradě, o rok později v Kodani a New Yorku atd. V zahraničí však její popularitu později překonal pozdější Postilion z Lonjumeau. V českých zemích – kde bylo několik pozdějších Adamových oper uvedeno brzy po své premiéře v německém překladu – však premiéra proběhla s překvapivým zpožděním. Až 25. ledna 1871 ji poprvé uvedlo Prozatímní divadlo v Praze v českém překladu Emanuela Züngela (pod názvem \"Na Alpách\"). Po 1. světové válce byla uváděna jen zřídka, nejčastěji v menších francouzských divadlech.\n\nOpera \"Chata v Alpách\" má předehru a 12 zpěvních čísel proložených mluvenými dialogy v 18 scénách.\n\nDěj opery se odehrává ve vesnici ve švýcarském kantonu Appenzell v době napoleonských válek. Sedláci a selky přinášejí mléko proslulých švýcarských dojnic (sbor \"Déja dans la plaine\"). Objevuje se Daniel, \"nejpohlednější chlapec Appenzellu\", avšak ducha spíše prostého. Vesničané mu žertem poslali padělaný dopis krásné Betly, ve kterém mu slibuje, že se ještě dnes stane jeho ženou. Daniel je blažen (árie \"Elle est à moi! ... c'est ma compagne! - O bonheur extrême!\"), k obveselení svých krajanů, kteří se k jeho árii přidávají do ansámblu.\n\nPřichází nic netušící Betly. Daniel jí ihned vypráví, jak jsou přípravy na svatbu v plném proudu: býk a dvě ovce zabity, kachny zardoušeny, hudba pozvána, svatební smlouva sepsána… Betly situaci rázně odmítá: na vdávání nemá ani pomyšlení (kuplety \"Dans ce modeste et simple asile\"). Daniel je zdrcen. Po Betlině odchodu vidí přicházet švýcarské vojsko a rozhoduje se přidat k němu a rodnou ves opustit.\n\nVojsko však šťastnou náhodou vede Betlin bratr Max, který rodinu opustil před patnácti lety. Vítá svou vlast árií \"Arrêtons-nous un peu! - Vallons de l'Helvétie\" (nejslavnějším hudebním kusem opery). Poté se dá do řeči s Danielem (toho znal dosud jen podle jména, byť jej v dopisech sestře doporučoval jako ženicha), avšak nedá se mu poznat, zato ale vymyslí léčku, jak Betly přesvědčit. Rozhodne se vynutit si ubytování pro svůj oddíl právě v Betlině chalupě – a své kompanii přitom přikáže, aby se výjimečně chovali neukázněně. Betly (která bratra nepoznala) je vojskem a jím páchanými škodami vyděšena (ansámbl \"Par cet étroit sentier qui conduit au village - Du vin! du rum! du rack!\" s Maxovými kuplety \"Dans le service de l'Autriche\").\n\nDaniel se přichází s Betly srdceryvně rozloučit. Odevzdává jí svůj testament v její prospěch: dá se nyní k vojsku a bohdá brzy padne. Betly je polichocena, ale především nechce zůstat s vojáky přes noc sama, proto prosí Daniela, aby u ní zůstal (duet \"Prêt à quitter ceux que l'on aime\"), a ten se nechá obměkčit. Max přichází znovu: Betly je povinna prokázat ubytovanému vojsku veškerou příchylnost… Daniel ji hodlá bránit, Max se ale ptá, jakým právem: příbuzný není, manžel také ne – tedy snad milenec? V tom případě je jediným východiskem souboj (duet Daniela a Maxe \"Il faut me céder ta maîtresse\"). Daniel má sice strach a malou naději, ale vzmuží se: tak tedy duel. S dojatou Betly se loučí romancí \"Adieu, vous que j'ai tant chérie!\".\n\nZávěrečné trio, ansámbl a finále: Max přichází vyzvednou Daniela k souboji. Betly ale Daniela zuřivě brání: byl by zločin zabít tak hodného a čestného člověka. Komu by ale chyběl?, ptá se Max. Kdyby byl ženat, to by byla jiná… Betly tedy prohlásí, že Daniel přece je ženat, a to s ní (a jen s vypětím sil se jí podaří překvapeného Daniela přesvědčit, aby to nepopíral). Max chce ale vidět svatební smlouvu. Betly pro ni běží, a když se vrátí – skutečně, nechybí na ní ani její podpis. Chybí jen podpis Betlina bratra, který je jejím poručníkem. Max jej tady připojí a dává se novomanželům poznat. Sólisté i sbor se radují nad šťastným koncem.\n\nExistují prozatím dvě nahrávky Chaty v Alpách:\n\n\n\nZ jednotlivých čísel byla nejvíce nahrávána árie \"Vallons de l'Helvétie\" (Pol Plançon, Hector Dufranne, Louis-Nicolas Mourturier, Max Spicker, Édouard Cotreuil, Marcel Journet…).\n\n\n\n"}
{"id": "567509", "url": "https://cs.wikipedia.org/wiki?curid=567509", "title": "Josef Janáček", "text": "Josef Janáček\n\nJosef Janáček (9. října 1925 Hulín – 20. října 1994 Praha) byl český historik a pedagog, který se specializoval především na novověké dějiny Českých zemí. \n\nV letech 1945–1949 absolvoval Filosofickou fakultu Univerzity Karlovy. Souběžně studoval i Státní archivní školu v Praze, kterou dokončil v roce 1948. Po studiích pracoval jako archivář v Archivu hl. města Prahy a od roku 1956 jako vědecký pracovník v Historickém ústavu ČSAV. K jeho nejvýznamnějším pracím patří monografie věnované Rudolfu II. (\"Rudolf II. a jeho doba\"), Albrechtu z Valdštejna (\"Valdštejn a jeho doba\") a českým dějinám 1. poloviny 16. století (\"České dějiny : Doba předbělohorská. Kniha I, 1526-1547. Díl 1.+2.\").\n\n\n\n \n"}
{"id": "567510", "url": "https://cs.wikipedia.org/wiki?curid=567510", "title": "Nezbytné věci", "text": "Nezbytné věci\n\nNezbytné věci je román amerického spisovatele Stephena Kinga vydaný v New Yorku v roce 1991. Z anglického originálu \"Needful Things\" knihu přeložil Gabriel Gössel.\n\nPříběh se odehrává v městečku Castle Rock od 8. do 15. října 1991. Román začíná, když do Castle Rocku přijíždí obchodník Leland Gaunt a otevírá zde „Nezbytné věci“, tak trochu vetešnictví, vstup do obchodu zdobí nádherný zeleným baldachýn. Prvním zákazníkem je, ještě před oficiálním otevřením obchodu, jedenáctiletý Brian Rusk. Pan Gaunt mu prodá podepsanou baseballovou kartu Sandyho Koufaxe, Brian je nadšený, stála ho jen pár drobných a „malý žertík“ – má z legrace Wilmě Jerzyckové ušpinit její prostěradla blátem, což také provede.\n\nDo obchodu pana Gaunta vchází mnoho lidí, kteří posléze vycházejí z jeho obchodu s věcí, kterou si vždy přáli, pokud byly v obchodě právě sami, jen s prodavačem, vždy museli panu Gountovi slíbit, že provedou na oplátku za „nezbytnou věc“ „neškodný žertík“, některému obyvateli Castle Rocku. Polly Chalmersová je přítelkyní šerifa Alana Pangborna a majitelka obchodu s krejčovskými potřebami. Bohužel trpí artritidou, pan Gaunt jí slíbí, že jí objedná zaručený prostředek, který jí od bolesti pomůže. „Žertíky“ pokračují a stávají se drastičtějšími a drastičtějšími. Dan Keeton (přezdívaný Cvalík), vrchní městský radní, má neustálé drobné problémy se zákonem - rychlá jízda, pokuty za parkování… Pokuty pochopitelně odmítá platit, šerif mu to s těžkým srdcem toleruje. Norris Ridgewick, šerifův pomocník, ale Cvalíka nemůže vystát. Nettie za své skleněné stínítko vylepila po celém Cvalíkově domě pokutové lístky, Cvalík pochopitelně podezíral Norrise, Noriss zase dostal dáreček s pastí na myši, která mu scvakla prsty, neoprávněně podezíral Cvalíka. Hugh Priest zakoupí liščí ohon a zabíjí Lupiče, psa Nettie Cobbové (Pollyina pomocnice, která zabila svého manžela), se vzkazem od Wilmy Jezyckové, kterou Nettie nenávidí. Brianův další úkol je rozbití oken na domě Jerzyckových, na kamenech je vzkaz od Nettie. Takhle nenápadně pan Gaunt úmyslně přilije olej do ohně, obě ženy jsou už z dřívějška nepřítelkyně, proto se navzájem zabijí, nožem a sekerou. Reverend William Rose (přezdívaný Vilda), baptista protestuje proti otevření nočního Kasina, kvůli „žertíkům“ pana Gaunta se později naprosto rozhádá s katolickým knězem. Frankel Everet za vodní dýmku způsobí, díky fiktivnímu dopisu, rozchod Sally Ratcliffové a Lesetera Pratta. Vlastně každý občan, kromě šerifa, obchod navštívil, nalezl věc, po které „toužil celý život“ a na oplátku byl Gauntovi zavázán nějakým „žertíkem“, které měl pan Gaunt velmi promyšlené. Skutečné viníky nikdo ani nepodezíral a oběti žertů podezíraly většinou svého nepřítele, což ještě zvýšilo averzi vůči dotyčnému. Pan Gaunt se stává místní „celebritou“, lidé ho mojí rádi.\n\nŠerif Alan začíná tušit, že se děje něco zlého, vyšetřuje vraždu Wilma a Nettie a zjišťuje, že se zabily s pomocí někoho jiného. Několikrát se pokusil Nezbytné věci navštívit, ale vždy, když se k obchodu přiblíží, tak je zavřeno. Šerifa stále trápí trauma, přišel o manželku a syna, kteří zemřeli při automobilové nehodě, jeho přítelkyně Polly kupuje v Nezbytných věcech staroegyptský přívěsek „Azka“, který jí skutečně pomohl od bolesti, velmi ji překvapilo, když jí pan Gaunt vyprávěl, že ví o jejím životě více, než Alan a kdokoliv jiný z Castle Rocku, ví, že žila v San Francisku, také ví o jejím dítěti, které uhořelo.\n\nPostupem času proti sobě stojí celé městečko. Cvalík zabijí svou manželku Myrtle. Do městečka přijíždí Eso Merrill, dlužník a drogový dealer, který strávil čtyři roky svého života ve vězení. Koupil si knihu “Ztracené a zakopané poklady nové Anglie“ od jeho otce Reginala Merrilla, a doufá, že najde poklad. Poklad sice nachází, ale místo očekávaných cenností nalézá falešný dopis, který mu tam nastrčila Sally, ve kterém se píše, že poklad už nalezl Alan. Eso se stává pomocníkem pana Gaunta a spolu se Cvalíkem rozmístí po městě nálože, které mají zničit celé město. Spor mezi Baptisty a katolíky (který pochopitelně vyvolal Leland Gaunt) vyburcoval celé město, obyvatelé Castle Rocku na sebe veřejně útočí. Pan Gaunt rozdává lidem zbraně, je mnoho mrtvých a raněných, Brian spáchal sebevraždu, svému bratrovi Seanovi řekl, aby se vyhýbal Nezbytným věcem, protože pan Gnaut ani není člověk. Sean kartičku basketbalisty vůbec nevnímá jako cennou, vidí ji jako starou potrhanou a bez autogramu, i když pro Briana byla tím nejcennějším, co kdy vlastnil. Sean vše pověděl Alanovi. Cvalík umírá v přestřelce, Sally se kvůli pocitu viny oběsila.\n\nAlan konečně navštíví Nezbytné věci, s tím, že pana Gaunta zatkne, ale nenachází ho, ale našel dopis a videokazetu, byla na ní nahrávka automobilové nehody Alanovy rodiny, nahrávka „dokazovala“, že nehodu zavinil Eso Merril. Alan touží po pomstě.\n\nPolly zjišťuje, že azka je jen podvrh, odhodí ji na zem a z azky vyleze pavouk, který se začne zvětšovat až do velikosti kočky, Polly se podaří pavouka zabít, pavouk se opět zmenší a Polly se ujišťuje, že pavouk se nezvětšoval, že si to jen představovala.\n\nAlan, Norris a Polly se setkávají u Nezbytných věcí. Vychází pan Gaunt s kabelou v ruce a chce odjet z města. Alan, pomocí Polly, zjišťuje, že nahrávka, kterou viděl, skutečně byla podvrh, Merrila tedy nezastřelí, panu Gauntovi se Alana nepodařilo „ovlivnit“, nejspíš právě proto Alanovi vychází malý trik a pan Gaunt upustí kabelu plnou duší lidí, kteří neodolali jeho „pokušení“. Duše odlétají, pan Gaunt se ztrácí v mlze.\n\nAlan s Polly a Norrisem odjíždí do nemocnice Northern Cumberland, ve které se léčí i Sean Rusk. V Castle Rocku vybuchují nastražené nálože.\n\nV Junction city se později s velkou slávou otevírá obchod „Vyslyšené modlitby“…\nV roce 1993 vznikla filmová adaptace \"Needful Things\" (v češtině pod názvem \"Obchodník s hrůzou\"). Režie: Fraser Clarke Heston, hrají: Max von Sydow, Ed Harris, Bonnie Bedelia.\n"}
{"id": "567512", "url": "https://cs.wikipedia.org/wiki?curid=567512", "title": "U Kunštátské kaple", "text": "U Kunštátské kaple\n\nU Kunštátské kaple je hora v Orlických horách (výška 1041 m), 3 km západně od Orlického Záhoří, pojmenovaná podle barokní Kunštátské kaple Navštívení panny Marie, postavené roku 1760 pro dřevorubce, kteří tehdy v Orlických horách těžili dřevo pro výdřevu do kutnohorských dolů a do tavicích pecí místních skláren. Kaple stojí v sedle mezi vyšším severozápadním a nižším jihovýchodním vrcholem hory.\n\nVrchol a západní část kopce spadá do katastrálního území Malá Zdobnice (obec Zdobnice), východní úbočí do katastrálního území Kunštát u Orlického Záhoří (obec Orlické Záhoří), v okrese Rychnov nad Kněžnou. V sedle s kaplí je čtyřmezí, jižní část kopce spadá západní stranou do katastrálního území Velká Zdobnice (obec Zdobnice) a z východní strany do k. ú. Černá Voda u Orlického Záhoří (obec Orlické Záhoří).\n\nVrcholovou část tvoří velmi plochý hřbet s protáhlým temenem, pokrytý převážně pasekami se zbytky smrčin. Nejvyšší bod se nachází asi 500 m SZ od Kunštátské kaple, několik desítek metrů od cesty. Po západním okraji vrcholové plošiny se táhne linie lehkého opevnění z let 1936-38, asi 100 m jižně od vrcholu leží geodetický bod.\n\nZhruba 800 metrů JV od hlavního vrcholu a 300 m JV od kaple se nachází nenápadná vyvýšenina, kterou autoři projektu \"Tisícovky Čech, Moravy a Slezska\" pojmenovali U Kunštátské kaple – JV vrchol (1040 m, souřadnice ). Od hlavního vrcholu ji odděluje mělké sedlo ve výšce 1035 m, poblíž kterého stojí zmiňovaná kaple. Samotný vrchol je nepřístupný, protože leží na území rašeliniště PP U Kunštátské kaple.\n\nMezi JV vrcholem a kaplí je vymezena Přírodní památka U Kunštátské kaple o rozloze necelé 3 ha. Předmětem ochrany je rašeliniště, tvořené jezírky v porostu rašelinné smrčiny. Cenné je zejména z floristického hlediska, vytvořilo se zde mechové a bylinné patro se zvláště chráněnými druhy typickými pro společenstva rašelinišť, jako je rosnatka okrouhlolistá, bradáček srdčitý, kyhanka sivolistá, ostřice bažinná nebo prstnatec Fuchsův. Ze živočichů se vyskytuje tyrfobiontní slíďák rašelinný.\n\nCílem ochranářských opatření je zachovat stávající biodiverzitu a postupně dosáhnout přirozené skladby lesních dřevin.\n\nOba vrcholy leží jen několik desítek metrů od Jiráskovy cesty, hlavní hřebenové trasy Orlických hor. Nejjednodušší přístup je od rozcestí Pěticestí, odkud je to na JV vrchol 500 m a na hlavní vrchol 1,3 km. K Pěticestí vedou kromě červeně značené Jiráskovy cesty ještě zeleně značená cesta z Orlického Záhoří, žlutě značená cesta z Říček a také cyklostezky 4071 a 4307 .\n\n"}
{"id": "567513", "url": "https://cs.wikipedia.org/wiki?curid=567513", "title": "2. liga národní házené mužů 2008/09", "text": "2. liga národní házené mužů 2008/09\n\nPředchozí sezóna: 2007/08\nNásledující sezóna: 2009/10\n\nDruhé nejvyšší soutěže v národní házené mužů na území ČR se v sezóně 2008/09 zúčastnilo celkem 24 klubů, rozdělených po 12 do 2 skupin - skupiny A (západ) a skupiny B (východ). Hrálo se v každé skupině zvlášť dvoukolově systémem každý s každým a na konci sezóny vítězové obou skupin postoupily do 1. ligy a sestoupit mělo původně 6 klubů, z každé skupiny poslední 2 až 4 účastníci, podle toho kolik do ní sestoupilo klubů z 1. ligy a nahradit je měly vítězové 6 oblastních přeborů. Vzhledem k finančním problémům některých klubů, které původně měly z oblastních přeborů do 2. ligy postoupit nakonec sestoupily pouze 4 kluby (3 ze skupiny A a 1 ze skupiny B). A navíc ještě ve skupině A přenechal 4. Litvínov z důvodu zániku oddílu mužů start v dalším ročníku 2. ligy až 12. Bakovu nad Jizerou.\n\nSkupina A\n\nSkupina B\n\nPoznámky:\n\nKvalifikace nebo sestup\n\n"}
{"id": "567518", "url": "https://cs.wikipedia.org/wiki?curid=567518", "title": "Rakovnická pahorkatina", "text": "Rakovnická pahorkatina\n\nRakovnická pahorkatina (do roku 1979 \"Jesenická pahorkatina\") je geomorfologický celek, tvořící severní část Plzeňské pahorkatiny. Rozkládá se ve středozápadním vnitrozemí Čech, kde zaujímá severní část okresu Plzeň-sever, západní část okresu Rakovník, jihozápad okresu Louny a jihovýchodní cíp okresu Karlovy Vary. Nejvyšším vrcholem je kopec Lišák (677 m) u Štipoklas.\n\nRakovnickou pahorkatinu charakterizuje zemědělský ráz a minimální stupeň urbanizace; jediným větším městem celku je Rakovník na samém východním okraji. Z dalších menších sídel stojí za zmínku Jesenice, Kryry, Lubenec, Žihle a Manětín.\n\nPřevážná část Rakovnické pahorkatiny náleží k povodí řeky Berounky (nejvýznamnější toky zde představují její levé přítoky Střela a Rakovnický potok), severní okraj území (okrsek Kryrská pahorkatina) odvodňuje říčka Blšanka do Ohře.\n\nRakovnická pahorkatina se z hlediska českého geomorfologického členění dělí na tři podcelky a sedm okrsků:\n\n\n"}
{"id": "567521", "url": "https://cs.wikipedia.org/wiki?curid=567521", "title": "Seznam mistrů Evropy v orientačním běhu – long", "text": "Seznam mistrů Evropy v orientačním běhu – long\n\nSeznam mistrů Evropy v orientačním běhu na klasické trati (longu). Tento individuální závod se běhá na Mistrovství Evropy od roku 1962.\n\n\n"}
{"id": "567526", "url": "https://cs.wikipedia.org/wiki?curid=567526", "title": "UGM-133 Trident II", "text": "UGM-133 Trident II\n\nUGM-133 Trident II (: \"trojzubec\") je podle amerického kódového označení balistická střela odpalovaná z ponorek (tzv. SLBM) a určená k útokům na pozemní cíle. Jde o americkou třístupňovou balistickou střelu s pohonem na tuhé palivo a doletem až 11 100 km. Pro americké námořnictvo ji vyvinula společnost Lockheed Martin Space Systems. Trident II D5 nahradil starší střely Trident I C4. V současnosti je nese čtrnáct amerických ponorek třídy \"Ohio\" a čtyři britské třídy \"Vanguard\". Trident II je prozatím poslední vyvinutou americkou řízenou střelou této kategorie.\n\nVývoj nové balistické rakety, která by měla výrazně větší dosah než Poseidon, začal v roce 1971 pod označením ULMS (Undersea Long-Range Missile System). Americké ponorky by díky ní již nebyly nuceny operovat v extrémních podmínkách Arktidy a mohly by také zasahovat cíle hluboko ve vnitrozemí SSSR. Lockheed navrhl program, který měl dvě fáze. Nejprve měla být vyvinuta značně vylepšená verze střely Poseidon s prodlouženým doletem a stejnými rozměry (EXPO - Extended-Range Poseidon). Tu by bylo možné používat z dosavadních raketových ponorek. Označení rakety Trident I C4 naznačovalo, že se jedná o další evoluci typu Poseidon C3. Ve druhé fázi měla být vyvinuta zcela nová a výrazně větší raketa UGM-133 Trident II D5, která by byla nasazena ze zcela nových ponorek třídy \"Ohio\".\n\nDíky použití nových konstrukčních materiálů a účinnějšího paliva bylo dosaženo doletu až 11 100 km. K tomu přispívá použití teleskopického aerodynamického hrotu v přídi raket, který se vysouvá během první urychlovací fáze. V přídi rakety je vícenásobná bojová hlavice MIRV nesoucí až osm jaderných hlavic W88 o síle 475 kt TNT (nebo 14 hlavic W76 o síle 100 kt TNT při snížení doletu). Vylepšený řídící systém vylepšil přesnost zásahu rakety na 90 m. Každý návratový modul byl schopen v okruhu dosahu zasáhnout nezávislý cíl.\n\nPrvní start Tridentu II proběhl v lednu 1987 a první odpal z ponořené ponorky USS \"Tennessee\" proběhl v březnu 1989. Do operační služby raketa vstoupila v březnu 1990. Každá z ponorek třídy \"Ohio\" unese 24 balistických raket. Rakety Trident II nesou počínaje devátou postavenou jednotkou, prvních osm neslo Tridenty I a byly přezbrojeny dodatečně.\n\n"}
{"id": "567547", "url": "https://cs.wikipedia.org/wiki?curid=567547", "title": "Diabloceratops", "text": "Diabloceratops\n\nDiabloceratops (\"Ďábelská rohatá tvář\") byl rodem rohatého dinosaura (ceratopsida), žijícího v období svrchní křídy (geologický stupeň kampán, asi před 84 až 76 miliony let) na území dnešního Utahu (USA).\n\nŠlo o mohutného čtyřnohého býložravce s relativně velkou hlavou a dlouhým krčním límcem, zdobeným výraznými rohy. Právě těm vděčí diabloceratops za své jméno, propůjčují jeho lebce ďábelský zjev. Stejně jako ostatní ceratopsidi však představoval čtyřnohého zavalitého býložravce. Dosahoval délky asi 4,5 až 5,5 metru a hmotnosti kolem 1300 kilogramů. Fosilní materiál holotypu (UMNH VP 16699) byl objeven roku 2002 na území Grand Staircase-Escalante National Monument a sestává z nekompletní lebky a části spodní čelisti. Četné znaky na kostech naznačují, že diabloceratops patřil k bazálním centrosaurinům a poněkud se podobal malým a vývojově \"primitivnějším\" protoceratopsidům.\n\n"}
{"id": "567560", "url": "https://cs.wikipedia.org/wiki?curid=567560", "title": "Spočinek", "text": "Spočinek\n\nSpočinek je vodorovný nebo mírně sklopený (do 2°) terénní tvar na svahovém hřbetu nebo na svahu.\n\nHřbetnice má vždy před a po ukončení spočinku větší spád. Díky tomu může spočinek při čelním pohledu z údolí vypadat jako hora s vrcholem, který ze všech stran vystupuje nad okolní terén, přestože ve skutečnosti žádný vrchol nemá.\n\n"}
{"id": "567569", "url": "https://cs.wikipedia.org/wiki?curid=567569", "title": "Bernstein im Burgenland", "text": "Bernstein im Burgenland\n\nBernstein je městys v rakouské spolkové zemi Burgenland v okrese Oberwart. Maďarský název obce je \"Borostyánkő\". Městys leží na území Günserských hor.\n\nObec je známá především hradem ze serpentinitu (hadce).\n\nObec leží v jižním Burgenlandu v nadmořské výšce 619 metrů.\n\nMěstys sestává z katastrálních území\n\nBernstein je poprvé zmíněný ve 14. století.\n\nNázev obce je odvozen od jantarové stezky, nebo dříve „Via Magna\" vedoucí údolím „Tauchentalu“.\n\nOblast s výskytem jantaru byla již 100 roků před n. l. osídlena keltskými kmeny. Osada je poprvé v dokumentech zmiňována roku 1388 jako „místo ležící pod hradem Porostyanem“. Od 12. století bylo v okolí provozováno hornictví. Nejdříve železná ruda, od 16. století také síra, měď, síran měďnatý, stříbro a dokonce i zlato.\n\nObecní znak pochází z té doby; zobrazuje hornickou studnu (těžní jámu) se dvěma horníky. Počátkem 19. století hornictví zaniklo.\n\nV Bernsteinu je naleziště světlého až tmavozeleného vzácného hadce, obzvlášť čistého různého serpentinitu, který se zde zpracovává k výzdobě šperků a jiných uměleckých předmětů. Soustružník dřeva a farář Ratz objevil v roce 1860, že se v žilách objevuje \"obyčejný\" serpetinit a drahý hadec v různých tvrdostech asi 2,5 až 3,5 a lehce se opracovává. Z toho se v následující době vyvíjí nové řemeslo a tradice a zachovává se až do dnešní doby. Pro získání kubického metru drahého hadce, musí se vydobýt asi 2000 kubických metrů obyčejného serpentinitu, který se využívá v silničním stavitelství a při výrobě umělého kamene.\n\nAž do roku 1921 patřila obec Maďarsku. Po skončení druhé světové války bylo západní Maďarsko, na základě smlouvy ze Saint-Germain-en-Laye a z Trianonu, začleněno do Rakouska v roce 1921 do nově založené spolkové země Burgenlandu.\n\nNa městys byl Bernstein povýšen v roce 1973 (prodlouženo právo trhů udělené v roce 1602).\n\n\nBernstein je z důvodu místních pamětihodností turisty navštěvován.\n\n\n\n"}
{"id": "567573", "url": "https://cs.wikipedia.org/wiki?curid=567573", "title": "Neta'jim", "text": "Neta'jim\n\nNeta'jim ( נְטָעִים, v oficiálním přepisu do angličtiny Neta'im) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 47 metrů v hustě osídlené a zemědělsky intenzivně využívané pobřežní nížině, severně od ústí řeky Nachal Sorek a nedaleko od písečných dun, které lemují pobřeží.\n\nObec se nachází 5 kilometrů od břehu Středozemního moře, cca 14 kilometrů jižně od centra Tel Avivu, cca 47 kilometrů severozápadně od historického jádra Jeruzalému a 3 kilometry jihozápadně od města Rišon le-Cijon. Leží na jižním okraji aglomerace Tel Avivu. Neta'jim obývají Židé, přičemž osídlení v tomto regionu je etnicky převážně židovské.\n\nNeta'jim je na dopravní síť napojen pomocí místní silnice číslo 4311. Východně od vesnice ji míjí dálnice číslo 42.\n\nNeta'jim byl založen v roce 1932. Šlo o součást masivního osidlovacího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, jež by pomohly utvořit územně kompaktní bloky židovského osídlení v tehdejší mandátní Palestině. Původně se osada nazývala Kfar Vatikim (כפר ותיקים). Nynější jméno je inspirováno citátem z biblické knihy 1. Paralipomenon 4,23 – „\"Toť jsou ti hrnčíři obyvatelé v štěpnicích a ohradách u krále, příčinou díla jeho tam bydlíce\"“\n\nPřed rokem 1949 měl mošav Neta'jim rozlohu katastrálního území 670 dunamů (0,67 kilometru čtverečního). Správní území obce v současnosti dosahuje cca 1100 dunamů (1,1 kilometru čtverečního).\n\nPodle údajů z roku 2014 tvořili naprostou většinu obyvatel v Neta'jim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 579 lidí. Během roku 2014 populace klesla o 1,2 %.\n\n\n"}
{"id": "567577", "url": "https://cs.wikipedia.org/wiki?curid=567577", "title": "McDonnell Douglas DC-9", "text": "McDonnell Douglas DC-9\n\nMcDonnell Douglas DC-9 (zpočátku známé jako Douglas DC-9) je americké dvoumotorové dopravní letadlo určené pro krátké tratě. Jde o první model z rodiny letounů podle návrhu firmy McDonnell Douglas, kterou později získala společnost Boeing. DC-9-se stal základem pro dopravní letouny jako MD-80, MD-90 a Boeing 717. S posledními dodávkami modelu 717 v roce 2006 skončila výroba serie DC-9/MD-80/90/717 po 41 letech, přičemž bylo vyrobeno 2441 strojů.\n\nJe málo známo, že hlavní roli v jedné z největších leteckých katastrof na území bývalého Československa – tedy pádu dopravního letadla v roce 1975 v pražském Suchdole, podle níž byl natočen poslední díl seriálu Sanitka, sehrál právě letoun DC-9.\n\nVývoj DC-9 byl zahájen v roce 1960, počátkem roku 1962 již prodejní oddělení Douglasu nabízelo projekt nového stroje pro 55 až 77 cestujících. Cílem bylo vytvořit osobní dopravní letadlo středního doletu menší než předešlý čtyřmotorový DC-8. Pod označením model 2086 byl projekt DC-9 zveřejněn 8. dubna 1963. První let prototypu letadla DC-9 (N9DC) se uskutečnil dne 25. února 1965 z továrního letiště v Long Beach v Kalifornii. Osvědčení o letové způsobilosti od Federal Aviation Administration bylo DC-9 uděleno 23. listopadu 1965. Prvním dopravcem, který letoun zavedl 8. prosince 1965 do provozu, byla americká letecká společnost Delta Air Lines.\n\nVývoj letounu DC-9 společnost Douglas Aircraft Company finančně zcela vyčerpal a další pevné objednávky nepřicházely. Proto byl program DC-9 obnoven až v roce 1967 po sloučení s McDonnell Aircraft Corporation.\n\nLetouny DC-9 byly vyráběné v několika verzích:\n\n\nDalším zdokonalením verze DC-9 Super 80 vznikla v roce 1983 varianta MD-80 se zvětšeným rozpětím o 4,39 m a délkou trupu o 5,34 m pro 170 pasažérů. Dalšími vývojovými modely jsou MD-90 a MD-95.\n\nDvě nehody tohoto typu které se staly na území Československa:\n\n\n"}
{"id": "567581", "url": "https://cs.wikipedia.org/wiki?curid=567581", "title": "Detektor kovů", "text": "Detektor kovů\n\nDetektor kovů je zařízení, které reaguje na kov. Funguje na principu změny magnetického pole v dosahu akčního rádia „antény“ zařízení. Nejjednodušší detektor kovů se skládá z oscilátoru a cívky vyzařující střídavé magnetické pole. Nachází-li kus elektricky vodivého kovu v blízkosti cívky, indukují se do něj vířivé proudy, a to vytváří střídavé magnetické pole. Cívka se používá k měření magnetického pole (jako magnetometr), malými změnami v magnetickém poli pak může být detekován kovový předmět.\n\nPrvní průmyslové detektory kovů byly vyvinuty v roce 1960 a byl používány pro těžbu a další průmyslové aplikace. Mezi další použití patří odminovávání (detekce pozemních min), odhalování zbraní, jako nože a pistole (zejména v letištní bezpečnosti), geofyzikální průzkum, archeologie a k hledání pokladů. Detektory kovů jsou také použity k detekci cizích těles potravinách a ve stavebnictví pro detekci ocelové výztuže do betonu, jako např. trubek a drátů uložených ve stěnách a v podlahách.\n\nNejjednodušší typy dokážou detekovat feromagnetické kovy a reagují změnou výšky tónu, který reprodukují. Před prvním použitím takových detektorů je nutné nastavit u nich tzv. „nulový zázněj“, který označuje pole bez kovových předmětů a umožňuje uživateli pracovat s přístrojem delší dobu. Tato zařízení spoléhají na schopnost uživatele rozlišit i sebemenší změnu tónu. Složitější zařízení dokážou feromagnetický kov nejen nalézt, ale též vyhodnotit jeho velikost, umístění. Moderní přístroje jsou též citlivější a dokážou kov nalézt ve větší hloubce v terénu či s větší přesností. Mezi starší, v armádě dodnes využívané minohledačky patří W3P a W4P, minohledačky polské výroby, mezi novější například minohledačka Eagle-Spectrum.\n\nExistují i miny, jejichž spouštěčem je právě minohledačka – tedy detonují při změně magnetického pole ve svém okolí. Většina min byla a je vyráběna z nemagnetických materiálů (bakelit, sklo, pryskyřicí pojený recyklát apod.), aby byla jejich detekovatelnost pomocí těchto zařízení co nejobtížnější, popřípadě nemožná. Díky \"Ottawské dohodě\" by však měli výrobci min každou minu vybavit minimálním množstvím odpovídajícím 7 g feromagnetického kovu, a to z důvodu ulehčení pozdějšího odminování.\n\nDetektory kovů jsou zejména užívány v archeologii. Jako první použil detektor historik Don Rickey v roce 1958, když se mu podařilo detekovat palební linii v bitvě u Little Bighornu.\n\nHlavním cílem není shromažďování předmětů, ale jejich hledání a dokumentování. Detektory se používají pro ověření vyhledávání souvislostí nebo preventivní vyhledávání.\n\nDetektory používají hledači pokladů, a jejich hledání je v rozporu se zachováním dědictví a dá se považovat za tajné vykopávky. Výsledkem je to, že zmizí mnoho archeologických objektů (např. mince). Tato ztráta informací se nedá nahradit.\n\nFrancie\n\nProdej detektorů je zde povolen, avšak francouzský zákon, říká, že nikdo nesmí bez předběžného souhlasu používat zařízení umožňující detekci kovů k vyhledávání předmětů, které mohou být zajímavé prehistorii, historii, umění či pro archeologii.\n\nUSA\n\nV USA je prodej detektorů povolen. Mohou se používat na veřejném místě a na soukromém pozemku s povolením majitele. Ve Spojených státech archeologové, kteří hledali vesnice domorodých obyvatel, spolupracovali s lovci pokladů a to úspěšně.\n\nVelká Británie\n\nAnglie a Wales\n\nV Anglii a ve Walesu je hledání s detektory legální, pokud vlastník pozemku vydal povolení a oblast nepatří do archeologického zájmu. Roku 1996 zákon o pokladech stanovil, co se považuje za poklad. Nález musí být oznámen koronerovi.\n\nSkotsko\n\nNedá-li se zjistit původní vlastník, hodnota se připisuje zemi. Každý nalezený artefakt musí být nahlášen prostřednictvím \"Treasure Trove Advisory Panel\" Národnímu museu Skotska. Neohlášení se považuje za trestný čin.\n\nČeská republika\n\nV České republice smí provádět archeologický průzkum pouze Archeologický ústav AV ČR nebo oprávněné organizace. Kdokoliv, kdo nalezne archeologický nález, musí jej nejdřív ohlásit Archeologickému ústavu nebo nejbližšímu muzeu. Nález a jeho okolí se musí nechat nedotčené a bez jakýkoliv změn až do příchodu odborníka.\n\n\n"}
{"id": "567587", "url": "https://cs.wikipedia.org/wiki?curid=567587", "title": "Palmachim", "text": "Palmachim\n\nPalmachim ( פַּלְמַחִים, v oficiálním přepisu do angličtiny Palmahim) je vesnice typu kibuc v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 17 metrů v hustě osídlené a zemědělsky intenzivně využívané pobřežní nížině, při ústí řeky Nachal Sorek, na písečných dunách, které lemují pobřeží, na kterých se tu rozkládá Národní park Chof Palmachim.\n\nObec se nachází na břehu Středozemního moře, cca 17 kilometrů jihojihovýchodně od centra Tel Avivu, cca 52 kilometrů severozápadně od historického jádra Jeruzalému a 10 kilometrů jihozápadně od města Rišon le-Cijon. Jižně od obce se rozkládá letecká základna Palmachim. Leží na jižním okraji aglomerace Tel Avivu. Palmachim obývají Židé, přičemž osídlení v tomto regionu je etnicky převážně židovské.\n\nPalmachim je na dopravní síť napojen pomocí místní silnice číslo 4311. Východně od vesnice ji míjí dálnice číslo 4.\n\nPalmachim byl založen v roce 1949. Konkrétně 11. dubna 1949. Jeho zakladateli byli bývalí členové jednotek Palmach. Šlo o součást osidlovací vlny, jejímž cílem bylo založit na pobřeží Středozemního moře souvislý řetězec židovských sídel. Zakladatelská skupina sestávala z 85 lidí. Kibuc byl zřízen na počest 17 členů jednotek Palmach, kteří zemřeli během války za nezávislost. Zpočátku se hospodaření kibucu orientovalo na rybolov a těžbu písku. Postupně se tu rozvíjela i rostlinná výroba a také průmysl (produkce stavebních materiálů a panelů).\n\nVe vesnici sídlí vojensko-osadnické oddíly Nachal. Funguje tu muzeum Bejt Mirjam zaměřené na pravěké a starověké archeologické nálezy z tohoto regionu. Dále je tu společná jídelna, zdravotní a zubní ordinace a na pláži malá restaurace.\n\nPodle údajů z roku 2014 tvořili naprostou většinu obyvatel v Palmachim Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 560 lidí. Během roku 2014 populace stoupla o 12,7 %.\n\n\n"}
{"id": "567591", "url": "https://cs.wikipedia.org/wiki?curid=567591", "title": "Bicchiere", "text": "Bicchiere\n\nBicchiere je stará jednotka objemu používaná v Itálii.\n\n\n"}
{"id": "567596", "url": "https://cs.wikipedia.org/wiki?curid=567596", "title": "Biggah", "text": "Biggah\n\nBiggah je stará jednotka obsahu používaná v Indii. Používal se též tvar bígha.\n\n\n"}
{"id": "567597", "url": "https://cs.wikipedia.org/wiki?curid=567597", "title": "Volejbal na Letních olympijských hrách 1968", "text": "Volejbal na Letních olympijských hrách 1968\n\nVolejbalové turnaje na XIX. olympijských hrách se odehrály ve dnech 13. – 26. října v Ciudad de México. Utkání se hrála v hale Gimnasio Olimpico Juan de la Barrera.\n\nTurnaje se zúčastnilo 10 mužských a 8 ženských kolektivů. Oba turnaje se odehrály v jedné skupině systémem každý s každým. Mužský i ženský turnaj vyhrál Sovětský svaz.\n\n Japonsko - Polsko 3:0 (15:9, 15:11, 15:10)\n\n15. října 1968 (10.00) - Ciudat de México \n\n15. října 1968 (17.00) - Ciudat de México \n\n15. října 1968 (19.00) - Ciudat de México \n\n15. října 1968 (10.00) - Ciudat de México \n\n15. října 1968 (17.00) - Ciudat de México \n\n16. října 1968 (12.00) - Ciudat de México \n\n16. října 1968 (17.00) - Ciudat de México \n\n16. října 1968 (19.00) - Ciudat de México \n\n16. října 1968 (10.00) - Ciudat de México \n\n16. října 1968 (17.00) - Ciudat de México \n\n17. října 1968 (10.00) - Ciudat de México \n\n17. října 1968 (12.00) - Ciudat de México \n\n17. října 1968 (19.00) - Ciudat de México \n\n17. října 1968 (10.00) - Ciudat de México \n\n17. října 1968 (17.00) - Ciudat de México \n\n19. října 1968 (10.00) - Ciudat de México \n\n19. října 1968 (12.00) - Ciudat de México \n\n19. října 1968 (19.00) - Ciudat de México\n\n19. října 1968 (10.00) - Ciudat de México \n\n19. října 1968 (17.00) - Ciudat de México \n\n20. října 1968 (12.00) - Ciudat de México \n\n20. října 1968 (17.00) - Ciudat de México \n\n20. října 1968 (19.00) - Ciudat de México \n\n20. října 1968 (12.00) - Ciudat de México \n\n20. října 1968 (17.00) - Ciudat de México \n\n21. října 1968 (12.00) - Ciudat de México \n\n21. října 1968 (19.00) - Ciudat de México\n\n21. října 1968 (10.00) - Ciudat de México \n\n21. října 1968 (12.00) - Ciudat de México\n\n21. října 1968 (17.00) - Ciudat de México \n\n23. října 1968 (10.00) - Ciudat de México \n\n23. října 1968 (12.00) - Ciudat de México \n\n23. října 1968 (19.00) - Ciudat de México \n\n23. října 1968 (10.00) - Ciudat de México \n\n23. října 1968 (12.00) - Ciudat de México \n\n24. října 1968 (10.00) - Ciudat de México \n\n24. října 1968 (12.00) - Ciudat de México \n\n24. října 1968 (19.00) - Ciudat de México \n\n24. října 1968 (10.00) - Ciudat de México \n\n24. října 1968 (17.00) - Ciudat de México \n\n25. října 1968 (17.00) - Ciudat de México\n\n25. října 1968 (19.00) - Ciudat de México\n\n25. října 1968 (10.00) - Ciudat de México \n\n25. října 1968 (12.00) - Ciudat de México\n\n26. října 1968 (20.00) - Ciudat de México\n1. SSSR\n2. Japonsko\n3. Československo\n4. NDR\n5. Polsko\n6. Bulharsko\n7. USA\n8. Belgie\n9. Brazílie\n10. Mexiko\n\n Polsko - Jižní Korea 3:2 (10:15, 12:15, 15:10, 15:12, 17:15)\n\n13. října 1968 - Ciudat de México\n\n13. října 1968 - Ciudat de México\n\n13. října 1968 - Ciudat de México\n\n13. října 1968 - Ciudat de México\n\n14. října 1968 - Ciudat de México\n\n14. října 1968 - Ciudat de México\n\n14. října 1968 - Ciudat de México\n\n14. října 1968 - Ciudat de México\n\n15. října 1968 - Ciudat de México\n\n15. října 1968 - Ciudat de México\n\n16. října 1968 - Ciudat de México\n\n16. října 1968 - Ciudat de México\n\n17. října 1968 - Ciudat de México\n\n17. října 1968 - Ciudat de México\n\n19. října 1968 - Ciudat de México\n\n19. října 1968 - Ciudat de México\n\n20. října 1968 - Ciudat de México\n\n20. října 1968 - Ciudat de México\n\n21. října 1968 - Ciudat de México\n\n21. října 1968 - Ciudat de México\n\n23. října 1968 - Ciudat de México\n\n23. října 1968 - Ciudat de México\n\n24. října 1968 - Ciudat de México\n\n24. října 1968 - Ciudat de México\n\n25. října 1968 - Ciudat de México\n\n25. října 1968 - Ciudat de México\n\n26. října 1968 - Ciudat de México\n\n26. října 1968 - Ciudat de México\n\n1. SSSR\n2. Japonsko\n3. Polsko\n4. Peru\n5. Jižní Korea\n6. Československo\n7. Mexiko\n8. USA\n\n"}
{"id": "567605", "url": "https://cs.wikipedia.org/wiki?curid=567605", "title": "Nahrávka", "text": "Nahrávka\n\nSlovo nahrávka má několik významů.\n\n"}
{"id": "567606", "url": "https://cs.wikipedia.org/wiki?curid=567606", "title": "Povodeň v Čechách (1784)", "text": "Povodeň v Čechách (1784)\n\nPovodeň v Čechách v roce 1784 způsobilo náhlé oteplení a tání velkého množství sněhu na konci února a začátku března. Povodeň postihla zejména povodí Vltavy a Labe.\n\nK této změně počasí, doprovázené vydatnými dešti, došlo ve střední a západní Evropě po 23. únoru 1784. O čtyři dny později začaly praskat ledy a to současně na hlavních i vedlejších tocích. V povodí Vltavy došlo k velmi rychlému zvednutí hladiny toků na úroveň stoleté nebo dvěstěleté vody. V Praze došlo ke kulminaci hladiny 28. února, kdy voda během 12 hodin vystoupila o čtyři metry a její průtok byl vypočten asi na 4580 m3/s. V hlavním městě ten den zatopila 114 ulic, 785 domů a po nárazu ledové kry do vodou podemletého šestého pilíře Kamenného mostu se zřítilo protipovodní záhlaví kamenné konstrukce, i s vojenskou strážnicí s pěti vojáky do Vltavy. Dne 29. února byl poškozen i osmý pilíř Kamenného mostu, kde se nacházela socha sv. Václava s dvěma Anděly, z nichž jeden se zřítil do Vltavy. Torzo zříceného anděla nalezli potápěči pod mostem v roce 2004. Na Labi a dalších českých tocích byly kulminace hladin zaznamenány o den či dva později.\n\nKromě Vltavy a Labe zasáhla povodeň také sousední povodí Dunaje a Odry (Lužická Nisa). V západní Evropě povodeň postihla povodí Rýna, Neckaru, Mosely, Seiny a Loiry. V těchto oblastech je tato povodeň řazena mezi největší zaznamenané povodně v novodobé historii.\n"}
{"id": "567607", "url": "https://cs.wikipedia.org/wiki?curid=567607", "title": "Promotor (genetika)", "text": "Promotor (genetika)\n\nPromotor (symbol: P) je sekvence DNA, na kterou se váže RNA polymeráza či jiné součásti transkripčního aparátu. Tím se obvykle zahájí transkripce konkrétního genu. Obvykle se promotor nachází na začátku tohoto genu, ačkoliv existují i výjimky.\n\nU bakterií se na promotor váže přímo RNA polymeráza, u eukaryot zřejmě spíše transkripční faktory (jako je TATA-binding protein). Obecně však platí, že důležitou součástí promotoru jsou často určité specifické sekvence nukleotidů – například TATA box (40 % všech genů ho má), CAAT box (64 % genů ho má). Některé geny však mají dokonce více promotorů. Povaha promotoru a jeho sekvence určují, jak hodně bude probíhat transkripce.\n\nNa bakteriální promotor se dočasně váže přímo jedna z podjednotek RNA polymerázy, konkrétně tzv. sigma faktor. V promotoru bakterií se nachází dvě důležité oblasti, jedna je „-35“ (35 nukleotidů upstream od „+1“, začátku transkripce), druhá je „-10“ (10 nukleotidů upstream od začátku transkripce). -10 oblast se označuje také jako Pribnowova sekvence a má přibližnou sekvenci TATAAT (podobnou té v eukaryotickém TATA boxu).\n\nEukaryotické promotory jsou místem, kde nasedají různé transkripční faktory, a ty až následně navozují případnou iniciaci transkripce. Konkrétní umístění eukaryotického promotoru je variabilní a závisí mimo jiné na druhu RNA polymerázy. Promotory RNA polymerázy I a II se nachází před geny, RNAP III má promotory mnohdy přímo uvnitř genů. Známou sekvencí, kterou rozeznává RNA polymeráza II, je tzv. TATA box, typicky TATAAAA. S menší jistotou, ale také poměrně často, se kolem TATA boxu nachází ještě tzv. iniciátor. Iniciátor je velmi často nacházen i u genů, které žádný TATA box nemají, a tak zřejmě do jisté míry zastupuje funkci TATA boxu.\n\n"}
{"id": "567612", "url": "https://cs.wikipedia.org/wiki?curid=567612", "title": "Volarský potok", "text": "Volarský potok\n\nVolarský potok je levostranný přítok Teplé Vltavy v okrese Prachatice v Jihočeském kraji. Délka toku činí 11,1 km. Plocha povodí měří 33,1 km².\n\nPotok pramení zhruba 3 km severozápadně od Volar na severovýchodním úbočí Jedlové (1088 m) v nadmořské výšce cca 1000 m. Na horním toku teče jihovýchodním směrem, protéká městem Volary, podle kterého je tento potok také pojmenovaný. Dříve byl jeho tok využíván jako kanalizace, proto se občas nazývá hanlivě „smradlák“. V současné době je zrevitalizován a teče pod městem. Pod zem se ztrácí u restaurace „U potůčku“ a na povrch se ukazuje až za autobusovým nádražím. Potok protéká také Volarskou čističkou, která zde byla vybudována v roce 1995. Potom se odklání od Volar k osadě Mlýny, pod kterou je také zatrubněn. Pak už jen meandruje v lukách směrem k Teplé Vltavě, do které se vlévá z levé strany v nadmořské výšce 736 m.\n\nPotok má sedm přítoků delších než 1 km, z toho 5 levostranných a 2 pravostranné, ale jen dva jsou pojmenované. Mlýnský potok dlouhý téměř 4 km, přitékající zleva a Luční potok jehož délka činí něco málo přes 3 km, který přitéká z pravé strany. Ostatní jsou jen větší přírodní strouhy. Jinak má potok mnoho přítoků v podobě lesních kanálků a průsaků.\n\nPrůměrný průtok u ústí činí 0,37 m³/s.\n\nV pozdním večeru 25. června 2009 ve 22:45 hodin se potok ve Volarech vylil ze svého koryta. Zapříčinili to přívalové deště a vydatné srážky, které začali již 22. června. Za tyto dny ve městě napršelo 89 l/m². Intenzita srážek dosáhla hodnoty 145,8 mm/h.\n\n"}
{"id": "567613", "url": "https://cs.wikipedia.org/wiki?curid=567613", "title": "Radziwiłłové", "text": "Radziwiłłové\n\nŠlechtický rod Radziwiłłů (polsky \"Radziwiłłowie\", litevsky \"Radvila\") je nejmocnější polsko-litevský šlechtický rod (s vlastním erbem s vyobrazením různých typů trub).\nV Litvě je první zmínka v listině Polsko-litevské unie z roku 1401.\n\nV 16. století se rozdělil na několik linií, ze kterých dvě přijaly kalvinismus, z čehož jedna již po 2 pokoleních na konci 16. století přestoupila k římskému katolictví, druhá zůstala věrná až do vymření na konci 17. století.\n\nNejvětší úspěch pro rod znamenalo získání titulu knížecího titulu 14. prosince 1547 od římskoněmeckého císaře Ferdinanda I. Habsburského. Titul byl potvrzen i v Rzeczpospolitě v aktu lublinské unie z roku 1569, přes jednotlivé linie v následující posloupnosti:\n\n"}
{"id": "567615", "url": "https://cs.wikipedia.org/wiki?curid=567615", "title": "Vesa Taanila", "text": "Vesa Taanila\n\nVesa Taanila (* 1982) je finský reprezentant v orientačním běhu. Za jeho největší úspěch lze považovat 9. místo z ME v bulharském Primorsku z roku 2010 a 14. místo na Jukole v roce 2003. V současnosti běhá za finský klub Ikaalisten Nouseva-Voima.\n\n"}
{"id": "567616", "url": "https://cs.wikipedia.org/wiki?curid=567616", "title": "Jan I. Skotský", "text": "Jan I. Skotský\n\nJan I. (cca 1249 – 25. listopadu 1314), původním jménem John Balliol, byl král Skotska v letech 1292 až 1296.\n\nByl synem Devorguilly z Galloway, vnučky Davida, hraběte z Huntingdonu, a Jana, 5. barona z Balliolu. Po své matce zdědil velké panství v Galloway a různé statky v Huntingdonu, po svém otci zdědil velká panství v Anglii a Francii.\n\nPo smrti Markéty se stal jako praprapravnuk skotského krále Davida I. jedním z uchazečů o skotský trůn. Svůj nárok přednesl soudci ve sporu o nástupnictví na skotském trůnu anglickému králi Eduardovi I. Rozhodnutí o tom, že je právoplatným Markétiným nástupcem padlo 17. listopadu 1292 a 30. listopadu byl ve Scone korunován.\n\nEduard I., který se považoval za svrchovaného pána Skotska, trvale podkopával Janovu autoritu. Požadoval, aby slib věrnosti byl skládán jemu, převzal právní spory vůči skotskému králi ze strany jeho poddaných, požadoval podíl na úhradě nákladů za obranu Anglie a podporu jeho tažení do Francie. Skotsko považoval za svého vazala a opakovaně ponižoval nového krále, jenž měl malou autoritu. Vůdčí představitelé skotské aristokracie vytvořili v červenci 1295 skupinu poradců, fakticky poručníků, která měla radit skotskému králi, a zahájili jednání o spojenectví s Francií.\n\nEduard na jednání s Francií odpověděl vpádem do Skotska, porazil skotské vojsko u Dunbaru a 27. dubna 1296 obsadil Dunbarský hrad. Jan abdikoval 10. července 1296. Krátce byl vězněn v Toweru, ale v červenci 1296 mu byl umožněn odjezd do Francie. Nějaký čas byl nucen strávit v papežském sídle ale v létě 1301 mu bylo povoleno odejít na svá panství v Hélicourtu.\n\nJanovi spojenci se dívali na jeho abdikaci jako na vynucenou a tedy neplatnou a považovali ho stále za právoplatného skotského krále. Povstání roku 1297 vedené Williamem Wallacem a Andrewem Morayem odkazovalo na to, že je vedeno v jeho jménu. Janova pozice byla ale slabá, a ačkoli se Skotové snažili diplomaticky dosáhnout jeho uvolnění z domácího vězení, bylo Skotsko fakticky bez krále až do roku 1306, kdy na trůn nastoupil Robert Bruce.\n\nJan zemřel 25. listopadu 1314 na rodinném panství v Hélicourtu ve Francii.\n"}
{"id": "567619", "url": "https://cs.wikipedia.org/wiki?curid=567619", "title": "Baronet", "text": "Baronet\n\nBaronet je šlechtický titul, udělovaný výhradně britským panovníkem. Je udělován dědičně, vždy pro hlavu rodu, přičemž titul zásadně dědí nejstarší syn. Baronet není a nebyl členem Sněmovny lordů.\n\nTitul byl zřízen Jakubem I. Stuartem roku 1611, za účelem zvýšení královských příjmů. Termín je středověký, kdy označoval „malého barona“, tedy šlechtice, který ztratil právo být povolán do Sněmovny lordů, nicméně zřídkavě byl udělován samostatně. Obnovení tohoto titulu je spojeno s Robertem Cottonem, který objevil nobilitační dokumenty Sira Williama de la Pole z roku 1340, kde se uvádělo, že tento titul byl udělen za finanční částku. Tato skutečnost zaujala krále Jakuba I., nacházejícího se ve finančních potížích a počalo prodávání baronetství. \n\nJakub I. nabídl roku 1611 titul „anglický baronet“ 200 mužům, z nich každý musel králi zaplatit náklady na tři roky žoldu pro 30 vojáků. Následně téhož roku vytvořil titul „irský baronet“, za obdobných podmínek. Karel I. Stuart roku 1625 vytvořil titul „baronet Nového Skotska“, za účelem podpory kolonizace Nového Skotska. Po roce 1707 byl udělován titul „baronet Velké Británie\" a po roce 1801 titul „baronet Spojeného království“.\n\nV současné době existuje asi 1300 baronetů, přičemž poslední udělený byl pro Denise Thatchera, manžela Margaret Thatcherové.\n\n"}
{"id": "567629", "url": "https://cs.wikipedia.org/wiki?curid=567629", "title": "Johann David Starck", "text": "Johann David Starck\n\nJohann David šlechtic von Starck (3. května 1770 Kraslice - 10. listopadu 1841 Praha, pohřben je v rodinné hrobce ve Starém Sedle byl šlechtic a podnikatel z rodu Starcků.\n\nJeho otec byl Josef Karl Starck a matka Maria Rosina-Rosalia/Riedl/Ridlin/ byla druhou ženou Josefa Karl Starcka.\n\nRoku 1837 byl císařem Ferdinandem I. Dobrotivým povýšen do šlechtického stavu s přídomkem Edler von Starck. Přídomek \"Edler\" byl dědičný. Na nejúspěšnějšího podnikatele Sokolovska upomínají dva obrazy v Krajském muzeu v Sokolově.\n\nKolem 1793 v Stříbrné pronajal mosaznou huť, kde začal s výrobou olea tj. dýmavé kyseliny sírové vhodnou pro bělení látek a krajek. Následně zřídil v Tisové u Kraslic první přádelnu bavlny.\nJako palivo k výrobě užíval hnědé uhlí ze svého dolu ve Svatavě u Sokolova (1804) při němž byla založena osada Davidov s hnědouhelným dolem a oleovou hutí.\n\nDále své podnikání přenesl na Plzeňsko do minerálního závodu v Hromnicích (1802), v okolí Žichlic, Vražného, Litého, Manětína, Čivic nad Liblínem, továrny v Dolní Lipnici (1815) a do chemičky ve Starém Sedle, kde měla firma sídlo. Další zpracování vitriolového kamínku probíhalo v lučebních dílnách zejména na Břasech a v Kaznějově. Vedle dolu v Kaznějově vlastní ještě hnědouhelný důl v Dolním Rychnově i výrobnu kamence v Mírové u Chodova, kamencárnu v Habartově (1840).\n\nNejvětší chemická továrna byla v Božkově (1823). Vitriolovou břidlici a pyrit získával ze svých dolu u Třemošné a z malého hlubinného dolu Kristiánov (1830). Od roku 1926 byla v provozu v Břasech keramička.\n\n\n"}
{"id": "567633", "url": "https://cs.wikipedia.org/wiki?curid=567633", "title": "Bikoru", "text": "Bikoru\n\nBikoru je stará jednotka hmotnosti používaná v Japonsku. Její velikost činila 60,48 kg.\n\n"}
{"id": "567643", "url": "https://cs.wikipedia.org/wiki?curid=567643", "title": "DPS", "text": "DPS\n\nZkratka DPS má více významů:\n\n"}
{"id": "567647", "url": "https://cs.wikipedia.org/wiki?curid=567647", "title": "Seznam mistrů Evropy v orientačním běhu – middle", "text": "Seznam mistrů Evropy v orientačním běhu – middle\n\nSeznam mistrů Evropy v orientačním běhu na krátké trati (middlu). Tento individuální závod se běhá na Mistrovství Evropy od roku 2002.\n\n\n"}
{"id": "567657", "url": "https://cs.wikipedia.org/wiki?curid=567657", "title": "OGB", "text": "OGB\n\nZkratka OGB může mít více významů:\n\n\n"}
{"id": "567671", "url": "https://cs.wikipedia.org/wiki?curid=567671", "title": "5. návštěvní expedice (ISS)", "text": "5. návštěvní expedice (ISS)\n\n5. návštěvní expedice ( ) na Mezinárodní vesmírnou stanici (ISS) byla krátkodobá výprava španělského astronauta ESA Pedra Duque na stanici. Po týdenním pobytu na stanici a splnění vědeckého programu se Duque vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v Sojuzech obsazovali členové návštěvních posádek po týdnu se starým Sojuzem vracející na Zem.\n\nV květnu 2001 se ESA dohodla s Roskosmosem na pravidelné účasti evropských astronautů v návštěvních expedicích. K letu v dubnu 2003 v Sojuzu TMA-2 byl určen španělský astronaut ESA Pedro Duque, jeho mise dostala název „Cervantes“.\n\nDuque zahájil výcvik ve Středisku přípravy kosmonautů (CPK) v Hvězdném městečku v prosinci 2002, společně se zkušeným Pavlem Vinogradovem, majícím za sebou půlroční pobyt na Miru. V lednu 2003 lékaři vyřadili Vinogradova z přípravy, jeho místo zaujal Sergej Krikaljov. Po havárii Columbie v únoru 2003 byly dosavadní posádky rozpuštěny, v dubnu 2003 odstartovali v Sojuzu TMA-2 na stanici pouze členové Expedice 7. Duque byl v květnu 2003 začleněn do posádky následujícího Sojuzu TMA-3 společně s Alexandrem Kaleri a Michaelem Foalem z Expedice 8.\n\nTrojice Kaleri, Duque, Foale odstartovala do vesmíru 18. října 2003 z kosmodromu Bajkonur v lodi Sojuz TMA-3. Po dvou dnech samostatného letu se 20. října v 7:16 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili pokusy programu Cervantes. Část vybavení nezbytného pro experimenty (15,5 z 72,7 kg přístrojů a materiálů) si přivezli kosmonauti sami, zbytek dopravily na stanici zásobovací lodě Progress M-47, Progress M1-10 a Progress M-48.\n\nMezi lékařsko-biologické experimenty programu Cervantes patřilo sledování vývoje a dospívání mušek octomilek (\"Drosophila melanogaster\") v inkubátoru Akvarius-B a kontejnerech AGE v experimentu Ageing; sledování vlivu mikrogravitace na chování kořenových buněk huseníčku rolního (\"Arabidopsis thaliana\") v inkubátoru Akvarius-B a kontejnerech ROO v experimentu Root; dále sledování genové exprese u kukel mušek octomilek (\"Drosophila melanogaster\") v inkubátoru Akvarius-B a kontejnerech GEN v experimentu Geneexpression. Zkoumány byly i cirkadiální změny tlaku krve u člověka v podmínkách kosmického letu (experiment MBI-2); měřena koncentrace oxidu uhličitého na různých místech stanice; zkoumán vliv faktorů kosmického letu na činnost srdečněcévního systému v experimentu Cardiocog-2; ověřována součinnost zrakových, vestibulárních a hmatových podnětů na prostorovou orientaci člověka ve stavu beztíže v experimentu Neurocog-2 a v experimentu Sympatho-2 studován vliv faktorů kosmického letu na sympathomimetický systém člověka. A konečně experiment Winograd určený ke studiu vlivu mikrogravitace na tvorbu Vinogradského sloupců kolonií mikroorganismu.\nDva biotechnologické pokusy programu Cervantes byly experiment Message-2, studující vliv podmínek kosmického letu na metabolismus bakterií \"Ralstonia metallidurans\" a \"Rhodospirillum rubrum\" a experiment PROMISS-2 zaměřený na přípravu krystalů bílkovin ve stavu beztíže.\nTechnologickými experimenty byly Nanoslab-2, studující mechanismus růstu nanometrových vrstev v mikrogravitaci; Crew restraint, testující prototyp kolenního fixátoru těla astronauta a 3D Camera ověřující funkčnost stereoskopické kamery Nikon se 2 objektivy Nikkor AIS 2.8/34 mm.\n\nJediným geofyzikálním experimentem programu bylo sledování optických jevů souvisejících s bouřkovou aktivitou ve vysoké stratosféře a ionosféře v experimentu LSO-S (\"Lingtning and Sprite Observation - Spain\").\n\nDuque se věnoval i vzdělávacím aktivitám. Byla to kultivace buněk chrupavčité tkáně v mikrogravitaci v experimentu Chondro; pořízení videozáznamu demonstrace platnosti Newtonových pohybových zákonů v beztíži v pokusu Video-2, videozáznamu demonstrace chování těles různého tvaru při rotaci v prostředí beztíže v pokusu APIS (\"Analisis de Propiedades Inerciales de Solidos\") a videozáznamu demonstrace chování kuliček uzavřených v průhledných nádobách při periodickém kmitání pouzder v pokusu Thebas. Dále se astronaut prostřednictvím systému ARISS (\"Amateur Radio onboard the ISS\") spojil a pohovořil se španělskými středoškoláky a vysokoškoláky.\n\nCelkem se Duque věnoval vědeckému programu Cervantes 43 hodin a 25 minut, s pokusy pomohli i Alexandr Kaleri (10 hodin a 45 minut) a Jurij Malenčenko (3 hodiny a 20 minut). Na Zem Duque přivezl 16,3 kg materiálů s výsledky experimentů.\nPo týdenním pobytu na ISS se 27. října 2003 ve 23:20 UTC Duque s vracející se posádkou Expedice 7 v Sojuzu TMA-2 odpoutali od stanice a 28. října v 2:40 UTC přistáli v severním Kazachstánu, od nedaleko Arkalyku.\n"}
{"id": "567673", "url": "https://cs.wikipedia.org/wiki?curid=567673", "title": "Třída Júgumo", "text": "Třída Júgumo\n\nTřída \"Júgumo\" (: \"Júgumo-gata\") sestávala z 19 „torpédoborců první třídy“ ( \"Ittó kučikukan\") japonského císařského námořnictva, postavených v letech 1940 až 1944 a bojujících ve druhé světové válce. Císařské námořnictvo jednotky této třídy (a třídy \"Kageró\") označovalo jako torpédoborce typu A ( \"Kó-gata kučikukan\"). Navazovaly na předchozí třídu \"Kageró\", od které se odlišovaly lafetací 127mm kanónů typu 3. roku do dělových věží typu D s elevací až 75 °.\n\nVšechny jednotky se aktivně účastnily bojů v Pacifiku. Doprovázely těžké jednotky floty, podporovaly vylodění, v rámci tokijského expresu dopravovaly zásoby a posily na ostrovy v Šalomounech, kryly a prováděly evakuace stahovaných jednotek. Toto nasazení si ale mezi nimi vybralo svoji daň a žádný z torpédoborců se nedočkal konce války. Devět jednotek padlo za oběť leteckým útokům, čtyři jednotky byly ztraceny ve střetech s hladinovými jednotkami nepřítele, čtyři potopeny ponorkami, jedna byla ztracena společným útokem letadel a hladinových jednotek a u jedné není jasné, zda najela na minu, či zda se nestala obětí amerických torpédových člunů.\n\nProgram výstavby loďstva z roku 1939 počítal s postavením posledních čtyř jednotek předchozí třídy \"Kageró\" a jedenácti jednotek nové třídy \"Júgumo\", které obdržely trupová čísla 116 až 124, 126 a 127. Někdy je do této první série třídy \"Júgumo\" počítán i torpédoborec \"Akigumo\" (trupové číslo 115). Ten ale patřil ještě do předchozí třídy \"Kageró\", o čemž svědčí například i použití starších dělových věží typu C, místo novějších typu D. Program z roku 1939 byl jediný, který se u třídy \"Júgumo\" podařilo realizovat celý v původním rozsahu.\n\nPodle programu z roku 1941 mělo být postaveno dalších šestnáct jednotek, někdy též označovaných jako podtřída \"Hamanami\". Realizováno ale bylo pouze prvních osm jednotek trupových čísel 340 až 347. Zbývajících osm jednotek (trupová čísla 348 až 355) bylo zrušeno ještě před položením kýlu. Rovněž byla zrušena plánovaná stavba osmi jednotek třetí série (trupová čísla 5041 až 5048) podle modifikovaného programu z roku 1942.\n\nTřída \"Júgumo\" vycházela z předchozí třídy \"Kageró\". Lišila se od ní standardním výtlakem navýšeným o 44 tun a prodloužením trupu na vodorysce o 0,8 metru. Dále se nepatrně lišily ve tvaru přední nástavby a předního stěžně.\n\nPohonná soustava byla převzata z předchozí třídy \"Kageró\" a sestávala ze dvou sestav parních turbín \"Kanpon\" o výkonu po 26 000 k (15 445,5 kW) při 380 otáčkách lodního šroubu za minutu.\n\nPřehřátou páru pro turbíny generovaly tři vodotrubné kotle \"Ro-gó Kanpon šiki\".\n\nPřední komín byl mohutnější a odváděl spaliny z předních dvou kotlů. Zadní komín odváděl spaliny pouze ze zadního kotle.\n\nHlavňová i torpédová výzbroj zůstaly zachovány, jako u třídy \"Kageró\", ale změnila se lafetace 127mm děl. Nově se tyto kanóny montovaly do dělových věží typu D, které umožňovaly elevaci až 75 ° oproti 55 ° u dělových věží typu C použitými u předchozích tříd. Díky této změně měly jednotky třídy \"Júgumo\" lepší protiletadlovou obranu. Jedna dvouhlavňová věž byla – již tradičně – umístěna na přední palubě před můstkem, druhá na zadní nástavbě a třetí na palubě za zadní nástavbou.\n\nTorpéda byla odpalována ze dvou otočných zakrytovaných čtyřhlavňových 610mm torpédometů typu 92 model 4, které byly otáčeny motorem na stlačený vzduch. Přední torpédomet se nacházel na nástavbě mezi komíny, přičemž po stranách předního komínu se nacházely zásobníky po dvou rezervních torpédech. Zadní torpédomet se nacházel na palubě za zadním komínem a jeho zásobník se čtyřmi náhradními torpédy se nacházel nalevo od podélné osy plavidla a zadní nástavby. Oba torpédomety byly zakrytované.\n\nV původní konfiguraci nesly první jednotky třídy \"Júgumo\" pouze dva dvouhlavňové 25mm kanóny typu 96, které byly umístěny na platformě u zadního komínu.\n\nBěhem války byla u přežívajících, či nově stavěných jednotek posilována protiletadlová výzbroj a došlo k instalaci radarů. 25mm kanóny byly montovány v jedno–, dvou– a trojhlavňovém uspořádání a jejich počet stoupl až na 28 hlavní. Některé jednotky přišly o jeden ze zásobníků torpéd, aby se uvolnilo místo pro další protiletadlovou výzbroj, ale na rozdíl od torpédoborců předchozích tříd žádná z jednotek třídy \"Júgumo\" nepřišla o svoji zadní 127mm věž č. 2 ve prospěch dalších 25mm kompletů.\n\nJednotky mohly nést přehledový radar \"13-gó\" pro sledování vzdušných cílů a přehledový radar \"22-gó\" proti vzdušným i hladinovým cílům. Fotografie torpédoborců \"Asašimo\" (), \"Hamanami\" (), \"Hajanami\" (), \"Hajašimo\" () a \"Kijóšimo\" () – všechno se jedná o fotografie stavu těsně po dokončení – ukazují pouze instalaci radaru \"22-gó\" na předním stěžni.\n\nDokončené jednotky:\nVedle těchto osmi dokončených jednotek měla druhá série zahrnovat ještě dalších osm jednotek, jejichž stavba ale byla zrušena 11. srpna 1943 ještě před položením kýlů. Mělo se jednat o tyto jednotky:\n\nOsm jednotek třetí série bylo zrušeno 11. srpna 1943 ještě před zahájením stavby. Mělo se jednat o tyto jednotky:\n\n\n"}
{"id": "567676", "url": "https://cs.wikipedia.org/wiki?curid=567676", "title": "Cédric Van Branteghem", "text": "Cédric Van Branteghem\n\nCédric Marie Carlos Thérèse Van Branteghem (* 13. března 1979, Gent) je belgický atlet, sprinter, jehož specializací je běh na 400 metrů.\n\nV roce 2002 na mistrovství Evropy v Mnichově doběhl ve finále na šestém místě. Na světové letní univerziádě 2005 v tureckém İzmiru skončil čtvrtý. Reprezentoval na letních olympijských hrách v Athénách 2004 a v Pekingu 2008. Na mistrovství světa v Berlíně 2009 skončil s belgickou štafetou ve finále na čtvrtém místě.\n\nV roce 2010 na halovém MS v katarském Dauhá získal stříbrnou medaili ve štafetě na 4 x 400 metrů. Kvarteto ve složení Cédric van Branteghem, Kévin Borlée, Antoine Gillet a Jonathan Borlée zde zaběhlo trať v čase 3:06,94 a nestačilo jen na americké kvarteto, které bylo o více než tři sekundy rychlejší. \n\n"}
{"id": "567682", "url": "https://cs.wikipedia.org/wiki?curid=567682", "title": "Kévin Borlée", "text": "Kévin Borlée\n\nKévin Borlée (* 22. února 1988, Woluwe-Saint-Lambert) je belgický atlet, sprinter, jehož specializací je běh na 400 metrů.\n\nV roce 2008 reprezentoval na letních olympijských hrách v Pekingu, kde skončil v prvním semifinálovém běhu na třetím místě a do finále těsně nepostoupil. Ve finále štafety na 4 x 400 m doběhlo belgické kvarteto na pátém místě v novém národním rekordu 2:59,37. Na mistrovství světa v atletice 2009 v Berlíně skončil v semifinále na celkovém dvanáctém místě.\n\nV roce 2010 na halovém MS v katarském Dauhá získal stříbrnou medaili ve štafetě na 4 x 400 metrů. Kvarteto ve složení Cédric Van Branteghem, Kévin Borlée, Antoine Gillet a Jonathan Borlée zde zaběhlo trať v čase 3:06,94 a nestačilo jen na americké kvarteto, které bylo o více než tři sekundy rychlejší.\n\nV témže roce získal v Barceloně titul mistra Evropy v běhu na 400 metrů, když ve finále zaběhl trať v čase 45,08. Na stupních vítězů ho doplnili Britové Michael Bingham a Martyn Rooney. Společně se svým bratrem Jonathanem, Cédricem Van Branteghem a Arnaudem Destattem vybojoval bronzovou medaili ve štafetě na 4 x 400 metrů.\n\nJeho bratr Jonathan a starší sestra Olivia se rovněž věnují atletice, sprintům. Jejich otec Jaques Borlée mj. získal stříbrnou medaili v běhu na 200 metrů na halovém ME v Budapešti 1983.\n\n"}
{"id": "567683", "url": "https://cs.wikipedia.org/wiki?curid=567683", "title": "Augustin Heřman", "text": "Augustin Heřman\n\nAugustin Heřman (před 1621 Mšeno – září 1686) byl český průzkumník, mořeplavec, obchodník, kartograf a korzár, který přes Holandsko odplul do severní Ameriky, kde se proslavil v Novém Amsterdamu a v Marylandu.\n\nPůvod Augustina Heřmana se traduje ve dvou verzích. Podle jedné se narodil ve Mšenu na Kokořínsku jako syn evangelického kněze Abrahama Heřmana. Rodina musela opustit Čechy v pobělohorské době (podle jiné verze měli odejít již v roce 1618), pravděpodobně do roku 1627, kdy vstoupilo v platnost nařízení o výhradním katolickém vyznání (tzv. Obnovené zřízení zemské) a usadila se nejprve v Holandsku, přesněji v Amsterodamu, kde se Heřman vyučil zeměměřičem a kartografem. Nanejvýš pochybná je údajná zmínka o Heřmanovi na území Ameriky z roku 1633, kdy měl ve službách Západoindické společnosti jednat s Indiány o odkoupení půdy poblíž dnešní Filadelfie.\nPodle druhé verze se Heřman narodil v Praze a jeho otec byl bohatý český obchodník, jenž byl zabit v bitvě na Bílé Hoře roku 1620.\n\nKdy se do Ameriky dostal, není známo, nicméně v roce 1644 je uváděn jako agent obchodního domu v Novém Amsterdamu (pozdějším New Yorku), kde se také natrvalo usadil. Stal se tak prvním Čechem, který se v Americe prokazatelně usadil. Kromě obchodování se pustil i do korzárství a v roce 1649 si pořídil loď La Grace. Jako korzár napadal španělské lodě v Karibiku, přičemž největšího úspěchu dosáhl u břehů Guatemaly, kde zajal dvě plně naložené španělské lodě. Ovšem jako korzár se dlouho neživil. V roce 1652 byl nucen vyhlásit úpadek a někdy v této době se na krátkou chvíli ocitl i ve vězení pro dlužníky.\n\nTam se 10. února 1651 poprvé oženil s Jannetje Marií Varleth, dcerou zde usedlých Nizozemců Caspara Varletha a Judith Tentenierové. S prvou ženou měl 5 dětí: syny Ephraima, Caspera, dcery Annu, Judith a Francinu. Jannetje zemřela před rokem 1665 a Heřman se podruhé oženil s Mary Catherine Wardovou z Marylandu. V Novém Amsterdamu Heřman vlastnil tři nemovitosti a dopracoval se vysokého společenského a hospodářského postavení. Roku 1647 se stal členem Nejvyšší rady guvernéra Petera Stuyvesanta, tzv. Rady devíti, a s ním také obchodoval, dokud se nedostali do konfliktu. Patřili k průkopníkům zámořského obchodu a největším exportérům tabáku a kožešin, které dováželi i přes oceán do Evropy.\n\nDodnes je Heřman světově významný jako vynikající kartograf severní Ameriky. Pro Cecila Calverta, Lorda z Baltimoru, zhotovil kolem roku 1670 vůbec první a velmi kvalitní mapu Virginie a Marylandu. Na mapu přidal i svůj portrét a kolem něj nechal vyrýt své jméno „Augustine Herrman Bohemian“. Mapa prý byla natolik kvalitní, že ještě sedmdesát let po jejím vytištění v roce 1673 byla považována za nejpřesnější mapu tohoto území. Za to obdržel v Marylandu rozsáhlé pozemky, které pojmenoval Bohemia Manor (České panství) a na kterých si postavil velký dům. Pozoruhodné je také jeho české vlastenectví: nejen že označil panství za české území, ale pravidelně také ke svému jménu připojoval přídomek \"Čech\" = \"Bohemian' nebo \"Bohemiensis\".\n\nJedno z prvních vyobrazení Nového Amsterdamu (New Yorku) z roku 1650, jež bylo teprve v roce 1992 objeveno pracovníky Rakouské národní knihovny ve Vídni, je rovněž dílem Heřmanovým.\nŽivotem Augustina Heřmana se zabýval především českoamerický historik Tomáš Čapek, jenž o něm napsal knihu \"Augustine Herrman of Bohemia Manor\", která vyšla v roce 1930.\n\n\n"}
{"id": "567684", "url": "https://cs.wikipedia.org/wiki?curid=567684", "title": "Ardagger", "text": "Ardagger\n\nArdagger je městys v Mostviertelu \"(moštové čtvrti)\" v Dolních Rakousích v okrese Amstetten. Bývá také označovaný jako brána k Strudengau.\n\nMěstys Ardagger leží v jihozápadní části Dolních Rakous vložený mezi Dunajem a pahorkovitou krajinou Mostviertelu na Moststraße.\n\nLužní lesy, krajina u Ardaggeru při povodních bývá zaplavená. K ochraně při ohrožení povodněmi je městys Ardagger chráněn ochrannými sjízdnými hrázemi.\n\nMěstys Ardagger sestává ze čtyř katastrálních území, které současně tvoří jednotlivé části obce:\n\nVe starověku bylo území součástí provincie Noricum. První zmínka o dnešním městyse byla v roce 823 v listině Karla Velikého biskupovi v Pasově, kterou přenechává zastavitelné pozemky.\n\nDne 7. ledna 1049 byl založený kolegiální klášter Ardager.\n\nDějiny této oblasti jsou stejně proměnlivé jako dějiny celého Rakouska.\n\nV roce 1850 byla založena politická obec Ardagger městys, Ardagger klášter, Kollmitzberg. Stephanshart byl roku 1971 také přičleněn k obci Ardagger. Katastrální území mají silnou samostatnost.\n\nPřes 97 % stálého obyvatelstva je římskokatolického vyznání.\n\nStarostou městyse je Johannes Pressl (ÖVP), vedoucí kanceláře Wilhelm Moser.\nPo volbách 2010 je ve společném obecním zastupitelstvu 23 křesel rozděleno podle získaných mandátů:\n\nPři Tiefenbachu, jedna obecní část Kollmitzberg vede přes Dunajský most do Grein. I obecní část Ardagger Markt má přístav a přístaviště pro Dunajské lodě.\n\nArdagger a jeho klášter 950 let starý leží na tzv. \"Moststraße\".\n"}
{"id": "567687", "url": "https://cs.wikipedia.org/wiki?curid=567687", "title": "Jonathan Borlée", "text": "Jonathan Borlée\n\nJonathan Borlée (* 22. února 1988, Woluwe-Saint-Lambert) je belgický atlet, sprinter, jehož specializací je běh na 400 metrů.\n\nV roce 2005 na mistrovství světa do 17 let v Marrakéši doběhl na pátém místě. O rok později skončil na juniorském mistrovství světa v Pekingu ve finále čtvrtky na čtvrtém místě.\n\nV roce 2008 reprezentoval na letních olympijských hrách v Pekingu, kde skončil ve druhém semifinálovém běhu na pátém místě a do finále nepostoupil. Ve finále štafety na 4 x 400 m doběhlo belgické kvarteto na pátém místě v novém národním rekordu 2:59,37.\n\nV roce 2010 na halovém MS v katarském Dauhá získal stříbrnou medaili ve štafetě na 4 x 400 metrů. Kvarteto ve složení Cédric Van Branteghem, Kévin Borlée, Antoine Gillet a Jonathan Borlée zde zaběhlo trať v čase 3:06,94 a nestačilo jen na americké kvarteto, které bylo o více než tři sekundy rychlejší.\n\nV témž roce si vytvořil na mistrovství Evropy Barceloně v semifinále nový osobní rekord, jehož hodnota 44,71 s je také zároveň belgickým rekordem. Ve finále však doběhl na sedmém místě v čase 45,35 s. Společně se svým bratrem Kévinem, Cédricem Van Branteghem a Arnaudem Destattem vybojoval bronzovou medaili ve štafetě na 4 x 400 metrů.\n\nJeho bratr Kévin a starší sestra Olivia se rovněž věnují atletice, sprintům. Jejich otec Jacques Borlée mj. získal stříbrnou medaili v běhu na 200 metrů na halovém ME v Budapešti 1983.\n\n"}
{"id": "567703", "url": "https://cs.wikipedia.org/wiki?curid=567703", "title": "Biršála", "text": "Biršála\n\nBiršála je stará Islámská jednotka používaná pro měření objemu u obilí. Její velikost činila přibližně 8,5 l.\n\n"}
{"id": "567704", "url": "https://cs.wikipedia.org/wiki?curid=567704", "title": "Medusaceratops", "text": "Medusaceratops\n\nMedusaceratops (\"Medúsina rohatá tvář\") byl rod rohatého dinosaura (ceratopsida), žijícího v období svrchní křídy (geologický stupeň kampán, asi před 78 miliony let) na území dnešní Montany (USA). Tento zástupce chasmosaurinů byl popsán kanadským paleontologem Michaelem J. Ryanem v roce 2010 jako \"M. lokii\". Název je odvozen od zvláštního tvaru epiokcipitálních růžků na okraji krčního límce, majících podobu chapadel medúzy. \"Medusaceratops\" dosahoval velikosti mohutného nosorožce a byl zřejmě loven velkými tyranosauridy. Mohl dorůstat délky přes 6 metrů a hmotnosti kolem 2 tun. Podle novější studie by \"Medusaceratops\" mohl být ve skutečnosti centrosaurinem.\n\n\n"}
{"id": "567706", "url": "https://cs.wikipedia.org/wiki?curid=567706", "title": "Narovnání o hory a kovy", "text": "Narovnání o hory a kovy\n\nNarovnání o hory a kovy byla smlouva, která byla vydána 30. března 1534 za panování českého krále Ferdinanda I. a upravovala panovníkův horní regál v Čechách. Úprava se týkala především omezení urbury, tedy důchodu, který pobíral panovník za umožnění těžby. Panovník měl do vydání narovnání nárok na každý osmý koš vytěžené rudy, po vydání jen na každý desátý koš. Zároveň se začalo důsledněji dbát na to, aby byly drahé kovy prodávány za výkupní cenu do královských hutí, což bylo právo, které vycházelo z horního regálu, ale nebylo předtím důsledně vymáháno (k nezákonnému obchodu docházelo hlavně ve šlikovských stříbrných dolech). Smlouva se stala součástí Vladislavského zřízení zemského a poté i Obnoveného zřízení zemského. Novelizace se Narovnání dočkalo roku 1575 za Maxmiliána II.\n\n"}
{"id": "567711", "url": "https://cs.wikipedia.org/wiki?curid=567711", "title": "Mobilografie", "text": "Mobilografie\n\nMobilografie ( – mobilní a – kreslit) je typ fotografického umění, ve kterém se používá jako nástroj elektronické zařízení s vestavěným digitálním fotoaparátem. Toto zařízení většinou nebylo původně navrženo pro profesionální fotografii, jako například mobilní telefon, osobní digitální pomocník (PDA), kompas, dalekohled, zapalovač a tak dále. \n\nCharakteristickým rysem tohoto žánru je typická „digitální identita“ z důvodu nízkého rozlišení fotoaparátu a nekvalitní optiky. Výhodou však je, že telefon (nebo jiné elektronické zařízení) máme téměř vždy u sebe.\n\nŽánr mobilografie vznikl na počátku 21. století s rozvojem technologií s vestavěným fotoaparátem. Typicky byl tento fotoaparát vybaven minimálním hardwarem postačujícím pro digitální fotografii, často poskytující nízkou technickou kvalitu obrazu, která však není hlavní překážkou k vytvoření uměleckého díla.\n\nExistuje názor, že mobilografie není forma umění, ale jen dobová móda v amatérské fotografii. Převažuje přesvědčení, že se zlepšením technického vybavení budou fotoaparáty (atp.) poskytovat fotografie (nebo videa) ve vysokém rozlišení. Předpokládá se však, a současný vývoj mobilografie tomu nasvědčuje, že tato forma žánru zůstane samostatná. Více než ostrost nebo technická kvalita snímku se bude cenit neobvyklost, výjimečnost a unikátnost zachyceného okamžiku.\n\nAutorem termínu „mobilografie“ je ruský umělec Dmitrij Borisovič Rezvan. V roce 2004 založil Mezinárodní společnost mobilografů, která si dala za úkol vytvoření „mobilografického světa“ a popularizovat mobilografii ve světě.\n\n\n\n"}
{"id": "567719", "url": "https://cs.wikipedia.org/wiki?curid=567719", "title": "Parafolikulární buňka", "text": "Parafolikulární buňka\n\nParafolikulární buňka neboli C-buňka je buněčný typ neuroektodermálního původu (z neurální lišty) tvořící shluky mezi folikuly štítné žlázy. Jejich produktem je kalcitonin. Velikost parafolikulárních buněk obvykle o něco přesahuje velikost folikulárních buněk štítné žlázy a mají nižší barvitelnost. Mají menší objem hrubého endoplasmatického retikula a velké golgiho komplexy. Jejich cytoplasma obsahuje četná granula o průměru 100-180 nm obsahující sekret.\n\n"}
{"id": "567720", "url": "https://cs.wikipedia.org/wiki?curid=567720", "title": "Cargo (film)", "text": "Cargo (film)\n\nCargo je švýcarský sci-fi film z roku 2009. Jedná se o první švýcarský vědeckofantastický film a první větší film Ivana Englera.\n\nPříběh se odehrává v letech 2267 a 2270. Vinou ekologického kolapsu se Země stala neobyvatelnou planetou. Přeživší populace lidí žije ve špatných podmínkách na obrovské vesmírné stanici #30 na orbitě Země. Mladá lékařka, Laura Portmannová, je jednou z nich. Doufá v lepší budoucnost na vzdálené krásné planetě jménem Rhea. Dostat se tam však vyžaduje velké množství peněz, které nemá. Proto vezme u společnosti Kuiper Enterprises práci lékařského člena posádky na nákladní lodi \"Kassandra\", která se připravuje na osmiletou misi ke stanici #42, obíhající planetku RH278.\n\nŠestičlenná posádka stráví většinu automaticky řízeného letu v hibernačních komorách. Vždy jen jeden z nich bude vzhůru po dobu 8 a půl měsíce, a poté se vymění. Kvůli aktuální hrozbě teroristických útoků radikální skupiny \"Maschinen Stürmer\" bude na palubě i bezpečnostní důstojník TSA, Samuel Decker. \n\nPřed koncem své směny, Portmannová zaslechne z nákladního prostoru neobvyklé zvuky, a cítí se ohrožena. Proto probudí kapitána, a spolu s Deckerem, který se probudil automaticky, se vydávají skladiště prohledat. Kapitán při tom přijde o život, a tak je probuzen i zbytek posádky. \n\nSpolečně se pokouší vyšetřit kapitánovu smrt, a zjišťují, že ke stanici nevezou avizovaný materiál na přestavbu stanice #42. Skladiště je plné hibernovaných lidí, kteří jsou zapojeny do neznámé virtuální sítě. Členové posádky si začnou navzájem nedůvěřovat, a poté co zemře další z nich, situace se stává nezvladatelnou. Decker i první důstojnice \"Kassandry\" před ostatními tají, co se doopravdy děje. Vysvětlení situace je pro všechny ještě více stresující. Ráj na planetě Rhea neexistuje. Kolonizace planety selhala, a všichni lidé, kteří na ní údajně žijí, jsou v hibernačních komorách na stanici #42. Všichni jsou připojeni do virtuálního světa planety Rhea, kde budou žít do doby, než bude kolonizována jiná planeta. Takovéto rozhodnutí učinila prozatímní pozemská vláda, která tak dala lidem naději, a důvod dál žít. Ne všichni však s tímto souhlasí. \n\nMezitím je na palubě objeven muž, který zde celou dobu letu žil jako černý pasažér, a který je hlavním představitelem teroristické skupiny. Společně s Deckerem věděli něco, co ostatní ne. Planeta Země se začala regenerovat, a je možné v určitých částech opět žít. Decker a Portmannová společně zničí komunikační antény stanice, aby tak znemožnili komunikaci s lidmi v hibernaci, a pošlou na Zemi vzkaz o tom, co se ve skutečnosti děje. Portmannová je nakonec jedinou členkou posádky \"Kassandry\", která se vrací k Zemi. Veze sebou důkaz o tom, že zpráva, kterou lidem poslala je pravdivá.\n\n\n"}
{"id": "567724", "url": "https://cs.wikipedia.org/wiki?curid=567724", "title": "Josef Starck", "text": "Josef Starck\n\nJUDr. Josef Starck (17. října 1835 Břasy - 21. února 1914 Plzeň) byl plzeňský právník, poslanec Sněmu království Českého, předák německé menšiny v Plzni.\n\nJeho rodiči byli Josef Starck a Anna, roz. Liewaldová, jeho ženou byla Josefine Anna, roz. Pankrazová, s níž měl dva syny Josefa a Antona. Jejich sídlem byl jednoposchoďový zámeček s balkónem, který nechal vystavět na místě bývalé tvrze v obci Lštění v Blížejově (něm. \"Elschtin\"). V obci Tři Sekery byl spolumajitelem továrny na dřevěné perly a na výrobu barevných kostek pro děti. Pohřben je na ústředním hřbitově v Plzni.\n\n"}
{"id": "567727", "url": "https://cs.wikipedia.org/wiki?curid=567727", "title": "Seznam mistrů Evropy v orientačním běhu – sprint", "text": "Seznam mistrů Evropy v orientačním běhu – sprint\n\nSeznam mistrů Evropy v orientačním běhu ve sprintu. Tento individuální závod se běhá na Mistrovství Evropy od roku 2000.\n\n\n"}
{"id": "567731", "url": "https://cs.wikipedia.org/wiki?curid=567731", "title": "Alfons VII. Kastilský", "text": "Alfons VII. Kastilský\n\nAlfons VII. Kastilský, zvaný Císař (španělsky \"Alfonso VII el Emperador\"; 1. března 1105, Caldas de Reyes – 21. srpna 1157, Santa Elena) byl králem Leónu a Kastílie a hrabětem barcelonským. Syn královny Urracy Kastilské a hraběte Raimonda Burgundského. Byl prvním králem leonským z burgundské dynastie. Po smrti svého otce roku 1108 zdědil titul krále Galicie (jako Alfons IV.)\n\nAlfonsova přezdívka koření v titulu, který si sám udělil: Galicie, León a Kastilie se totiž sjednotily pod jednou korunou (tzv. Leonské impérium) a tak mohl obnovit starou imperiální myšlenku Alfonse III. a Alfonse VI. a vyhlásit svůj nárok na univerzální vládu nad křesťanskými státy poloostrova. 26. května 1135 korunován jako \"Imperator totius Hispaniae\" („Císař vší Hispánie“) v leónské katedrále, a mezi jinými obdržel i titul hrabě barcelonský po svém švagrovi Ramónu Berenguerovi. Sjednocení celého poloostrova pod svou vládou se mu ale nepodařilo dosáhnout, naopak, během jeho vlády vznikl další nezávislý stát: Portugalsko (1139/1143).\n"}
{"id": "567735", "url": "https://cs.wikipedia.org/wiki?curid=567735", "title": "Seznam hřbitovů v Paříži", "text": "Seznam hřbitovů v Paříži\n\nSeznam pařížských hřbitovů zahrnuje všechny hřbitovy na území města Paříže (\"intra muros\") a rovněž všechny hřbitovy, které jsou ve správě města, ale leží za hranicemi Paříže (\"extra muros\") na území sousedních měst. 14 hřbitovů leží \"intra muros\" a 6 \"extra muros\".\n\nPařížské hřbitovy \"extra muros\" jsou spravované městem Paříží, i když leží na území jiných obcí.\n\nV Paříži se vedle klasických hřbitovů nacházejí i další nekropole:\n\nRovněž v jednotlivých pařížských kostelech je uloženo mnoho osob. Také Pasteurův ústav má kryptu, kde je pohřben jeho zakladatel Louis Pasteur a v Sorboně je kaple s hrobem kardinála Richelieu.\n\n\n"}
{"id": "567737", "url": "https://cs.wikipedia.org/wiki?curid=567737", "title": "Showtime", "text": "Showtime\n\nShowtime je značka placených televizních stanic, kterou využívá mnoho stanic po celém světě. Tato značka se ale především vztahuje na skupinu televizních kanálů v USA. K lednu 2009 mělo Showtime předplaceno 16,5 milionů diváků.\n\nShowtime provozuje v USA 8 kanálů a službu video on demand (Showtime On Demand).\n\n\n\n\n\n\n\n"}
{"id": "567751", "url": "https://cs.wikipedia.org/wiki?curid=567751", "title": "Přírodní krajina", "text": "Přírodní krajina\n\nPřírodní krajina je původní krajina, v odlehlých a nepřístupných oblastech, které se vyvíjí bez zásahu člověka. Na jejím vzniku se podílí přírodní krajinotvorné procesy bez lidského vlivu. Vzhled přírodních krajin je výsledkem působení vnitřních a vnějších přírodních činitelů. Dnes se přírodní krajiny vyskytují jen v omezené míře v obtížně přístupných oblastech, v pouštích a bažinatých územích. Představují je také zbytky dosud málo dotčených deštných pralesů. V Česku je za takovou krajinu možné považovat část vrcholových partií Šumavy.\n\nProtikladem přírodní krajiny je člověkem výrazně pozměněná kulturní krajina.\n"}
{"id": "567752", "url": "https://cs.wikipedia.org/wiki?curid=567752", "title": "Termochemická rovnice", "text": "Termochemická rovnice\n\nTermochemická rovnice je typ chemických rovnic, ve kterých je uvedeno uvolněné či spotřebované reakční teplo v průběhu celé rovnice a skupenství všech reagujících látek – pevné (s), kapalné (l) a plynné (g). Speciální zkratkou je \"aq\" označující vodný roztok látky.\n\nPříklady zápisu:\n\n"}
{"id": "567759", "url": "https://cs.wikipedia.org/wiki?curid=567759", "title": "Černá stráň (Hrubý Jeseník)", "text": "Černá stráň (Hrubý Jeseník)\n\nČerná stráň je rozlehlá, špatně přístupná kupa s četnými rulovými a svorovými skálami a skalními sruby. Nejznámější je Kazatelna na jihovýchodním svahu, složená ze staurolitického svoru, se skalním tunelem. Rozléhá v Keprnické hornatině mezi Kouty nad Desnou a Brannou v okrese Šumperk. Nevede zde žádné turistické značení, pouze cykloturistická cesta ve spodních partiích spojující Kouty a Přemyslovské sedlo.\n\nNa svazích Černé stráně se nachází zbytky tří lesních železničních sítí o rozchodu 700mm sloužících pro svážení káceného a polomového dřeva.\nŽeleznice Františkov – Josefová s odbočkou na Černou stráň byla budována kolem roku 1895 na jihozápadním svahu Černé stráně a v údolí potoku Hučava, provoz ukončen roku 1935. Rok po říjnové vichřici 1897 jsou budovány další dvě sítě. Přemyslov – Černá stráň na jižním svahu a Kouty nad Desnou – Černá stráň na severu a východě. Úzkokolejky byli po roce 1945 rozprodány nebo sešrotovány.\n\n17. října 1944 se na jižním úbočí Černé stráně zřítilo maďarské transportní letadlo Junkers JU 52/3mg8e. Letoun letěl z Maďarska na východní frontu ke Krakovu a oklikou přes střední Moravu se vyhýbalo Slovensku, kde tehdy zuřilo Slovenské národní povstání. Pro špatné počasí let probíhal v přízemní výšce. V prostoru Olomouce se letoun dostal do palby pěchotních zařízení, přičemž pilot Z. Oszlányi zahynul. Radistovi G. Inezovi se podařilo nouzově přistát na Černé stráni, ale utrpěl vážná zranění. Palubní technik Tóth svým zraněním podlehl.\n\nHavárii na místě připomínají vedle pomníčku také zbytky spečeného železa a plechu. Jeden úlomek je zabodnutý do kmene stromu.\n\nNecelé 2 km severně od vrcholu se nachází výstupek, spojující Černou stráň s Šeráckou hornatinou. Jde o vedlejší vrchol, pojmenovaný autory projektu Tisícovky Čech, Moravy a Slezska jako Černá stráň – S vrchol (1048 m, souřadnice ).\n\n"}
{"id": "567766", "url": "https://cs.wikipedia.org/wiki?curid=567766", "title": "Vokálová harmonie", "text": "Vokálová harmonie\n\nVokálová harmonie neboli samohlásková harmonie nebo harmonie samohlásek je typ dálkové asimilace samohlásek, kdy se vokály afixu přizpůsobují vokálům kořene slova.\n\nVyskytuje se v mnoha uralských jazycích, téměř ve všech altajských jazycích, dále pak v korejštině, tibetštině, valencijštině, andaluské španělštině a mnoha dalších. Čeština vokálovou harmonii odstraňuje, např. \"Josefu Novákovi\" místo \"Josefovi Novákovi\".\n\nKromě vokálové harmonie existují i další druhy harmonií, které místo samohlásek obsahují například souhlásky (souhlásková harmonie), v ojedinělých případech také tóny nebo kombinaci samohlásek i souhlásek (tzv. \"postvelární harmonie\").\n\nAsimilace v rámci vokálové harmonie probíhá vždy podle jednoho či více distinktivních rysů určujících fonologické opozice. Podle toho tedy lze rozeznávat například vokálovou harmonii palatální (patrovou; afixální vokál se spodobňuje s vokálem kmenovým dle místa jeho vzniku na patře: stane se samohláskou předopatrovou/přední, nebo zadopatrovou/zadní), labiální (retnou; afixální vokál se spodobňuje s vokálem kmenovým dle pozice rtů: stane se samohláskou zaokrouhlenou, resp. nezaokrouhlenou) apod.\n\nVe finštině existují tři skupiny samohlásek: přední (\"ä\", \"ö\", \"y\"), neutrální přední (\"i\", \"e\") a zadní (\"a\", \"o\", \"u\"). Kombinace předních samohlásek se zadními není možná, kombinace neutrálních s předními nebo neutrálních se zadními možná je. Ve finštině se tedy sufixy, obsahující jiné než neutrální samohlásky, musí vyskytovat ve dvojí podobě, tzv. s předními a zadními samohláskami. Příkladem může být koncovka inessivu \"-ssa/-ssä\". První tvar obsahuje zadní samohlásku \"a\", bude se tedy připojovat ke slovům s kořenem obsahujícím zadní samohlásky, naopak druhý tvar obsahuje přední samohlásku \"ä\", a tak se bude připojovat ke kořenům obsahujících přední samohlásky. Pokud kořen obsahuje pouze neutrální přední samohlásky, bude se k němu připojovat sufix s předními samohláskami.\n\nU složenin si oba kořeny ponechávají své původní samohlásky. Vokály v sufixu se mění podle kořene slova, ke kterému se sufix připojuje.\n\nPříklady:\n\nVotština má jakožto baltofinský jazyk podobný systém vokálové harmonie jako finština. Samohlásky jsou rozděleny na přední (\"ä\", \"ö\", \"ü\", \"e\") a zadní (\"a\", \"o\", \"u\", \"õ\"), přičemž pouze \"i\" je neutrální. Platí, že zadní a přední samohlásky se nesmí vyskytovat v jednom slově, zatímco neutrální \"i\" se může objevit ve slovech s předními i zadními samohláskami. Tohoto pravidla se využívá například při ohýbání slov, kdy se ke kmeni slova připojují různé sufixy. Většina těchto sufixů má své varianty v předních i zadních samohláskách a ke kmeni se připojuje pouze ta varianta, která obsahuje stejné samohlásky jako dané slovo. Pokud je slovo složené z několika jiných slov, řídí se vokálová harmonie podle posledního připojeného slova.\n\nPříklad: (ke slovu se připojuje koncovka partitivu \"-a/-ä\")\n\nNa rozdíl od finštiny má však votština mnoho výjimek. Vokálová harmonie se nevztahuje na přípony komitativu (-ka), terminativu (-ssa), genitivu množného čísla (-je, -ďďe), rozkazovacího způsobu (-ko, -go, -kod, -god) a jiné sufixy (např. -kaz, -kkõin, -too, -ttoma, -lain, -nikka, -o, -ko, -likko, -ikko, -zikko). Kromě odvozených sufixů, finských a ižorských přejatých slov se totiž \"ö\" vyskytuje pouze v počátečních slabikách, a tudíž mají tyto sufixy své varianty jen v zadních samohláskách. Vokálová harmonie se neobjevuje rovněž u většiny zvukomalebných slov a slov přejatých. V původně votských slovech se vyskytují jen dvě výjimky, a to slova \"kase\" („tento“) a \"kane\" („tito“), protože se jedná o zkrácené složeniny.\n\nMaďarština má systém vokalické harmonie založený ve dvou distinktivních rysech - palatalitě (zadopatrové -a je v opozici k předopatrovému -e: ház-ban '\"dům+v\", v domě' vs pénz-ben '\"peníze+v\", v penězích', resp. zadopatrové -u a -o stojí v opozici k předopatrovým -ü a -ö) a labialitě (retné -ö: kő-höz '\"kámen+k\", ke kameni' stojí v opozici k illabiálnímu -e: pénz-hez '\"peníze+k\" k penězům'), přičemž se oba rysy, palatalita i labialita, kombinují.\n\nV jakutštině jsou samohlásky a dvojhlásky rozděleny do čtyř skupin, ve slovech mohou vyskytnout pouze samohlásky a dvojhlásky z dané skupiny. Výjimkou je samohláska \"а\", která se může vyskytovat po \"у\" a \"уо\", a samohláska \"э\", která se může vyskytovat po \"ү\" a \"үө\".\n\nV kazaštině existují dvě skupiny samohlásek a dvojhlásek, tvrdé (а, о, ұ, ы) a měkké (ә, ө, ү, і, е, и, э). Samohláska у nepatří ani do jedné skupiny. Ve slovech se mohou objevit samohlásky pouze z jedné skupiny a samohláska у. Po tvrdých souhláskách se neobjevují měkké samohlásky, po měkkých souhláskách se neobjevují tvrdé samohlásky.\n\nV turečtině existují dvě pravidla pro vokálovou harmonii, hlavní a vedlejší:\n\n\n"}
{"id": "567772", "url": "https://cs.wikipedia.org/wiki?curid=567772", "title": "Buvol pralesní", "text": "Buvol pralesní\n\nBuvol pralesní (\"Syncerus caffer nanus\") je africký tur. Je nejmenším poddruhem buvola afrického. Jeho přirozeným domovem jsou africké rovníkové pralesy, kde se živí zejména travami. Jeho hlavním přirozeným nepřítelem je levhart skvrnitý.\n"}
{"id": "567773", "url": "https://cs.wikipedia.org/wiki?curid=567773", "title": "Bahla", "text": "Bahla\n\nBahla (: \"\") je město a také vilájet (provincie) v ománském regionu ad-Dáchílija. Město Bahla je jedním z nejstarších měst v zemi. Archeologové pracující na zdejších vykopávkách v al-Ghubrahu a Bísiji objevili nálezy datované do třetího tisíciletí před naším letopočtem.\n\nVilájet Bahla se nachází přibližně 200 kilometrů od guvernorátu Maskat. Při sčítání lidu v roce 2003 měla Bahla 51 239 obyvatel. Ke zdejším vesnicím či obcím patří ku příkladu al-Ghafat, al-Habí, al-Mámur, Bilád Sajt, Bísija a Séfam.\n\nVe vilájetu se nachází památka UNESCO – pevnost Bahla.\n\nMístní hora Džabal al-Kaur, ležící na hranici mezi regiony Dáchílija a Zahíra, je pokryta keři a ovocnými stromy a na jejích svazích lze nalézt jeskyně a vesnice al-Rahbá, Mával, Sant a Sint.\n\nBahla je atraktivním místem pro turisty, jelikož zde panuje mírné klima a vane svěží vítr. Návštěvníci mají možnost pozorovat rozličné skalní útvary, které obklopují zejména tok Vádí al-Naht.\n\nProstředí Bahly je různorodé a nachází se tu mnoho hor, zřídel, vádí a zavlažovacích systémů (takzvané faladže). K nejznámějším vádí se řadí Vádí al-Ála, Vádí al-Nachr, Vádí al-Šár, Vádí Bahla a Vádí Kurijat a k nejznámějším faladžům Méfa, al-Mahdaf, al-Basíjani, al-Ghuajf, al-Ajrad, al-Tufajl a al-Madra.\n\nNejstarší mešitou je mešita Kabír.\n"}
{"id": "567774", "url": "https://cs.wikipedia.org/wiki?curid=567774", "title": "Klášter Freising", "text": "Klášter Freising\n\nFrantiškánský klášter Freising je někdejší klášter františkánských reformátorů ve Freisingu v Bavorsku v arcibiskupství mnichovském, diecéze Freising. \n\nKlášter svatého Františka z Assisi vysvětil v roce 1610 Arnošt z Bavor, biskup z Freisingu a kolínský arcibiskup. Před klášterem byl nejdříve hospic, od 1621 konvent. V roce 1803 v průběhu zesvětštění byl klášterní konvent rozpuštěn. Kostel byl přestavěn a zmenšen. Přízemí kláštera sloužilo jako hasičská vozovna, první poschodí bylo chudými školními sestrami zařízeno jako domácí kaple. V roce 1842 byl klášter přestavěn na dívčí školu. \n\n"}
{"id": "567777", "url": "https://cs.wikipedia.org/wiki?curid=567777", "title": "Vůdcovství", "text": "Vůdcovství\n\nVůdcovství neboli vedení lidí (je používáno i anglické ) je proces, při kterém jednotlivec určuje směr, kterým by se měla skupina lidí vydat, metodami, kterými toho docílí. V rámci managementu se často uvádějí rozdíly mezi manažerem a lídrem. Leadership pak představuje vedení lidí, při kterém lidé za lídrem přirozeně jdou proto, že je nadchnul pro společnou vizi a jde jim sám příkladem. Zároveň lídrovi pod rukama rostou jeho nástupci, protože lidem nebrání v rozletu, ale naopak je rozvíjí a podporuje.\n\nCharakteristické vlastnosti vůdcovství sahají až k počátkům civilizace. Významné historické záznamy o vedení lidí máme od filosofa Platóna, který zkoumal otázku toho, co odlišuje vůdce od ostatních lidí.\n\nVýznamná byla díla Thomase Carlylea a Francise Galtona, kteří se tématu vedení lidí věnovali mnoho let. Ve své práci \"Hrdinové a uctívání hrdinů\" (1841) Carlyle identifikoval dovednosti a charakteristiky člověka, který se stal vůdcem. Galtonova práce \"Zděděná genialita\" (1869) zkoumala vůdcovství v rodinách mocných mužů.\n\nNejznámějším nositelem titulu Vůdce (Führer) byl Adolf Hitler, obdobný titul (duce) měl i Benito Mussolini, a jako strany vůdcovského typu byly charakterizovány též například politické strany založené Vítem Bártou, Tomiem Okamurou či Andrejem Babišem. Kvůli zachování jedinečnosti Vůdce byl údajně tradiční železniční termín strojvůdce nahrazen novým slovem strojvedoucí.\n\nTato terminologie pevně zakotvila i v některých dalších oborech, označen tak tedy bývá nejen skautský vůdce či horský vůdce, ale i například vůdce malého plavidla.\n\n\n\n"}
{"id": "567780", "url": "https://cs.wikipedia.org/wiki?curid=567780", "title": "Květen 2010", "text": "Květen 2010\n\n"}
{"id": "567794", "url": "https://cs.wikipedia.org/wiki?curid=567794", "title": "Polská krev", "text": "Polská krev\n\nPolská krev (v německém originále ) je opereta ve třech obrazech (dějstvích) českého skladatele Oskara Nedbala z let 1910–1912, jejíž libreto napsal vídeňský libretista Leo Stein (vl. jm. Leo Rosenstein) na námět povídky \"Slečna selka\" A. S. Puškina. Premiéru měla 25. října 1913 ve vídeňském divadle Carltheater, v českých zemích byla poprvé uvedena 26. prosince téhož roku v plzeňském Městském divadle. Je považována za nejpopulárnější a nejhranější českou operetu.\n\nPremiéru měla po odkladech kvůli zhoršujícím se vztahům mezi Rakouskem a Ruskem ve Vídni 25. října 1913, kdy ji dirigoval sám Nedbal.\n\nV Čechách byla Polská krev poprvé nastudována v Plzni, a to v rekordním čase: premiéru měla již dva měsíce po vídeňské premiéře 26. prosince 1913. Opereta se stala velice oblíbenou a byla mnohokrát nastudována především v Praze, např. v Městském divadle na Královských Vinohradech, Hudebním divadle Karlín nebo Vinohradském divadle. Jedním z posledních nastudování operety je představení z roku 2009 opět v Hudebním divadle Karlín.\n\nPodle statistiky Divadelního ústavu je \"Polská krev\" v poválečné době nejhranější operetou na českých profesionálních scénách (59 inscenací) před Straussovým \"Netopýrem\" (55 inscenací). Zejména po roce 1989 však je operetní repertoár na ústupu, přičemž \"Netopýr\" je na rozdíl od \"Polské krve\" uváděn i operními soubory, proto se v této době poměr převrátil (17:25). Až s odstupem následují další významné operety světového repertoáru (Lehár: \"Veselá vdova\" 36 inscenací, Offenbach: \"Orfeus v podsvětí\" 35, Strauss: \"Cikánský baron\" 32, Lehár: \"Země úsměvů\" 31, Kálmán: \"Čardášová princezna\" 30…) i domácí produkce (Piskáček: \"Perly panny Serafínky\" 32, Friml: \"Rose Marie\" 22, Beneš: \"Na tý louce zelený\" 18 – k těmto je však nutno přidat četná amatérská nastudování).\n\nStejný námět jako \"Polská krev\" využili již roku 1878 chorvatský skladatel Ivan Zajc a libretista Josip Eugen Tomić ve své komické opeře \"Lízinka\".\n\nDvě flétny, dva hoboje, dva klarinety, dva fagoty, čtyři lesní rohy, dvě trubky, dva pozouny, harfa, bicí souprava a smyčce.\n\nNa námět přišla Nedbalova žena Marie během jejich společné cesty do Ruska, kdy si četla německý překlad Puškinových povídek a objevila v něm \"Slečnu selku\".\n\nNa polském plese ve Varšavě proudí zábava a účastní se jí i hrabě Bolo Baranski, známý kavalír a bonviván. Jen jeho přítel Bronio Popiel netančí, neboť je – jako obvykle – šíleně zamilován (předehra a č. 1: Introdukce – mazur C dur, duet Bola a Popiela \"Na, Freundchen, du tanzt nicht!... Ein goldiges Mädel\" / \"Proč tančit dnes nejdeš?... Je líbezná, vznešená\") Náladu mu na chvíli zvedne až příchod jeho idolu, primabaleríny varšavské opery Wandy Kwasinské, kterou však k Popielově malé radosti všude doprovází matka Jadwiga (č. 2: Tercet E dur Wandy, Jadwigy a Popiela \"Wie schön Sie heute wieder sind… Sie und ich! – Ich und er! – Wir beide!\" / \"Jste dneska zase krásná tak… Vy a já! – On a já! – Toť krása\").\n\nPopiel obě ženy seznamuje s Bolem. Tomu se Wanda zalíbí a i on v ní vzbudí zájem. Dopis od správce jeho haličského statku lehkomyslného a rozhazovačného Bola zpravuje, že jeho hospodářství stojí před bankrotem. Přítel Mirski Bolovi radí, aby za účelem zapravení dluhů přistoupil na nabídku svého kmotra, statkáře Zaremby, a oženil se s jeho dcerou Helenou. Bolo však odmítá a Popiel mu nabízí alternativní řešení: zapůjčí mu svou neocenitelnou hospodyni Marynu, aby Bolův statek uvedla do pořádku. To Bolo se smíchem přijímá. Wandě se podaří zbavit se jak matky, tak Popiela, a využít příležitosti k tanci a důvěrnému rozhovoru s Bolem (č. 3: Hudební duet-scéna, valčík D dur Bola a Wandy \"Hören Sie, wie es singt und klingt\" / \"Slyšte jen, jak to krásně zní\").\n\nNa ples dorazil i Zaremba s dcerou. Heleně se ale na plese nelíbí a především nestojí o floutka Bola, protože by si přála za manžela opravdového muže (č. 4: Duet D dur Heleny a Zaremby \"Nein, daß ich hierher jetzt kommen soll… Halka will einen Mann\" / \"Proč sama na bál dnes jíti mám… Halka chce muže mít\" a č. 4a: valčík). Zaremba jde přece jen pohovořit s vyhlédnutým zetěm, ale ten se odmítne s Helenou byť jen seznámit: než s ní, to se raději ožení s kteroukoli jinou, například se svou hospodyní. Temperamentní Helena se rozhodne pomstít se za toto pokoření a požádá Popiela (jehož se jí podařilo bez námahy okouzlit), aby ji představil Bolovi jako slíbenou hospodyni. Zamýšlí Bolovi ukázat své přednosti a pak s hrdostí odejít. Do sálu se vrací tanec v podobě krakowiaku v podání členů varšavské opery (č. 5: Finaletto – krakowiak B dur se sborem \"Hej hej hej, hej zgóry\" / \"Hoj hoj hoj, hoj hoj hoj, zní to v tanci smělém… Krakovjak silný všem do skoku velí\").\n\nNa Bolově statku je ihned vidět hlavní příčinu jeho finančních potíží. Majitel s houfem svých přátel tráví veškerý čas popíjením a hrou v karty. Nepřeruší je ani exekuční komise doprovázená hlavním věřitelem Zarembou, a to ani tehdy, když zabaví veškerý nábytek včetně stolů a židlí: šlechtici furiantsky pokračují ve hře na zemi (č. 6: karetní scéna – ansámbl F dur, Bolo, Gorski, Wolenski, Mirski, Zaremba, Wlastek a sbor šlechticů \"Ich kaufe! – Ich laufe!... Einundzwanzuig, einundzwanzig… Glück im Spiel, Glück in der Liebe\" / \"Já koupím! – Já vstoupím!... Jednadvacet, jednadvacet… Štěstí v hrách i v milování\"). Bolo jim přitom vypráví o svém posledním objevu – Wandě – do kterého je k zbláznění zamilován (č. 7: Pochod C dur / F dur, Bolo, Gorski, Wolenski, Mirski a sbor šlechticů \"Ich kenn' ein süßes Frauchen… Brüder, ich bin verliebt, ich bin verliebt\" / \"Já vím o krásné dívce… Bratři, jsem zamilován k zbláznění\").\n\nV doprovodu otce a Popiela přichází na statek Helena. Statkář se vychloubá svými diplomatickými schopnostmi (č. 8: Buffo tercet d moll / D dur, Helena, Zaremba a Popiel \"Ich bin ein Diplomate\" / \"Jsem jeden z diplomatů\"). Poněkud nervózní Popiel se chystá představit Helenu Bolovi, nejprve ji však varuje před jeho svůdnickými taktikami. Helena je však přesvědčena, že jim nejen odolá, ale i naučí svého zaměstnavatele jiným manýrům (č. 9: Duet a sousedská A dur, Popiel a Helena \"Verzeihen Sie, ich lüge nie… Zunächst wirkt er mit Blicken… Immer nur ländlich und sittlich\" / \"Vždyť já ho znám a pravdu mám… Vám lásku vyzná asi… Takhle to děláme stále\").\n\nBolo se cítí krásou a osobností nové hospodyně ihned přitahován a dvoří se jí, ale ta jej se zdvořilou ironií odkazuje do patřičných mezí (č. 10: Melodram a duettino – valčík B dur, Bolo a Helena \"Nur Geduld, 's kommt der Mann… Ihr seid ein Kavalier\" / \"Jednou muž přijde snad… Jste kavalír, to znám\"). Zato se energicky ujímá správy statku. Začíná tím, že vyžene všechny jeho kumpány a hospodáře posílá brzy spát, aby mohl časně ráno vyrazit na pole. Bola její jednání nejprve rozzlobí, pak se mu ale její sebevědomí i nová perspektiva činorodého života zalíbí; možná mu „Marynu“ seslalo samo nebe. Náhlý příjezd Wandy jej uvede do rozpaků, ale ve váhání mezi oběma ženami se začíná přiklánět na stranu své hospodyně (č. 11: Finále II, v něm valčík D dur, Bolo, Helena, Wanda, Gorski, Mirski, Wolenski a sbor šlechticů \"Glück im Spiel, Glück in der Liebe… Mädel, dich hat mir die Glücksfee gebracht\" / \"Štěstí v hrách i v milování… Dobrá že víla tě posílá k nám\").\n\nDíky „Marynině“ péči Bolův statek opět prosperuje. Dnes se slaví dožínky; podle tradice předává hospodyně jménem všech lidí na statku pánovi dožínkový věnec z obilných klasů. Bolo však tuto poctu odmítá, věnec patří tomu, kdo se o bohatou úrodu nejvíce zasloužil, totiž „Maryně“. Obřad končí děkovnou modlitbou (č. 12: Ansámbl s modlitbou – krakowiak G dur, andante con moto ¾ A dur a andante 2/4 e moll, Bolo, Helena, sbor sedláků a dětský sbor \"Freut euch, Bursche, freut euch, Mädel… Hier Gebieter, nimm die Ährenkrone… Herr, der da ober thronst\" / \"Radujme se, veselme se… Přijmi, pane, korunu tu prostou… Bože ty v nebesích\").\n\nNa dožínky dorazila řada hostů. Mezi nimi je Popiel, který Heleně opět (bezvýsledně) padá k nohám, protože – jak vysvětluje – u žádné plavovlásky si nemůže pomoci (č. 13: Duet Helena a Popiel – pochod D dur \"Helena, Helena, mir wird, ach, so schwül… Die süßen Blonden sind just mein Schwarm\" / \"Heleno, Heleno, já hořím hned… Blondýnky sladké\"). Více starostí však způsobí další hosté, totiž Wanda se svou matkou. Při tanci se tak Bolo ocitá mezi dvěma ženami, které si na něj obě činí nárok (č. 14: Taneční scéna – Helena, Bolo a Wanda \"Spielt auf, ihr Musikanten, zu lebensfrohem Tanz… Du bist ein Kavalier… Eine Frau kann man ertragen, aber zwei!\" / \"Teď hrajte, hoši, hrajte, ať hudba vůkol zní!… Jste kavalír, to znám… S jednou ženou rady vím si, ale dvě!\").\n\nWanda tuší Bolovy city k „Maryně“, ale když vyslechne rozhovor Popiela s Helenou a dozví se pravou totožnost Bolovy hospodyně, vidí v tom svou šanci. Nadchází okamžik, kdy Bolo představuje všem šokovaným hostům svou hospodyni jako svou budoucí manželku. Není sice z urozeného rodu, ale ne původ, ale práce šlechtí. V tom okamžiku mu Wanda odhalí, že jeho vyvolená je Zarembovou dcerou, a nařkne ji z vdavekchtivé intriky. Helena je donucena na veřejnosti ospravedlnit svou lest touhou po pomstě, přestože ji tato touha ve skutečnosti již dávno opustila. Chvíli hrozí nenapravitelná roztržka, ale Zaremba pomocí svého diplomatického umu situaci přece jen urovná, Helena se dostane Bolovi a Wanda se spokojí s Popielem (č. 15: Finále III, Bolo, Helena, Wanda, Popiel, Zaremba a sbor \"Freut euch, Bursche, freut euch, Mädel\" / \"Radujme se, veselme se\").\nNejznámější písně této operety jako \"Jste kavalír, to vím\", \"Diplomat\" či \"Blondýnky něžné\" jsou známy nejen milovníkům operety, ale i široké veřejnosti.\n\nPrvní relativně kompletní nahrávka Polské krve (CD Cantus Classics, CACD 5.01702 F) byla vydána roku 2013. Jedná se o rozhlasovou nahrávku z roku 1952 v německém originále se zkrácenými dialogy. Zpívají (Helena) Rosl Seegers, (Zaremba) Fritz Hoppe, (Bolo) Herbert Ernst Groh, (Popiel) Carlheinz Carell, (Wanda) Ilse Metzel. Sbor a orchestr Berlínského rozhlasu (Berliner Rundfunk) řídí Otto Dobrindt.\n\nTéhož roku byla na CD vydána i kompletní česká verze operety v režii Přemysla Pražského (Radioservis, CR0668-2). Jedná se o nahrávku Československého rozhlasu v Praze z roku 1947, rekonstruovanou roku 2009. Hrají a zpívají: (Zaremba) Hanuš Thein (zpěv) / František Kreuzmann starší (mluvené slovo); (Helena) Maria Tauberová (zpěv) / Jaroslava Adamová (mluvené slovo); (Bolo) Jaroslav Gleich (zpěv) / Karel Höger (mluvené slovo); (Popiel) Oldřich Dědek (zpěv) / František Filipovský (mluvené slovo); (Wanda) Jarmila Pechová (zpěv) / Dana Medřická (mluvené slovo); (Jadwiga) Nelly Gaierová; (von Mirski) Bořek Rujan (zpěv) / Richard Záhorský (mluvené slovo); (von Górski) Boža Vronský; (von Welénski) Jan Soumar; (von Senówicz) Drago Čáslavský; (komtesa Napolska) Lída Slaná; (Wlastek) Jaroslav Tomek; (baronka Drygulska) Drahomíra Hůrková; (vypravěč) Josef Červinka. Dětský pěvecký sbor a pěvecký sbor Československého rozhlasu v Praze a Pražský rozhlasový orchestr řídí Vlastislav Antonín Viplar.\nNahrávku pouze zpěvních čísel operety v českém překladu pořídil Československý rozhlas v Praze v roce 1973 a vydal Supraphon na LP roku 1976 (1 12 2039 G) a znovu na CD roku 1995 (SU 3025-2 611). Zpívají: (Zaremba) Jindřich Janda, (Helena) Pavla Břínková, (Bolo) Zdeněk Matouš, (Popiel) Vratislav Kadlec, (Wanda) Věra Macků, (Jadwiga) Jožka Waltrová, (Mirski) František Voborský, (Gorski) Milota Holcman, (Wolenski) Jan Sedliský, (Senowicz) Josef Janoušek, (baronka Drygulska) Jiřina Steimarová, (komtesa Napolska) Gabriela Třešňáková, (Wlastek) Karel Guld. Pražský dětský sbor, Pěvecký sbor Československého rozhlasu a Operetní studiový orchestr řídí Miroslav Homolka.\n\nŘada písní z \"Polské krve\" byla rovněž nahrána v roce 1954 a vydána na gramodeskách v letech 1955 a 1957. Zpívají Oldřich Kovář, Ivo Žídek, Milada Šubrtová, Hanuš Thein, Jarmila Pechová, Marie Veselá, Karla Velgová, sbor a orchestr Smetanova divadla v Praze řídí synovec Oskara Nedbala Karel Nedbal.\n\nPodle operety byla režisérem Karlem Lamačem v roce 1934 vytvořena hudební komedie a v roce 1978 bylo natočeno televizní zpracování Františkem Filipem.\n"}
{"id": "567799", "url": "https://cs.wikipedia.org/wiki?curid=567799", "title": "Mnohonožka lesní", "text": "Mnohonožka lesní\n\nMnohonožka lesní (\"Julus scandinavius\") je mnohonožka patřící do čeledě mnohonožkovitých. Její tělo je stejně jako u dalších mnohonožek na průřezu kruhovité a lehce zploštělé z břišní strany, což jí umožňuje se stáčet do kuličky. Od podobných se tento tmavohnědě zbarvený druh liší černým pruhem táhnoucím se po hřbetu, nedospělí jedinci mívají zbarvení světle hnědé. Dospělé samičky mívají délku mezi 16 a 38 mm, samečci jsou o něco menší.\n\nŽije pod listím v písečných půdách zalesněných ploch, od nichž se odvozuje její druhové jméno. Často se vyskytuje na Britských ostrovech, žije v západní Evropě a objevena byla i v některých státech USA.\n\nŽiví se rozkládajícími se rostlinami, například dubovým a jasanovým listím.\n\nSamičky jsou schopné rozmnožování až téměř ve třech letech věku, vajíčka po spojení se samečkem kladou v dubnu a krátce nato umírají.\n\n\n"}
{"id": "567800", "url": "https://cs.wikipedia.org/wiki?curid=567800", "title": "Chasab", "text": "Chasab\n\nChasab (: ) je město v ománské exklávě Musandam. Je správním střediskem Musandamského guvernorátu. Od hlavního města Maskatu jej dělí 500 km, kvůli své poloze a vzdálenosti od zbytku Ománu je přezdíván \"Arabské Norsko\". Chasab byl vystavěn Portugalci na počátku 17. století, tedy v době vrcholu portugalské moci v této oblasti. Chasab je před povodněmi chráněn třemi velkými přehradami.\n\nPozemní přístup do Chasabu byl fakticky nemožný do doby vybudování moderní přímořské silnice, která umožňuje rychlý přístup do a ze Spojených arabských emirátů. Chasab se poté stal oblíbeným víkendovým místem pro občany SAE. Nová silnice rovněž zpřístupnila vesnici Tawi, kde mohou být spatřeny pravěké malby lodí, zvířat a bojovníků na stěnách v blízké hoře.\n\nChasab má dobrou pozici pro obchodování, díky blízkosti k Íránu. Íránci do Chasabského přístavu dováží ovce a kozy, odkud jsou tato zvířata v kamionech transportována do SAE a Saúdské Arábie.\n\n"}
{"id": "567801", "url": "https://cs.wikipedia.org/wiki?curid=567801", "title": "Lidice (loď)", "text": "Lidice (loď)\n\nLidice byla první obchodní loď, kterou československý stát koupil jako zcela novou ve finské loděnici Turku. Byla ovšem vyrobená pro Čínu (která nesměla řadu let námořní plavbu provozovat) a z jejich peněz. Plavila se pod československou vlajkou v letech 1954 až 1967. Posádku motorové lodi tvořilo 48 mužů.\n\nByla dlouhá 139,5 metru, hrubá prostornost 5 659 BRT, nosnost 8 500 DWT, ponor 9,5 metrů.. Byla poháněná jedním spalovacím motorem o výkonu 4 632 kW, díky němuž dokázala vyvinout cestovní rychlost 14,5 uzlu. Motor měl spotřebu 22 tun paliva denně.\nInteriér byl moderní, stěny byly obložené finskou břízou, na lodi byla finská sauna. Nástavba byla dvoudílná. V přední části byly kabiny důstojníků včetně kapitána a navigační můstek. V zadní části byla strojovna, kajuty námořníků, jídelna i kuchyně.\n\nLoď Lidice byla využívána na trase mezi přístavy na Baltském moři a Dálným východem (hlavně Čínou), dostala se i na Černé moře a absolvovala 10 plaveb na Kubu. Ve velení na lodi se střídali naši a sovětští kapitáni.\n\nLoď, pod velením kapitána Ladislava Makového, byla 7. dubna 1959 zadržena francouzskými válečnými plavidly ve Středozemním moři a eskortována do Oranu. Na palubě byl objeven náklad zbraní určených pro alžírské povstalce z FLN.\n\nByla vyřazena z evidence Československé námořní plavby v roce 1967. Loď spolu s několika dalšími převzala Čínská lidová republika v rámci vyrovnání jejích předchozích investic.\n\nV roce 1960 vydala Československá pošta poštovní známku (POFIS č. 1098) s vyobrazením lodě Lidice.\n\n\n"}
{"id": "567809", "url": "https://cs.wikipedia.org/wiki?curid=567809", "title": "Nordmarkit", "text": "Nordmarkit\n\nNordmarkit je plutonická hornina, která odpovídá alkalickoživcovému až alkalickému syenitu. Má středně až hrubozrnitou stavbu, je leukokrátní. Název je odvozen od místa nalezení – Nordmarka, severně od Osla.\n\nNordmarkit je šedobílý a narůžovělý. Má miarolitickou texturu a je středně až hrubě zrnitý. S rostoucím podílem křemene přechází do skupiny alkalickoživcových kvarcsyenitů až alkalickoživcových granitů.\n\nNordmarkit obsahuje draselné živce, mikroklin, křemen a nejvýše 10 procent biotitu, alkalické pyroxeny (egirín) a alkalické amfiboly jako riebeckit či arfvedsonit. Nordmarkit někdy obsahuje i krystaly titanitu.\n"}
{"id": "567815", "url": "https://cs.wikipedia.org/wiki?curid=567815", "title": "James Hepburn", "text": "James Hepburn\n\nJames Hepburn, 4. hrabě z Bothwellu (anglicky fourth earl of Bothwell, (cca 1534 – 14. duben 1578, Hørve, Sjælland, Dánsko) ) byl skotský protestantský šlechtic, syn Patrica Hepburna a Agnes Sinclayrové, který je znám především díky tomu, že byl třetím manželem Marie Stuartovny, královny skotské. Za svého života zastával posty šerifa v hrabstvích Berwickshire, Haddingtonshire a v Edinburghu, dohlížel také na hrady Crichton a Hailes. Po smrti svého otce zdědil funkci admirála a právě titul earla z Bothwellu. Ve Skotsku nebyl moc oblíben, protože měl velice špatnou až zlou povahu. Anglický diplomat Nicholas Throckmorton se o něm vyjádřil, že je „\"nadutý, ukvapený a nebezpečný mladý muž\"“.\n\nPřestože Bothwell byl protestant, podporoval katoličku vévodkyni Marii de Guise, matku Marie Stuartovny a manželku krále Jakuba V., a pomáhal jí chránit královský majetek proti ostatním protestantským skotským lordům. Po její smrti roku 1560 pro něj nezbylo u dvora významnější místo a tak v dalších událostech sehrál pouze malou roli. Několikrát se však v tomto období setkal s Marií Stuartovnou. Poprvé se tak stalo na podzim roku 1560, když byl ve Francii, půl roku nato znovu a také v červenci 1561, pokaždé proto, aby si od ní půjčil peníze. Až v roce 1565 byl královnou povolán, aby jí pomohl s potlačením rebelů ve Skotsku v srpnu až září (toto povstání je známé jako „Chaseabout Raid“). Po úspěšné likvidaci povstalců se dostal k možnosti ovlivňovat státní záležitosti společně se šlechtici Huntlym, Argyllem a Maitlandem, čehož pochopitelně začal využívat ve svůj prospěch. Postupem času získával stále větší moc a těšil se královnině přízni.\n\nDesátého února 1567 došlo k vraždě druhého manžela Marie Stuartovny, jejího bratrance Jindřicha Stuarta, lorda Darnleye. Darnley pobýval v Edinburgu v domě zvaném \"Kirk ´o Field\" (tzn. Kostel v polích) od prvního února a léčil se ze své nemoci. Královna odjela na slavnost a nechala nemocného Darnleye se služebnictvem v domě. V noci se od Kirk o´ Field ozvala exploze, ráno bylo v zahradě u domu objeveno uškrcené tělo Darnleye a jeho sluhy. Je velice pravděpodobné, že ten, kdo naplánoval Darnleyovu smrt, byl James Hepburn. Otázkou zůstává, zda se souhlasem nebo nesouhlasem královny. Po atentátu byl zatčen a souzen, ovšem byl zanedlouho propuštěn.\n\nPo soudním procesu odvezl (některé zdroje udávají, že jí unesl) královnu Marii do Dunbaru. 15. května 1567 se s ní oženil (nebyla to však jeho první svatba, už byl jednou ženatý s Jane Gordonovou, kterou si vzal 24. února 1566, ale vydrželi spolu pouhý rok), čímž získal titul \"vévoda z Orknejí a Shetlandů\". Královna však kvůli této svatbě přišla o podporu Španělů, Francouzů a papeže. Nedlouho poté došlo k povstání katolických i protestantských lordů. V červnu 1567 se královská a povstalecká armáda potkaly, ale nedošlo k bitvě. Královna se vzdala a byla zajata, Bothwell uprchl ze Skotska. Vládl pouhých pět týdnů.\n\nPo útěku ze Skotska se Bothwell dostal do Norska, kde ale byl zatčen a až do své smrti dne 14. dubna 1578 držen ve vězení na hradě Dragsholm v Dánsku.\n\n"}
{"id": "567823", "url": "https://cs.wikipedia.org/wiki?curid=567823", "title": "Suburbikální diecéze", "text": "Suburbikální diecéze\n\nSuburbikální diecéze jsou diecéze v okolí Říma (\"sub urbe\"), jejichž tituláři jsou kardinály-biskupy.\n\nJiž v 8. století bylo zvykem, že v lateránské bazilice se střídali po týdnech biskupové, kteří tam měli liturgickou službu. Tito biskupové byli z okolí Říma, ale až od začátku 12. století byly pevně určeny diecéze, jejichž biskupové byli považovány za „kardinálské“. Jednalo se o tzv. suburbikální diecéze, tedy takové, které bezprostředně sousedily s římskou diecézí:\nKardinálové-biskupové pak měli k papeži vztah jako k metropolitovi církevní provincie.\n\nVe 12. století byly Kalixtem II. sjednoceny diecéze Porto a Santa Rufina, takže jich bylo pouze šest. Až v roce 1914 papež Pius X. rozdělil diecéze Ostie a Velletri, sjednocené od roku 1150. Roku 1925 byla s diecézí sabinskou sjednocena diecéze Poggio Mirteto. Roku 1981 byly sjednoceny diecéze Velletri a Segni.\n\nPapež Jan XXIII. v motu proprio \"Suburbicariis sedibus\" oddělil vedení těchto diecézí od instituce kardinálů-biskupů a určil, že budou mít vlastního diecézního biskupa. Pouze Ostie, sídlo děkana kardinálského kolegia je spravována kardinálem-vikářem města Říma.\n\nV současnosti je titulárních biskupství sedm:\n\n"}
{"id": "567825", "url": "https://cs.wikipedia.org/wiki?curid=567825", "title": "Sládek prestonský", "text": "Sládek prestonský\n\nSládek prestonský (ve francouzském originále Le Brasseur de Preston) je komická opera (opéra comique) o třech jednáních francouzského skladatele Adolpha-Charlese Adama na libreto Adolpha de Leuvena (pseudonym hraběte Adolpha Ribbinga, 1800-1884) a Léona-Lévyho Brunswicka (vlastním jménem Léon Lhérie, 1805-1859) z roku 1838. Poprvé byla uvedena v pařížském Théâtre de l'Opéra-Comique dne 13. října 1838.\n\n\"Sládek prestonský\" vznikl na konci 30. let 19. století, v době Adamovy největší popularity a úspěchů, čtyři roky po \"Chatě v Alpách\" a dva roky po \"Postilionovi z Lonjumeau\". Nová opera se situační komikou a rázovitými charaktery si ihned získala oblibu, kterou si po zbytek století udržela zejména v té části Evropy, která nejvíce oceňovala profesi titulního hrdiny. Již v roce 1839 se hrála v Bruselu, Amsterdamu, Berlíně, Hamburku a Rize. V Praze měl \"Sládek\" velmi úspěšnou premiéru 23. srpna 1839 v německém překladu (\"Der Brauer von Preston\"), o dva roky později se hrál též v Brně. V češtině se poprvé objevil až o více než dvacet let později na jevišti Prozatímního divadla (překlad pořídil Václav Juda Novotný, Daniela tehdy zpíval Arnošt Grund).\n\nVe dvacátém století z jevišť prakticky zmizel. Z hudebních čísel si v Německu oblibu uchoval pochod, který z motivů z opery roku 1843 sestavil vojenský kapelník Karl Zulehner (1805-1847), jinak zakládající člen Mohučského karnevalového spolku. Pod názvem \"Narrhallamarsch\" (slovní hříčka z \"Narr\", tj. blázen, a Valhalla) je dodnes oblíbeným karnevalovým pochodem, zejména pro rodnou Mohuč.\n\nOpera \"Sládek prestonský\" má předehru a zpěvní čísla proložená mluvenými dialogy ve třech dějstvích, představení trvá asi dvě hodiny.\n\n\nDěj se odehrává v Anglii kolem roku 1745.\n\n(Preston, dvůr pivovaru) V pivovaru začíná pracovní den (sbor \"Allons, bon courage!\") Sládek Bob zpívá o přednostech (anglického) piva oproti (francouzskému) vínu. Přichází však majitel pivovaru, vdovec Daniel Robinson a nařizuje všechnu práci zastavit, vyplácí mimořádnou mzdu a chystá hostinu, aniž by řekl, k jaké příležitosti (scéna a árie \"Amis, que la besogne cesse...Quand je suis heureux\"). Effie, dceři zemřelého vrchního sládka, Daniel nakázal, aby se vystrojila do nejlepších šatů, a oznamuje jí, že si našel bohatou nevěstu a ještě dnes bude mít svatbu. Effie na to o samotě reaguje pláčem a kuplety \"Monsier Robinson est ci bon garçon\". To alespoň Daniela přesvědčí, že jeho vlastní city jsou opětovány, a když se všichni sejdou k hostině, představuje jim jako svou nastávající právě Effie (ansámbl \"Quand un ami nous appelle... Oui, c'est toi, mon Effie\"). Pro rozveselení zpívá Daniel sládkovskou píseň (\"Gentil brasseur\"). Když s Effie osamotní, přizná se jí, že mu mezi hosty schází jen bratr George, poručík královské armády. Na druhé straně jeho bratr Danielovo je jednovaječné dvojče, jak to udělat, aby si je Effie v budoucnu nespletla? Daniel seriózně vymýšlí vhodné způsoby, Effie tento problém příliš vážně nebere (duet \"Cherchons ensemble, chère Effie... Montagnarde jolie\").\n\nIdylu však vyruší seržant Toby, který v pivovaru hledá George Robinsona, svého velitele. Ten se totiž nevrátil zpět do vojenského ležení, ačkoli jeho propustka už dávno vypršela, a hrozí, že bude odsouzen k smrti jakožto zběh (spíše než to ale bytostného vojáka Tobyho pohoršuje, že by byl předtím degradován). Chystá se totiž rozhodující bitva s jakobity. Daniel svatbu k překvapení shromážděných hostí odloží a spěchá i s Effie k vojenskému ležení, aby u krále vyprosil pro bratra milost (finále \"Pour aller à la chapelle... Que l'espoir, qui m'enflamme\").\n\n(Vojenský tábor) Probíhá vojenská přehlídka (sbor \"Voici l'heure de la revue\"). George stále není k nalezení a pokud se do hodiny nedostaví, bude odsouzen. Když Lovel, pobočník velícího generála, osloví Daniela jako George, seržant Toby v tom uvidí řešení: vydávat Daniela dočasně za zběhlého bratra (scéna \"Allons, allons, sans plus attendre\"). Daniel bez nadšení souhlasí, a zatímco se převléká do uniformy, Toby baví vojáky pijáckou písní (\"Un bon luron, John le dragon\"). Toby ještě ale musí Daniela názornou lekcí naučit vojáckým způsobům, totiž jak pochodovat, klít, pít a kouřit. Jak se ukáže, ke všem těmto činnostem by měla větší talent Effie (komický tercet \"Ça n'est pas facile... Cela s'apprend en un instant\", který je nejoriginálnějším a nejoblíbenějším číslem opery).\n\nGeorge/Daniel se tedy vyhne smrti, za trest však musí odevzdat svůj meč a je mu nařízen arest v ležení, nemůže se proto účastnit nastávající bitvy. S takovým trestem je Daniel nadmíru spokojen, zato Toby je zděšen a snaží se pro něj získat \"milost\". Navíc se objeví jistý kapitán Jenkins, který George/Daniela obviní, že svedl a opustil jeho sestru, a vyzývá jej na souboj. Daniel poukazuje na to, že to není možné, protože nemá svůj meč – Toby jej ale vítězoslavně přináší zpět. Daniel ale i tak nemá na souboj čas, protože přece musí nastoupit do vězení – seržant Toby mu ale zvěstuje propuštění.\n\nSvého druhu poslední Danielovou záchranou je, že právě začíná bitva (finále \"La trompette résonne\"), do které je volky nevolky poslán. Effie dává svému zoufalství průchod v árii \"Là-bas, dans la plaine... Dans notre brasserie\". Ale za chvíli (\"Victoire! Victoire!\") se Daniel vrací jako hrdina. Jak vysvětluje ve své árii (\"Tout-à-l'heure, tant bien que mal\"), posadili jej na koně, který byl pro sládka cizí zvíře. Ve frontové linii se mu jej podařilo bezděky rozběhnout a zabrzdit ho neuměl. Oddíl následoval Daniela do útoku a tomu nakonec nezbylo, než se dát hlava nehlava do boje. Nový hrdina je pověřen, aby donesl zprávu o vítězství a ukořistěné zástavy králi (\"Pour récompenser votre zèle\").\n\n(Galerie Windsorského zámku) Daniel je na audienci u krále, Toby a Effie na něj čekají. Daniel byl z této příležitosti celý nesvůj, zato Toby by trému neměl (kuplety \"Si j'avais à parler au roi\"). Při audienci král dostal nemilou zprávu; Daniel spekuluje, že se dověděl o jeho \"podvodu\", a jeho strach se mísí s hořkostí vůči bratrovi (romance \"Pour sauver ta vie\"). Ve skutečnosti ale král dostal špatné zprávy z Irska a v reakci na ně povýšil George/Daniela do hodnosti majora a pověřil jej vedením irské kampaně. Daniel opět není vyznamenáním nadšen, zejména když se opět objeví kapitán Jenkins s připravenou svatební smlouvou, kterou Daniela nutí podepsat.\n\nDaniel se snaží získat čas na králi i na Jenkinsovi a chvíli se zdá, že se to povede, alespoň po dobu milostného duetu \"Ah! pour nous quel bonheur\". Oba dotyční však dohodli jinak: Daniel si má okamžitě vzít slečnu Jenkinsovou a ihned poté vyrazit na válečnou výpravu. V poslední chvíli se konečně vrací pravý George Robinson. Ten je ochoten od Daniela převzít zpět jeho vojenské povinnosti i závazky ke slečně Jenkinsové. Daniela a Effie se konečně mohou vrátit do svého pivovaru a konat vlastní svatbu (finále \"C'en est trop!... Quel doux espoir\").\n\n\n\n"}
{"id": "567828", "url": "https://cs.wikipedia.org/wiki?curid=567828", "title": "Vaporizér", "text": "Vaporizér\n\nVaporizér (z lat. \"vapor\" = pára) je přístroj sloužící k vaporizaci, tj. k změně látky kapalného někdy pevného skupenství (sublimace) na skupenství plynné působením tepla. Používá se v aromaterapii a někdy i v klasické medicíně jako alternativa inhalace – vdechování účinných látek. Vaporizují se většinou přírodní drogy (definice: droga je sušená nadzemní nebo podzemní část rostliny). Drogy vhodné k vaporizaci jsou všechny léčivé rostliny využívané v medicíně, které obsahují více či méně těkavé látky - většinou éterické oleje, esenciální oleje, silice a pryskyřice. Vaporizují se například drogy či oleje z těchto rostlin: šalvěj lékařská, divizna velkokvětá, konopí, heřmánek pravý, máta, meduňka lékařská, eukalyptus, tea tree, santál bílý, divoká růže a další. Vaporizuje se při teplotách od 170 °C do 260 °C, odpařené látky se přímo vdechují do plic, páry vycházející z vaporizérů jsou chladné. Droga ve vaporizérech nikdy nehoří, pouze je zahřívána pod zápalnou teplotu a jenom se odpařuje. Nevznikají tedy karcinogenní dehty a oxid uhelnatý a oxid uhličitý. Vaporizace se dá využít k léčení.\n\nExistují různé druhy vaporizérů, od velkých stolních přístrojů používaných pro domácí použití přes menší, kapesní přístroje. Většina vaporizérů je elektrických, existují i takové, které jako zdroj tepla používají plyn do zapalovače. E-cigarety anebo osobní vaporizátory jsou v podstatě přístrojem na baterii, ke kterému je připojený rozprašovač, jenž je naplněn aromatizovanou tekutinou (e-liquid). Baterie napájí cívku v rozprašovači, který vypařuje kapalinu a umožňuje uživateli ji inhalovat.\n\nJako vapování se také označuje alternativa pouze klasického kouření. Jedná se o činnost, při které uživatel přes osobní vaporizátor – e-cigaretu inhaluje vodní páru, vaper (kuřák e-cigarety) tedy získává nikotin z inhalování vodní páry. Vodní pára (e-liquid) obsahuje buď propylenglykol značný též jako „PG“, rostlinný glycerin anebo kombinaci obou. Vapování se podle dostupných informací šířilo už kolem roku 1960, vaporizéry v tehdejších letech ale nebyly jednoduše přenosné jako dnes a jednalo se spíše o statické přístroje, které zůstávaly stát na stole. Čínský farmaceut Hon Lik byl vynálezcem moderních druhů vaporizérů. K vynálezu ho přivedl jeho otec, který zemřel na rakovinu, způsobenou klasickým kouřením. Svůj přístroj nazval Ruyan, což v překladu znamenalo „jako kouř“. Ruyan se stal populárním a rozšířil se pomalu i do Spojených států na začátku 21. století a zpopularizoval tak vapování. Slovo \"vapování\" se stalo slovem roku 2014 podle Oxfordského slovníku. Odborníci z Oxfordského slovníku uvedli, že se slovo rozšířilo během relativně krátkého období. Trh s e-cigaretami se rozrostl a ve slovníku se objevila mezera, která musela být zaplněna slovem, jež by tuto činnost popisovalo, a zároveň se odlišovalo od kouření. Nabídlo se proto slovo „vapovat“, které se rychle rozšířilo. \nVapování je často uváděno jako bezpečnější varianta klasického kouření. Prostřednictvím vapování uživatel vpravuje do svého těla zhruba 1300x méně karcinogenních látek, než v případě klasického kouření. Při vapování sice vdechuje uživatel nikotin, vaporizátory ale neobsahují tabák. Uživatel se nemusí potýkat s nepříjemným zápachem, které s sebou přináší kouření klasických cigaret. Vapování produkuje příjemnou vůni různých příchutí, záleží na uživateli, jakou si zvolí tekutinu (e-liquid). Vapováním navíc uživatel tolik neobtěžuje své okolí, jak je tomu v případě kouření klasických cigaret. Ve vydechované páře je ale stále přítomný nikotin, uživatel by proto neměl vapovat zejména v přítomnosti malých dětí anebo domácích zvířat. Uživatel by neměl mít e-cigaretu neustále v ústech, je důležité dělat nezbytné pauzy. Uvádí se, že ideální je potáhnout 4x až 5x s 10 sekundovými intervaly a následně elektronickou cigaretu na pár minut odložit. V průběhu vapování a těsně po něm má tělo tendenci odvádět více tekutin než obvykle, je proto vhodné dodržovat dostatečný pitný režim. Vapování je sice uváděno jako bezpečnější varianta klasického kouření, není ale úplně zdravotně nezávadné. Při e-kouření nedochází k hoření a díky tomu se z e-cigarety neuvolňují látky, které díky němu vznikají. Stále ale uživatel vdechuje nikotin, který je sám o sobě škodlivý. Teda pokud není náplň bez nikotinu! \n"}
{"id": "567835", "url": "https://cs.wikipedia.org/wiki?curid=567835", "title": "Antigonë", "text": "Antigonë\n\nAntigonër je obec v okresu Gjirokastër, kraji Gjirokastër, jižní Albánii. Obec je známá historickým městem Antigonia.\n"}
{"id": "567840", "url": "https://cs.wikipedia.org/wiki?curid=567840", "title": "Cepo", "text": "Cepo\n\nCepo je obec v okresu Gjirokastër, kraji Gjirokastër, jižní Albánii.\n"}
{"id": "567847", "url": "https://cs.wikipedia.org/wiki?curid=567847", "title": "Alexej Bortnik", "text": "Alexej Bortnik\n\nAlexej Bortnik ( )(* 6. květen 1983) je ruský reprezentant v orientačním běhu. Je juniorským mistrem světa v orientačním běhu z roku 2003. Mezi jeho největší úspěchy lze považovat i dvě 3. místa z MS juniorů 2002 a 2003. V současnosti běhá za švédský klub IFK Mora.\n\n"}
{"id": "567850", "url": "https://cs.wikipedia.org/wiki?curid=567850", "title": "Mistrovství Evropy v basketbalu mužů 1937", "text": "Mistrovství Evropy v basketbalu mužů 1937\n\n2. mistrovství Evropy v basketbale proběhlo v dnech 3. – 7. května v Rize v Lotyšsku.\n\nTurnaje se zúčastnilo 8 týmů, rozdělených do dvou čtyřčlenných skupin. První dvě družstva postoupila do play off o medaile, družstva na třetím a čtvrtém místě hrála o 5. - 8. místo. Mistrem Evropy se stalo družstvo Litvy.\n\n\n1. Litva\n\nHrající trenér: Feliksas Kriaučiūnas.\n\n2. Itálie\n\nTrenér :Vittorio Ugolini\n\n3. Francie\n\nTrenér: Henri Kretzschmar.\n\n4. Polsko\n\nTrenér: Walenty Klyszejko.\n\n5. Estonsko\n\nTrenér: Herbert Niiler.\n\n6. Lotyšsko\n\nTrenér: Ādolfs Grasis.\n\n7. ČSR\n\nTrenér: František Marek\n\n8. Egypt\n\nTrenér: M. Badrig Benson\n\n"}
{"id": "567858", "url": "https://cs.wikipedia.org/wiki?curid=567858", "title": "Blahočetovité", "text": "Blahočetovité\n\nBlahočetovité (\"Araucariaceae\") je čeleď exotických jehličnatých stromů z řádu borovicotvarých.\n\nPředchůdci dnešních blahočetovitých vznikli v geologickém období svrchní trias a v období jury a křídy byli rozšířeni po celé Zeměkouli. Se změnou klimatu a nástupem přizpůsobivějších druhů zůstalo pro blahočetovité většinou jen místo v rovníkovém pásu na jižní polokouli. Rostou na Nové Kaledonii, Norfolku, severu Nového Zélandu, na severovýchodním pobřeží Austrálie a Papui-Nové Guineji, v Melanésii a téměř celé Indonésii, kde překračuje areál jejich výskytu rovník a pokračuje na sever do Malajsie a na Filipínách až po 18° severní zeměpisné šířky. Druhé místo výskytu je Jižní Amerika a to v jihovýchodní příbřežní části Brazílie, která zasahuje do Uruguaye a na sever Argentiny (pouze jeden druh). Třetí, nejmenší areál, jediný mimo oblast deštných pralesů, je na hranicích Chile s Argentinou (také jen jeden, ale vážně ohrožený druh).\n\nJsou to stálezelené, jednodomé nebo dvoudomé stromy, obvykle s jedním tlustým kmenem. Bývají obvykle vysoké 60 m, větve mají uspořádány v pravidelných přeslenech. Ve dřevu jsou šestiúhelníkovité tracheidy bez pryskyřičných kanálků. Listy mají jehlicovité, kopinaté až širokého listovitého tvaru, spirálovitě uspořádané nebo křížaté. Jsou nahosemenné, nevytvářejí květy a jejích semena nejsou ukryta v plodech.\n\nSamčí šištice jsou poměrně veliké, válcovité, axiální nebo terminální, jednotlivé nebo ve svazcích, mají spirálovitě uspořádáno až 12 mikrosporangií, která produkují pylová zrna bez vzduchových vaků.\nSamičí šištice vyrůstají na terminálních větvích jednotlivě vzpřímeně, semenná šupina šištice obsahuje pouze jedno vajíčko. Za 2 až 3 roky, po dozrání semen se rozpadají. Semena někdy mívají křidélka, klíčí 2 až 4 děložními lístky.\n\nSamičí šištice jsou obecně velikých rozměrů, u blahočetu Bidwillova neotevřená zelená šiška váží cca 4,5 kg, suchá 3,6 kg.\n\nPoskytují jednak kvalitní měkké dřevo světlé barvy, ze kterého se vyrábí nábytek a interiéry domu a dále semena některých druhů (např.blahočet Bidwillův) jsou významnou položkou ve stravování místních obyvatel. Používají se také jako solitérní rostliny v parcích a pěstují se i v přenosných nádobách.\n\nAž do roku 1994 měla čeleď blahočetovitých jen dva rody, v tom roce byl ale v jihovýchodní Austrálii objeven nový rod o jednom druhu, pojmenovaný wollemie vznešená, který se tam ve volné přírodě vyskytoval jen asi ve 100 exemplářích. Byl ale úspěšně semeny rozmnožen a nyní se pěstuje v mnoha botanických zahradách po celém světě.\n\nČeleď blahočetovitých tvoří:\n\n"}
{"id": "567862", "url": "https://cs.wikipedia.org/wiki?curid=567862", "title": "Mistrovství Evropy v basketbalu mužů 1939", "text": "Mistrovství Evropy v basketbalu mužů 1939\n\n3. mistrovství Evropy v basketbale proběhlo v dnech 21. – 28. května v Kaunasu v Litvě.\n\nTurnaje se zúčastnilo 8 týmů. Hrálo se v jedné skupině, systémem každý s každým. Mistrem Evropy se stalo družstvo Litvy.\n\n1. Litva\n\nHrající trenér: Pranas Lubinas\n\n2. Lotyšsko\n\nTrenér: Valdemārs Baumanis\n\n3. Polsko\n\nTrenér: Walenty Kłyszejko\n\n4. Francie\n\nTrenér: Paul Geist\n\n5. Estonsko\n\nTrenér: Herbert Niiler\n\n6. Itálie\n\nTrenér: Decio Scuri\n\n7. Maďarsko\n\nTrenér: István Király\n\n8. Finsko\n\nTrenér: Osmo Kupiainen\n\n"}
{"id": "567864", "url": "https://cs.wikipedia.org/wiki?curid=567864", "title": "Ibrí", "text": "Ibrí\n\nIbrí (: ) je město v Ománu, v regionu ad-Zahíra, který se rozkládá na severovýchodě země. V okolí Ibrí se nachází významné archeologické památky, které jsou obklopené pevnostmi, věžemi a dalšími stavbami z minulosti. Rovněž se zde nachází pozůstatky města Bat, které jsou v pořadí druhou památkou Ománu, zařazenou na seznam světového dědictví UNESCO. Jako první byla zařazena pevnost Bahla, situovaná v sousedním regionu ad-Dáchílija.\n\n\n"}
{"id": "567866", "url": "https://cs.wikipedia.org/wiki?curid=567866", "title": "Josh Hartnett", "text": "Josh Hartnett\n\nJosh Hartnett, vlastním jménem Joshua Daniel Hartnett (* 21. července 1978, Saint Paul, Minnesota, USA), je americký herec a producent.\n\nJosh Hartnett se narodil 21. července 1978 v minnesotské Nemocnici Sv. Pavla. Narodil se jako první ze čtyř sourozenců (jména dalších tří jsou Jake, Joe a Jessica). Během studia na střední škole Sv. Pavla, kde měl příležitost seznámit se s budoucí herečkou Rachel Leigh Cookovou, hrál fotbal a pracoval v místním obchodě s multimédii. V roce 1994, ve věku šestnácti let, si ale nepříjemně poranil nohu a s fotbalem se musel na rok rozloučit. A právě v tomto období si našel další zálibu – mládežnické herectví v lokálních spolcích jako Children's Theatre Company, Youth Performance Company nebo Stepping Stone Company.\n\nPo maturitě, kterou Josh absolvoval na jaře roku 1996, se pokusil o studium herectví na State University of New York. Zde však nenašel dlouhého působení. Jak dnes vyhýbavě uvádí, měl silnou averzi vůči systému vyučování, který tam panoval. Proto školu brzy opustil a vydal se na opačný břeh USA, do Los Angeles. Zde měl příležitost zahrát si drobné role v šesti epizodách seriálu „Dawson's Creek“ a první větší úlohu v seriálu „Cracker“. Spolu s referencemi režisérů ohledně jeho pracovitosti tak vnikl do povědomí Hollywoodu. Hned další rok se Joshovi nabídla jedna z hlavních rolí v hororu Halloween H20 (1998).\n\n\n\n\n\n"}
{"id": "567869", "url": "https://cs.wikipedia.org/wiki?curid=567869", "title": "Kněhyně", "text": "Kněhyně\n\nKněhyně je třetí nejvyšší hora Moravskoslezských Beskyd, 6 km VJV od Trojanovic a 7 km SSV od Prostřední Bečvy. Zalesněno smrkovým lesem, na vrcholu poškozeným imisemi, což umožňuje částečné výhledy. Celá vrcholová část, zhruba od vrstevnice 1100 m, je součástí NPR Kněhyně - Čertův mlýn, nejrozsáhlejší rezervace v Moravskoslezských Beskydech, vyhlášené roku 1982 na ploše 195 ha kvůli ochraně přirozených vrcholových smrčin.\n\nJméno Kněhyně je staroslovanského původu a znamená sídlo kněžek, pohanských obřadnic, prorokyň apod.\n\nVrcholovou část tvoří asi 150 m dlouhá plošina, nejvyšší bod je v jižní části této plošiny. Na vrcholu je geodetický bod a také kamenná mohyla s křížem.\n\nV minulosti vedla na vrchol 700 m dlouhá odbočka červené turistické značky z Horní Čeladné na Pustevny, oddělující se v sedle mezi Kněhyní a Čertovým mlýnem. Od roku 2004 je ale turistická značka ze sedla zrušená a tím pádem není přístup na vrchol oficiálně možný, protože na území rezervace je povolen pohyb jen po značených cestách. Dochází však k častému porušování a nerespektování tohoto zákazu.\n\nV sedle mezi Kněhyní a Čertovým mlýnem se nachází pomník Partyzánské brigády Jana Žižky, která zde působila na podzim roku 1944. Činnost brigády dokládají zbytky bunkru nedaleko pomníku a také pomníček partyzánky Růženy Valentové u studánky, vzdálené 500 m východně od sedla.\n\nNa JV svahu, asi 750 pod vrcholem, se nachází PP Kněhyňská jeskyně - rozsáhlý vertikální jeskynní systém s celkovou délkou chodeb a průlezů 280 m. Jde o nejhlubší pseudokrasovou propast v ČR (hloubka 57,5 m) a zároveň významné zimoviště netopýrů. Jeskyně je pro veřejnost nepřístupná, vchod je uzavřen mříží pro klid netopýrů i pro bezpečnost turistů.\n\n"}
{"id": "567872", "url": "https://cs.wikipedia.org/wiki?curid=567872", "title": "Vladimír Šlapeta", "text": "Vladimír Šlapeta\n\nVladimír Šlapeta (* 5. května 1947, Olomouc) je český historik architektury a vysokoškolský pedagog.\n\nVladimír Šlapeta se narodil se sestrou Olgou, dvojčetem, v roce 1947 v rodině architekta Lubomíra Šlapety. Po dokončení studia architektury na ČVUT v Praze v roce 1972 začal pracovat jako architekt v Ostravě. V letech 1973–1991 byl vedoucím oddělení architektury Národního technického muzea v Praze. Roku 1986 byl hostujícím docentem na Technické univerzitě v Berlíně, roku 1987 na Technické univerzitě ve Vídni. Roku 1988 obdržel stipendium DAAD v Německu. Roku 2002 byl hostujícím profesorem Univerzity v Lublani.\nV období 1991–1997 byl děkanem Fakulty architektury ČVUT a pak do roku 2000 prorektorem ČVUT. V roce 2003 byl opět zvolen děkanem Fakulty architektury ČVUT.\nV období 2006–2010 byl děkanem Fakulty architektury VUT v Brně.\nJe autorem řady publikací o moderní architektuře 20. století a urbanismu (Zlín, osada Baba), zejména na Moravě. Napsal texty do katalogů k výstavám soch Josefa Vineckého a architektonického díla Josefa Kranze, Otakara Novotného, Kamila Roškota, Adolfa Loose, Pavla Janáka, Richarda F. Podzemného, Jana Víška, Franka Lloyda Wrighta, Jana Kotěry, Čestmíra Šlapety, Jana Hirda Pokorného, Elly Oehler/Oleárové.\n\n"}
{"id": "567873", "url": "https://cs.wikipedia.org/wiki?curid=567873", "title": "Ge'alja", "text": "Ge'alja\n\nGe'alja ( גְּאַלְיָה, v oficiálním přepisu do angličtiny Ge'alya) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 22 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, nedaleko písečných dun, které lemují pobřeží.\n\nObec se nachází 7 kilometrů od břehu Středozemního moře, cca 20 kilometrů jižně od centra Tel Avivu, cca 45 kilometrů severozápadně od historického jádra Jeruzalému a 4 kilometry západně od města Rechovot. Mošav leží na severovýchodním okraji města Javne. Vesnici Ge'alja obývají Židé, přičemž osídlení v tomto regionu je etnicky převážně židovské.\n\nGe'alja je na dopravní síť napojena pomocí místní silnice číslo 410. Východně od vesnice ji míjí dálnice číslo 42.\n\nGe'alja byla založena v roce 1948. Zakladateli mošavu byli židovští přistěhovalci z Bulharska. Poblíž se rozkládá starověká lokalita Tel Šalaf. Správní území vesnice měří cca 2000 dunamů (2 kilometry čtvereční).\n\nPodle údajů z roku 2014 tvořili naprostou většinu obyvatel v Ge'alja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 990 lidí. Během roku 2014 populace klesla o 1,0 %.\n\n\n"}
{"id": "567877", "url": "https://cs.wikipedia.org/wiki?curid=567877", "title": "Dropull i Poshtëm", "text": "Dropull i Poshtëm\n\nDropull i Poshtëm (řecky: Κάτω Δρόπολις, Kato Dropolis) je obec v okresu Gjirokastër, kraji Gjirokastër, jižní Albánii.\n"}
{"id": "567878", "url": "https://cs.wikipedia.org/wiki?curid=567878", "title": "Pfarrkirchen", "text": "Pfarrkirchen\n\nPfarrkirchen je město v německé spolkové zemi Bavorsko, hlavní město zemského okresu Rottal-Inn ve vládním obvodu Dolní Bavorsko. Žije zde obyvatel.\n\n\n\n"}
{"id": "567881", "url": "https://cs.wikipedia.org/wiki?curid=567881", "title": "Dropull i Sipërm", "text": "Dropull i Sipërm\n\nDropull i Sipërm (řecky: Άνω Δρόπολις, Ano Dropolis) je obec v okresu Gjirokastër, kraji Gjirokastër, jižní Albánii.\n\n"}
{"id": "567882", "url": "https://cs.wikipedia.org/wiki?curid=567882", "title": "Lazarat", "text": "Lazarat\n\nLazarat je obec v okresu Gjirokastër, kraji Gjirokastër, jižní Albánii.\n\nV roce 2015 bylo město administrativně připojeno pod nedaleký Gjirokastër. Podle sčítání lidu z roku 2011 mělo 2801 obyvatel. Město, které se nachází na východních svazích pohoří Sopot v údolí horského potoka bylo do roku 2014 v Albánii známé především jako centrum výroby a prodeje drog, přesněji konopí. Konalo se zde proto několik rozsáhlých policejních operací.\n"}
{"id": "567883", "url": "https://cs.wikipedia.org/wiki?curid=567883", "title": "Kfar ha-Nagid", "text": "Kfar ha-Nagid\n\nKfar ha-Nagid ( כְּפַר הַנָּגִיד, doslova „\"ha-Nagidova vesnice\"“, v oficiálním přepisu do angličtiny Kefar HaNagid, přepisováno též Kfar HaNagid) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, nedaleko písečných dun, které lemují pobřeží.\n\nObec se nachází 6 kilometrů od břehu Středozemního moře, cca 20 kilometrů jižně od centra Tel Avivu, cca 46 kilometrů severozápadně od historického jádra Jeruzalému a 6 kilometrů západně od města Rechovot. Mošav leží na severním okraji města Javne. Kfar ha-Nagid obývají Židé, přičemž osídlení v tomto regionu je etnicky převážně židovské.\n\nKfar ha-Nagid je na dopravní síť napojen pomocí dálnice číslo 42.\n\nKfar ha-Nagid byl založen v roce 1949. Zakladateli mošavu byli židovští přistěhovalci z Bulharska. Pojmenován je podle středověkého židovského učence Šmu'ela ha-Nagida.\n\nPodle údajů z roku 2014 tvořili naprostou většinu obyvatel v Kfar ha-Nagid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1219 lidí. Během roku 2014 populace stoupla o 0,2 %.\n\n\n"}
{"id": "567888", "url": "https://cs.wikipedia.org/wiki?curid=567888", "title": "Sultaníje", "text": "Sultaníje\n\nSultaníje ( ) je bývalé hlavní město perského ílchanátu ze 13. a 14. století. Nachází se zhruba 240 kilometrů severozápadně od Teheránu v íránské provincii Zandžán. Dobře zachovalé Öldžejtüovo mauzoleum je jedním z vrcholných příkladů perské architektury.\n\nV roce 2005 bylo mauzoleum i samotné město coby někdejší centrum perského ílchanátu, jednoho ze čtyř chanátů Mongolské říše, zapsáno na seznam světového dědictví UNESCO.\n"}
{"id": "567889", "url": "https://cs.wikipedia.org/wiki?curid=567889", "title": "Libohovë", "text": "Libohovë\n\nLibohovë je obec v okresu Gjirokastër, kraji Gjirokastër, jižní Albánii.\n\n"}
{"id": "567890", "url": "https://cs.wikipedia.org/wiki?curid=567890", "title": "Nuberg 2009", "text": "Nuberg 2009\n\nNuberg 2009 (2010) je album živých nahrávek ze světových premiér skladeb mladých českých skladatelů v podání Komorního orchestru Berg v rámci soutěže Nuberg, které vyšlo jako příloha časopisu \"A2\".\n\nAlbum obsahuje pět skladeb a část hudby k němému filmu \"Hladová srdce\".\n\nTomáše Hanzlíka k jeho skladbě inspirovalo dílo Jiřího Karáska ze Lvovic.\n\n\n"}
{"id": "567905", "url": "https://cs.wikipedia.org/wiki?curid=567905", "title": "Dave Matthews", "text": "Dave Matthews\n\nDavid John Matthews (* 9. ledna 1967) je americký hudebník a herec. Je znám především jako hlavní zpěvák, kytarista, a skladatel skupiny Dave Matthews Band. Vystupuje s akustickou kytarou, ve svých skladbách raději upřednostňuje rytmus než sóla.\n\nDave Matthews se narodil v Johanesburgu v Jižní Africe, jako třetí ze čtyř dětí, Johnovi a Valerii Matthews. Když mu byly dva roky, tak se jeho rodina přestěhovala do Yorktown Heights v New Yorku, kde jeho otec začal pracovat pro společnost IBM jako fyzik.\n\nV roce 1974 se spolu s rodinou přestěhovali na rok do Cambridge v Anglii. V roce 1977, dva roky po návratu do New Yorku, umírá jeho otec na rakovinu plic. Životopisec Nevin Martell tvrdí, že smrt Daveova otce byla impulsem k psaní písňových textů plných vyzývání k maximálnímu využití každého dne, protože běh život je příliš krátký, než abychom jej promrhali. V této době Matthews taktéž navštívil svůj první koncert, na který jej vzala matka. Bylo to představení Peteho Seegera. Ve stejném roce, kdy umřel Daveův otec, se přestěhovali s rodinou zpátky do rodného Johanesbrugu v Jižní Africe.\n\nPo absolvování vysoké školy St. Stithians byl povolán do jihoafrické armády, stejně tak se v praxi začínala rozšiřovat občanská neposlušnost. Kvaker Matthews (a následně pacifist) opustil Jižní Afriku, aby se vyhnul službě v armádě.\n\nV roce 1986 se Matthews stěhuje do New Yorku, kde krátce pracuje pro IBM, ve stejném roce se také spojuje se svou matkou v Charlottesville ve Virginii, ve městě kde jeho rodina bydlela před Matthewsovým narozením. V Charlottesville se také stal součástí lokální hudební scény, věnoval se mnoha zájmům a poprvé ztvárnil několik malých rolí v místní produkci. Ačkoli začal hrát na kytaru už v devíti letech, veřejně začal vystupovat až v Charlottesville. Sem tam se Dave Matthews objevoval na pódiu s Timem Reynoldsem. Další jeho kamarád, Ross Hoffman, jej přesvědčil, aby nahrál první ze svých písní, což nakonec vedlo k prvnímu profesionálnímu vystoupení. V roce 1991 si začal pohrávat s myšlenkou založení vlastní kapely.\n"}
{"id": "567916", "url": "https://cs.wikipedia.org/wiki?curid=567916", "title": "Ursula von der Leyenová", "text": "Ursula von der Leyenová\n\nUrsula von der Leyenová, nepřechýleně Ursula von der Leyen, roz. Albrecht (* 8. října 1958 Ixelles, Bruselský region) je německá křesťanskodemokratická politička, od prosince 2019 předsedkyně Evropské komise, jakožto první žena a po Walteru Hallsteinovi druhý německý politik v tomto úřadu. V letech 2005–2019 působila jako nejdéle sloužící ministryně ve spolkových vládách Angely Merkelové.\n\nNarodila se a vyrostla v regionu Bruselu, kde její otec Ernst Albrecht pracoval jako úředník Evropských společenství. Má německý a britsko-americký původ. Vychována byla v německo-francouzském bilingvismu. V roce 1971 se přestěhovala do oblasti Hannoveru, kde otec vstoupil do politiky. O pět let později se stal předsedou zemské vlády Dolního Saska. Na konci 70. let studovala ekonomii na London School of Economics a používala pseudonym Rose Ladsonová. Příjmení převzala po americké prababičce z jihokarolínského Charlestonu. Roku 1987 složila na Hannoverské lékařské fakultě státní zkoušku z lékařství a nastoupila jako asistentka univerzitní gynekologické kliniky. Roku 1986 se vdala za lékaře Heika von der Leyena, pocházejícího ze šlechtického rodu obchodníků s hedvábím. Do manželství se narodilo sedm dětí. Část 90. let tak strávila v domácnosti. Čtyři roky žila ve Stanfordu, kde manžel působil na fakultě Stanfordovy univerzity, než se v roce 1996 rodina vrátila do Německa.\n\nNa sklonku 90. let vstoupila do regionální dolnosaské politiky. V období 2003–2005 vykonávala post ministryně v zemské vládě. Poté ji nastupující kancléřka Angela Merkelová přizvala do svého prvního kabinetu na pozici ministryně pro rodinu, seniory, ženy a mládež, než se v roce 2009 stala ministryní práce a sociálních věcí v její druhé vládě. Službu v exekutivě zakončila mezi lety 2013–2019 jako ministryně obrany v kancléřčině třetím a čtvrtém kabinetu. Stala se tak první ženou v této funkci. Do odchodu byla jediným členem vlád Merkelové, s nepřetržitým působením od nástupu kancléřky do úřadu v roce 2005. V období 2010–2019 také zastávala funkci místopředsedkyně CDU. V této souvislosti byla zmiňována jako hlavní kandidátka v nástupnictví Merkelové, rovněž tak se stala favoritkou do úřadu generálního tajemníka NATO. \n\nEvropská rada ji 2. července 2019 navrhla na předsedkyni Evropské komise. Evropský parlament pak nominaci schválil 16. července 2019, kdy obdržela 383 ze 747 hlasů. Zvolena tak byla většinou pouhých devíti hlasů. V čele Evropské komise od 1. prosince 2019 nahradila Jeana-Claudea Junckera. \n\nV roce 1958 se narodila jako Ursula Gertrud Albrechtová v belgické obci Ixelles, součásti bruselského regionu, kde vyrůstala do třinácti let. V rodinném kruhu získala přezdívku Röschen, zdrobnělinu odvouzenou od německého tvaru jména Růžena. Otec Ernst Albrecht se po ustavení Evropské komise v roce 1958 zařadil k první generaci úředníků Evropských společenství. Nejdříve pracoval na pozici vedoucího úřadu komisaře pro vnitřní trh a regionální politiku Hanse von der Groebena v Hallsteinově komisi a v letech 1967–1970 jako generální ředitel Generálního ředitelství pro ochranu hospodářské soutěže. V belgickém Uccle docházela do základní školy European School, určené pro děti úředníků a představitelů Evropských společenství, jíž později navštěvoval také Boris Johnson.\n\nV roce 1971 se rodina přestěhovala do města Lehrte v dolnosaském zemském okresu Hannover, kde se otec stal ředitelem potravinářské firmy Bahlsen a vstoupil do místní politiky. V období 1976–1990 působil jako předseda zemské vlády Dolního Saska. Do zemského parlamentu byl znovuzvolen v letech 1978, 1982 a 1986. V roce 1980 se v Křesťanskodemokratické unii ucházel o nominaci do úřadu spolkového kancléře, podporován stranickým předsedou Helmutem Kohlem. Těsně však prohrál s Franzem-Josefem Straußem, kterého ve všeobecných volbách porazil úřadující kancléř Helmut Schmidt. V dolnosaských volbách 1990 pak utržil porážku od sociálního demokrata Gerharda Schrödera, jenž ho vystřídal v čele zemské vlády a v roce 1998 se stal spolkovým kancléřem. \n\nVětšina předků pocházela z Hannoveru a Brém ležících na severozápadě Německa. Jedna z amerických prababiček měla převážně britský původ, se vzdálenějšími francouzskými a italskými kořeny. Část příbuzenstva kořeny odvozovala z Pobaltí, tehdejší součásti Ruského impéria. Albrechtova rodina patřila v Hanoverském kurfiřtství a království do třetí nejvyšší společenské třídy, tzv. \"hübsche\" („dvořanů“). V této linii byli od 17. století jejími předky lékaři, právníci a úředníci ve státní službě. Prapraděd George Alexander Albrecht se v 19. století přestěhoval do Brém, kde se vypracoval na majetného obchodníka s bavlnou. V roce 1895 byl jmenován rakousko-uherským konzulem. Oženil se s Louisou Knoopovou, dcerou barona Ludwiga Knoopa, jednoho z nejbohatších podnikatelů Ruského impéria 19. století.\n\nPrarodiči otce se stali obchodník s bavlnou Carl Albrecht (1875–1952) a Američanka Mary Ladsonová Robertsonová (1883–1960), patřící k privilegované plantážnické rodině jižanské aristokracie z Charlestonu. Američtí předci sehráli na americkém kontinentu významnou úlohu během britské kolonizace. Řadili se k prvním anglickým novousedlíkům v Karolíně, Virginii, Pensylvánii a na Barbadosu, čítající také guvernéry koloniální éry. Mezi předky patřili karolínští guvernéři John Yeamans, James Moore, Robert Gibbes, Thomas Smith a Joseph Blake, zástupce pensylvánského guvernéra Samuel Carpenter i americký revolucionář a zástupce jihokarolínského guvernéra James Ladson. Rodina Ladsonů náležela k vrstvě majitelů rozsáhlých plantáží. Jeho syn James H. Ladson, jenž měl do zrušení otroctví více než 200 otroků, byl bratrem Sarah Reeve Ladsonové a dědem Mary Ladsonové Robertsonové, prababičky Ursuly von der Leyenové. \n\nAmeričtí předci představovali od 18. století nejmajetnější vrstvu Britské Severní Ameriky, včetně Josepha Wragga, britského velkoobchodníka na trhu s otroky. Do manželství Carla a Mary Albrechtových se narodil její praděd, psycholog a lékař Carl Albrecht, který vyvinul metodu meditace založené na autogenním tréninku, s využitím pro výzkum mystiky vědomí. Jeho dvěma syny byli politik Ernst Albrecht a dirigent George Alexander Albrecht. Syn dirigenta, a bratranec političky, Marc Albrecht se v roce 2011 stal šéfdirigentem Nizozemské národní opery.\nV roce 1986 se vdala za lékaře Heika von der Leyena, pocházejícího z rodu von der Leyenů, který zbohatl na obchodu s hedvábím. Do šlechtického stavu byl rod povýšen roku 1786. Heiko von der Leyen se v roce 2002 stal profesorem vnitřního lékařství a experimentální kardiologie na lékařské fakultě v Hannoveru. Rovněž působil jako generální ředitel společnosti v oblasti lékařské techniky. Pár se poznal v göttingenském univerzitním pěveckém sboru. Do manželství se mezi lety 1987–1999 narodilo sedm dětí. Rodina von der Leyenových se řadí k členům luteránské Evangelické církve v Německu.\n\nUrsula von der Leyenová je rodilou mluvčí německého a francouzského jazyka, plynně hovoří anglicky, když celkem pět let strávila ve Spojených státech a Velké Británii. V minulosti závodila v jezdectví. Rodina žije na statku u Hannoveru.\n\nVystudovala ekonomii na univerzitách v Göttingenu (Georg-August-Universität), Münsteru (Westfälische Wilhelms-Universität) a Londýně (London School of Economics) a následně medicínu v Hannoveru (Medizinische Hochschule Hannover). V letech 1992 až 1996 žila ve Stanfordu ve Spojených státech, kde její manžel (rovněž lékař) pracoval na Stanfordově univerzitě.\n\nČlenkou CDU je od roku 1990, ale až v roce 1999 začala být skutečně politicky aktivní. V roce 2003 byla zvolena do parlamentu (\"Landtag\") Dolního Saska. Do Německého spolkového sněmu byla zvolena na podzim 2009. Po rezignaci Horsta Köhlera byla v médiích zmiňována jako možná kandidátka na funkci německého prezidenta.\n\nPo volbách do Německého spolkového sněmu 22. září 2013 se obšírně diskutovalo o otázce, který úřad získá Ursula von der Leyenová ve spolkové vládě, až bude tato nově ustanovena. Podle zpráv byla jednou ze dvou kandidátů na post ministra zahraničních věcí spolu s Wolfgangem Schäublem, a to pro případ koalice CDU/CSU se sociálně-demokratickou stranou SPD, která údajně požadovala pro sebe křeslo ministra financí, jež doposud zaujímal právě Schäuble. Ten však ministrem financí zůstal, zatímco ministrem zahraničních věcí se po několika letech opět stal politik SPD Frank-Walter Steinmeier. Dne 17. prosince 2013 byla jmenována spolkovou ministryní obrany a stala se tak historicky první ženou v tomto úřadě.\n\nJako ministryně obrany prosazovala rozhodnutí německé vlády prodávat zbraně do Saúdské Arábie a do Turecka. Podporovala úzkou bezpečnostní spolupráci mezi Německem a Saúdskou Arábií. Spolupráci Bundeswehru se Saúdskou Arábií kritizovaly německé opoziční strany, které poukazovaly na masivní porušování lidských práv v Saúdské Arábii a na páchání válečných zločinů během saúdské vojenské intervence v Jemenu. Postavila se proti stažení německých vojáků z Afghánistánu.\n\nBěhem evropské migrační krize v roce 2015 veřejně odsoudila maďarského premiéra Viktora Orbána za jeho pokus násilně zastavit proud uprchlíků na srbsko-maďarské hranici.\n"}
{"id": "567920", "url": "https://cs.wikipedia.org/wiki?curid=567920", "title": "Vladimír Bystrov", "text": "Vladimír Bystrov\n\nVladimír Bystrov st. (7. srpna 1935, Praha – 1. června 2010, tamtéž) byl český publicista, filmový kritik, nakladatel, tlumočník a překladatel z ruštiny.\n\nNarozen 7. srpna 1935 v Praze (dětství a mládí prožil na Hanspaulce). Zemřel 1. června 2010 v pražské Fakultní nemocnici Královské Vinohrady. Vladimírův otec Nikolaj Bystrov (1899–1967), absolvent Ruské právnické fakulty v Praze, publicista a později úředník Ministerstva zahraničních věcí ČSR, žil od roku 1921 v Československu a v roce 1936 získal čs. státní občanství. Přesto byl odtud v květnu 1945 nezákonně odvlečen sovětskou tajnou policií a poslán na deset let do sibiřského gulagu. \n\nVladimír Bystrov nemohl dokončit střední školu a v lednu 1951 nastoupil jako „střední technický kádr“ (chemický laborant) do Výzkumného ústavu nátěrových hmot v Praze, kde byl zaměstnán až do nástupu základní vojenské služby v roce 1955. Vojnu, trvající do roku 1957, si odbýval ve slovenských Novákách. Už předtím si přivydělával externí novinařinou (od roku 1953 \"Mladá fronta\", od roku 1954 \"Svobodné slovo\", od roku 1955 \"Film a doba\"). V roce 1957 se stal spolupracovníkem nově založeného slovenského časopisu \"Film a divadlo\". V letech 1959–1965 vystřídal různé funkce ve Filmovém podniku: od listopadu 1959 vedoucí kina Odboj ve Vysočanech, od února 1961 obvodní instruktor kin, od dubna 1962 vedoucí Oddělení zvláštních představení (OZP), od ledna 1965 referent pro využití krátkých filmů v rámci programů OZP, od srpna 1965 vedoucí kina Zvon v Košířích. \n\nV roce 1960 napsal s Miloslavem Šimkem představení \"Polotrapno aneb Nesourodý pořad mírně sourodých scének\", při jehož realizaci se seznámila dvojice Šimek & Grossmann. V červenci 1958 mu bylo dispensem rektora AMU umožněno mimořádné studium na pražské FAMU (Katedra filmové a televizní dramaturgie, 1959–1962). Rychle se etabloval jako filmový kritik a publicista (\"Svobodné slovo, Film a divadlo, Film a doba, Kultura,\" \"Kino\", \"Mladý svět\"). V letech 1964–1968 spoluvytvářel \"Festivalový deník MFF Karlovy Vary\". V letech 1965–1969 byl zaměstnán jako poradce ředitele a tiskový tajemník Filmového studia Barrandov v Praze. V letech 1968–1969 externě řídil filmovou rubriku v \"Květech\", v letech 1969–1972 psal do \"Ahoje na sobotu\". V redakci \"Ahoje\" byl zaměstnán od února do července 1970; měl na starosti filmovou rubriku (pseudonym Bořivoj) a scénář komiksu Josefa Kábrta \"Trampoty rodiny Kosovy\" (pseudonym Damián). S Ivem Hepnerem sestavil sborník \"Stříbrné plátno horkého léta 1964\" (Mladá fronta 1965) a příručku \"Hvězdy, herci, režiséři: malý filmový slovník od A až Z. Část I., Abrhám–Ford\" (Pražský filmový klub 1970). Začátkem sedmdesátých let jeho články ze stránek novin a časopisů postupně mizí.\n\nOd srpna 1970 do dubna 1971 pracoval v podniku Fortuna, mezi jehož nejvýraznější projekty patří kompletní edice Foglarových komiksů \"Rychlé Šípy\" a výroba hlavolamu „ježek v kleci“. Taktéž v roce 1971 uspořádal pro Pražský filmový klub obrazovou publikaci \"Ivan Soeldner: Cesty ke hvězdám\", k níž napsal předmluvu Jiří Suchý (knížka nikdy nevyšla). V polovině sedmdesátých let publikoval v časopise \"Svět motorů\" (bez uvedení jména autora) seriál o sochařích a jejich dílech ve veřejném prostoru. V letech 1972–1989 působil jako tlumočník (pod Pražskou informační službou) a překladatel z ruštiny a ukrajinštiny. Kromě drobných i větších próz a povídkových cyklů pro víkendovou přílohu deníku \"Mladá fronta\" (1976–1986), časopis \"Československý voják\" (1975–1988) a \"Svobodné slovo\" (1985–1988) překládal také literaturu faktu (Polevoj, Štejnbach, Bělousov, Burovik).\n\nPo listopadu 1989 se stal spoluzakladatelem a prvním zástupcem syndika Syndikátu novinářů ČR (únor 1990 až únor 1992). Souběžně s tím vedl zahraniční rubriku týdeníku \"Reflex\" (duben 1990 až prosinec 1991). Byl šéfredaktorem týdeníku \"PRO\" (srpen 1991 až leden 1992) a deníku \"Noviny\" (leden až říjen 1992), vedoucím týmu pro odborové záležitosti Syndikátu novinářů ČR (listopad 1992 až leden 1993), vedoucím redaktorem nakladatelství a vydavatelství ALEA (únor 1993 až prosinec 1994) a poradcem představenstva Rozhlasové a televizní stanice R.I.O. (duben 1994 až červen 1995).\n\nOd roku 1994 spolumajitel nakladatelství Bystrov a synové, od roku 2003 samostatný nakladatel (klasická česká literatura v edici \"Národní knihovnička\", pragensie v edici \"Praga Caput Regni\", literatura faktu na téma gulag a holocaust v edici \"Žaluji\"). Od roku 1993 předseda rady občanského sdružení Oni byli první, shromažďujícího svědectví o osobách zavlečených po druhé světové válce z Československa do sovětských koncentračních táborů. V letech 1995–2000 vedl seminář žurnalistiky na soukromém gymnáziu ALTIS, v letech 1998–2007 působil jako externí pedagog Vyšší odborné školy publicistiky v Praze.\n\nČlen Syndikátu novinářů České republiky, Českého filmového a televizního svazu, Obce českých překladatelů a Společnosti přátel PEN klubu. Napsal stovky filmových kritik, portrétů, rozhovorů a reportáží, článků věnovaných kulturní historii. Po listopadu 1989 se zaměřil na politické komentáře (\"Svobodné slovo\", \"Lidové noviny\").\n\nAutor rozhlasových pásem \"Byli zde\" (ČRo 2, premiéra 14. 8. 1997) a \"Předehra aneb Z Prahy do gulagu a zpět\" (ČRo Regina, premiéra 8. 5. 1998). Napsal a uváděl rozhlasový seriál \"Lidé z mého zápisníku\" (ČRo Regina, 1998). Spoluautor televizních dokumentů \"Věčná paměť\" (s Dagmar Průchovou, ČT 1995), \"Pečetítko\" (s Martinem Skybou, ČT 1998) a \"Pomník\" (s Martinem Skybou, ČT 1999). Připravil výstavy \"Předpeklí aneb Z Čech do gulagu\" (Muzeum III. odboje, Příbram 1995), \"Pan učitel\" (Národní knihovna ČR, Praha 1997), \"Exil do Československa a exil z Československa\" (Brno 2002 / Praha 2003) a \"Generál Sergej Vojcechovskij – voják a demokrat\" (Národní památník obětí heydrichiády, Praha 2003 / Vojenská akademie, Brno 2004).\n\nVe víkendové příloze \"Mladé fronty\" vycházely jeho překlady povídek a úryvků z delších próz sovětských autorů v rámci seriálů \"Litěraturnaja Rossija čtenářům Mladé fronty\" (1976), \"Tři setkání s mladou sovětskou literaturou\" (1977), \"Představujeme mladou sovětskou literaturu\" (1977), \"Představujeme literární revui Junosť\" (1978), \"Tvorba mladého Leningradu\" (1978), \"Z mladé poezie a prózy sovětské Ukrajiny\" (1979), \"Schůzky s Juností\" (1980), \"Malý kabinet sovětské humoristické povídky\" (1981), \"Mladá fronta představuje literární revui Novyj mir\" (1982), \"Živá voda: ze sovětských klasických povídek dvacátých let\" (1983), \"Z válečných povídek Andreje Platonova\" (1984), \"Lidé a dílo: z historie sovětské literatury\" (1985), \"Představujeme literární revui Moskva\" (1986). Pro časopis \"Československý voják\" přeložil povídkový cyklus \"Setkání se sovětskými literárními revuemi\" (1977–1978), novelu Borise Polevého \"Aňuta\" (1979), novelu Borise Vasiljeva \"Poslední boj\" (1980) a vzpomínky trenéra Viktora Tichonova \"Hokej: naděje, zklamání a sny\" (1984). Další překlady (Zorin, Erenburg, Prišvin) publikoval mezi lety 1985 a 1988 ve \"Svobodném slově\".\n\nKnižně vydal tyto překlady: Boris Polevoj: \"Půl století v novinářově bloku\" (Mladá fronta, Praha 1982), Valerij Štejnbach: \"Hrdinové olympijských her\" (Olympia 1984), Roman Bělousov: \"Hledá se kapitán Nemo\" (Lidové nakladatelství, Praha 1988), Kim Burovik: \"Osudy věcí kolem nás\" (Lidové nakladatelství, Praha 1990), Jacques Rossi: \"Encyklopedie gulagu\" (Bystrov a synové, Praha 1999, s kolektivem), Ivan Soloněvič: \"Koncentrační tábor: Rusko\" (Bystrov a synové, Praha 2000, pod pseudonymem Kateřina Jánská]). Dále vydal vlastní knihy: \"Z Prahy do gulagu aneb Překáželi\" (Bystrov a synové, Praha 1999), \"Zírající do slunce: Život a dílo Konstantina Čcheidzeho\" (Bystrov a synové, Praha 2002, spoluautor Jiří Vacek), \"Únosy československých občanů do Sovětského svazu v letech 1945–1955\" (ÚDV, Praha 2003), \"Průvodce říší zla\" (Academia 2006),  \"Osud generála – komentář k některým dokumentům o životě a tragickém konci Sergeje Vojcechovského\" (Academia 2007), \"Sovětská brutální svévole a československý ustrašený králíček\" (Nadační fond angažovaných nestraníků 2009). Zůstaly po něm rukopisy připravovaných knížek \"Sto čtrnáct lásek Alexandra Puškina\" (nedokončeno) \"Pan učitel\" (o pedagogu a básníkovi Františku Springerovi) a \"Kurt a Jan: Kaleidoskop života herce Jana Pohana\". A také tři nerealizované projekty na téma životních osudů jeho popraveného bratrance Vladivoje Tomka: scénář nikdy nenatočeného televizního dokumentu \"Chtěl bych žít\" (1997), nerealizovaný scénář rozhlasového pásma \"Když ještě teď nechápeš, pochopíš zítra\" (1999) a poznámky ke zvažované knize \"Poslední popravený aneb Ještě jeden sedmnáctý listopad\" (2010).\n\nVladimír Bystrov byl třikrát ženatý: jeho první manželkou byla Alena Ryšková, druhou Senta Wollnerová, třetí Marta Švagrová. Z prvního manželství měl syna Alexandra, ze třetího syny Vladimíra a Michala. V roce 2007 mu bylo „za vynikající zásluhy o rozvoj demokracie, humanity a lidská práva“ propůjčeno státní vyznamenání Řád T. G. Masaryka II. třídy. V roce 2008 se stal prvním laureátem Ceny Rudolfa Medka, udělované Nadačním fondem angažovaných nestraníků.\n\nRoku 2017 vyšla v nakladatelství Galén téměř tisícistránková kniha Neučesané vzpomínky Vladimíra Bystrova, která vznikla na základě nedokončených pamětí autora a byla doplněna o velké množství archivních materiálů z jeho pozůstalosti.\n----] Kateřina Jánská (1866–1926) byla babičkou Vladimíra Bystrova z matčiny strany. Když V. B. řešil, jak u knihy \"Koncentrační tábor: Rusko\" odlišit roli vydavatele a překladatele, zvolil – trochu neobvykle – tento ženský pseudonym.\n\n\nRoku 2007 obdržel z rukou prezidenta ČR Václava Klause Řád Tomáše Garrigua Masaryka II. třídy.\n\nV roce 2008 se stal prvním laureátem Ceny Rudolfa Medka udělované Nadačním fondem angažovaných nestraníků.\n\n\n"}
{"id": "567923", "url": "https://cs.wikipedia.org/wiki?curid=567923", "title": "Hilbertova věta o bázi", "text": "Hilbertova věta o bázi\n\nHilbertova věta o bázi je matematické tvrzení z oboru komutativní algebry. Obvykle bývá formulována:\n\nJe-li \"R\" noetherovský okruh, pak je okruh polynomů \"R\"[\"X\"] také noetherovský.\n\nNěmecký matematik David Hilbert ji dokázal v roce 1888, stejně jako dokázal Hilbertovou větu o nulách.\n"}
{"id": "567926", "url": "https://cs.wikipedia.org/wiki?curid=567926", "title": "Noetherovský okruh", "text": "Noetherovský okruh\n\nNoetherovský okruh je pojem z algebry, z teorie okruhů, pojmenovaný po Emmy Noetherové. Jedná se o takový okruh, který neobsahuje shora neomezený řetězec do sebe vnořených ideálů, tedy pro každý řetězec ideálů\n\nexistuje nějaký index \"n\", že:\n\nJednoduchými příklady takového okruhu jsou okruh celých čísel, nebo okruh polynomů nad tělesem.\n"}
{"id": "567927", "url": "https://cs.wikipedia.org/wiki?curid=567927", "title": "Zaida Ben-Yusufová", "text": "Zaida Ben-Yusufová\n\nZaida Ben-Yusufová (Esther Zeghdda Ben Youseph Nathan nebo Yusef) (anglická výslovnost zajda ben jusufová) (21. listopadu 1869, Londýn, Anglie – 27. září 1933, Brooklyn, New York, Spojené státy americké) byla newyorská portrétní fotografka známá svými výtvarnými módními portréty bohatých a slavných Američanů z přelomu 19. a 20. století. Narodila se v Londýně německé matce a alžírskému otci, ale později převzala americké občanství. V roce 1901 ji časopis \"Ladies' Home Journal\" zařadil mezi šest fotografek, které označil jako \"„přední fotografky v Americe“\".\n\nV roce 2008 uspořádala Smithsonova Národní portrétní galerie samostatnou výstavu věnovanou výhradně práci Ben-Yusufové, aby se obnovil její klíčový význam z počátků výtvarné fotografie.\n\nZaida Ben-Yusufová se narodila 21. listopadu 1869 jako Esther Zeghdda Ben Youseph Nathanová v Londýně v Anglii jako nejstarší dcera německé matce Anně Kind Ben-Youseph Nathanové z Berlína a alžírskému otci Mustaphovi Moussa Ben Youseph Nathanovi.\n\nV roce 1881 Anna Ben-Yusufová, již bez svého manžela, žila se svými čtyřmi dcerami – Zaidou (starou 11 let), Heidi (8), Leilou (4) a Pearl (3) – v Ramsgate, kde Anna pracovala jako vychovatelka. Přibližně na konci osmdesátých let 19. století Anna Ben-Yusufová emigrovala do Spojených států, kde založila obchod s módním zbožím na Washington Street v Bostonu.\n\nV roce 1895 Zaida Ben-Yusufová následovala svou matku a emigrovala za ní do Spojených států, kde pracovala jako obchodnice s módním zbožím na Páté Avenue č. p. 251 v New Yorku. V tom pokračovala nějaký čas než se stala fotografkou, psala příležitostné články pro magazíny \"Harper's Bazaar\" a \"Ladies' Home Journal\" na módní témata.\n\nBen-Yusufová začal být známá jako fotografka na konci devadesátých let. V dubnu 1896 byly její dva snímky otištěny v časopisu \"Cosmopolitan\" a další vystavila v Londýně na výstavě fotografického spolku \"The Linked Ring\". Ještě téhož roku odcestovala do Evropy, kde se setkala s Georgem Davisonem, jedním ze zakladatelů spolku Linked Ring Brotherhood, který ji povzbuzoval, aby ve fotografii i nadále pokračovala. Vystavovala na výročních výstavách spolku až do roku 1902.\n\nNa jaře roku 1897 Zaida Ben-Yusufová otevřela vlastní portrétní fotografické studio na Páté Avenue 124 v New Yorku. Dne 7. listopadu 1897 zveřejnil magazín \"New York Daily Tribune\" článek o jejím ateliéru a její reklamní plakáty pak byly otištěny ve vydání \"Frank Leslie's Weekly\" na konci roku. V roce 1898 její kariéra fotografky rostla, deset jejích děl bylo vystaveno na 67. výročním veletrhu Amerického institutu na National Academy of Design. Tam její portrét herečky Virginie Earle získal třetí místo v kategorii \"Portrét\". Během listopadu 1898 Yusufová a Frances Benjamin Johnstonová uspořádaly „woman show“ svých prací ve spolku amerických fotografů Camera Club of New York.\n\nV roce 1899 se Yusufová setkala s Hollandem Dayem v Bostonu, který ji fotografoval. Své studio přestěhovala na Pátou Avenue 578 a vystavovala na řadě výstavách, včetně druhého Filadelfského fotografického salónu. Zúčastnila se vzniku řady publikací, včetně článku o ženách-fotografkách v \"The American Amateur Photographer\" a také v \"The Photographic Times\", ve kterém ji Sadakichi Hartmann popsal jako „zajímavou interpretku portrétní fotografie“.\n\nV roce 1900 dohlížely Ben-Yusufová a Johnstonová na sestavení výstavy na téma \"Americké ženy fotografky\" na světové výstavě Exposition Universelle v Paříži. Yusufová vystavila svých pět portrétů v souboru, který pak cestoval do Petrohradu, Moskvy a Washingtonu. Byla také zastoupena v expozici Hollanda Daye \"The New School of American Photography\" (\"Nová škola americké fotografie\") pro Královskou fotografickou společnost v Londýně a čtyři její fotografie vybral Alfred Stieglitz pro Mezinárodní výstavu v Glasgow roku 1901 ve Skotsku.\n\nV roce 1901 napsala Ben-Yusufová článek \"Celebrity před fotoaparátem\", pro \"Sunday Evening Post\", kde popsala své zkušenosti s modely z ateliéru. Do této chvíle nasnímala Grovera Clevelanda, Franklina Roosevelta a Leonarda Wooda a mnoho dalších. Pro zářijové vydání \"Metropolitan Magazine\" napsala další článek \"„Nová fotografie – co udělala a dělá s moderními portréty“\", kde popsala svou práci spíše z pohledu umělce než komerčního fotografa, ale méně radikálně než někteří známější výtvarní fotografové.\n\n\"Ladies' Home Journal\" ji prohlásil za jednu z „předních amerických fotografek“ v sérii šesti ilustrovaných článků o pokročilém fotografování pro amatéry v \"Saturday Evening Post\". Byla uvedena také jako členka prvního Amerického fotografického salónu, když se otevíral v prosinci 1904, ačkoliv její účast na výstavách začala klesat. V roce 1906 prezentovala jeden portrét na třetím ročníku výstavy fotografií v muzeu Worcester Art v Massachusetts, poslední známé výstavě svých prací za jejího života.\n\nRoku 1903 Zaida Ben-Yusufová cestovala do Japonska, kde navštívila místa jako Jokohama, Kóbe, Nagasaki, Kjóto (zde si dokonce pronajala dům), Tokio a Nikko. Tato cesta se stala základem pro sérii čtyř ilustrovaných článků \"„Japan Through My Camera“\", vydávaných v \"Saturday Evening Post\" od 23. dubna 1904. V únoru 1905 se její esej o Kjótu objevila v \"Booklovers Magazine\" a \"Leslie's Monthly Magazine\" vydaný jako ilustrovaný článek \"„Women in Japan“\". Psala o japonské architektuře a na toto téma také přednášela. Některými z jejích fotografií je ilustrován lednový článek z roku 1906 Kathariny Buddové v \"Architectural Record\", pro které napsala článek \"Období Daikan\".\n\nV roce 1906 publikovala tři fotografie z návštěvy Capri v zářijovém vydání \"Photo Era\" a o dva roky později napsala tři eseje o životě v Anglii pro \"Saturday Evening Post\". Do New Yorku se vrátila v listopadu 1908, ale následující rok již byla opět v Londýně. Londýnský telefonní seznam z roku 1911 ji uvádí jako fotografku ve čtvrti Chelsea. V roce 1912 napsal Sadakichi Hartmann, že Yusufová zanechala fotografie a bydlí v Polynésii.\n\nPo vypuknutí první světové války a německé invaze do Francie, se v polovině září 1914 vrátila Zaida Ben-Yusufová z Paříže do New Yorku. V roce 1919 požádala o americké občanství, přičemž se popsala jako fotografka a svůj věk snížila o deset let. Pokračovala v cestování, o rok později navštívila Kubu a v roce 1921 Jamajku.\n\nZaida Ben-Yusufová získala v roce 1924 místo u newyorské \"Reed Fashion Service\" a přednášela v místním obchodním domě o módě a příbuzných tématech. V roce 1926 byla jmenována stylovou direktorkou \"Retail Millinery Association of New York\", organizace, ve které se později stala ředitelkou.\n\nV roce 1930, jak dokazují záznamy ze sčítání lidu, se Zaida Yusufová vdala za textilního návrháře Fredericka J. Norrise. Zemřela o tři roky později 27. září v metodistické episkopální nemocnici v Brooklynu.\n\nPráce Zaidy Ben-Yusufové byla předmětem výstavy s názvem \"Zaida Ben-Yusuf: Newyorská portrétní fotografka\" ve Smithsonově Národní portrétní galerii, která probíhala od 11. dubna do 1. září 2008. Její kurátor Frank H. Goodyear se poprvé dozvěděl o Ben-Yusufové v roce 2003, když objevil dvě její portrétní fotografie sochaře Daniela Chestera Frenche a malíře Everetta Shinna a chtěl zjistit více o této zapomenuté fotografce.\n\nGoodyear poukázal na to, že svou roli mohly sehrát předsudky vůči ženskému pohlaví, kvůli kterým zůstala Zaida Ben-Yusufová zapomenuta, přestože významně přispěla k rozvoji fotografie jako prostředku uměleckého vyjádření. Fotografická historie se spíše zaměřila na fotografy mužského pohlaví jako Stieglitze a již méně na fotografky, i když to bylo jedno z mála povolání, které v tehdejším New Yorku na přelomu století umožňovalo svobodné ženě dosáhnout úspěšné životní dráhy. I v relativně progresivním New Yorku, kam se shromažďovali inovátoři v oblasti umění, vědy, žurnalistiky a politiky, bylo pro samotnou ženu obtížné se profesionálně uživit. Dalším důvodem neznámosti Ben-Yusufové bylo to, že neodkázala významnou část svého archivu jedné instituci, takže bylo obtížné sjednotit dostatek exemplářů pro posouzení její kariéry z historického hlediska. Goodyearova výstava v Smithsonianově instituci působila jako prezentace díla Zaidy Ben-Yusufové a jejího opětovného zařazení jako klíčové postavy v historii výtvarné fotografie.\n\n"}
{"id": "567948", "url": "https://cs.wikipedia.org/wiki?curid=567948", "title": "Ponte di Rialto", "text": "Ponte di Rialto\n\nPonte di Rialto je jedním ze čtyř benátských mostů (Ponte dell'Accademia, Ponte degli Scalzi, Ponte della Costituzione), které vedou přes Canal Grande.\n\nPoprvé bylo možné překročit Canal Grande suchou nohou přes pontonový most, který postavil roku 1181 stavitel Nicolò Barattieri. Most byl znám pod názvem \"Ponte della Moneta\", pravděpodobně proto, že v blízkosti stála mincovna. Vzhledem k tomu, že díky blízkému trhu, zvaném Rialto, tento most brzy nestačil, byl roku 1255 nahrazen mostem dřevěným. Stavba byla založena na dvou šikmých rampách a pohyblivém středu, který umožnil průplav vyšším lodím. Nakonec došlo ke spojení s přilehlým trhem a most podle něj dostal své dnešní jméno. \n\nBěhem první poloviny 15. století vznikly dvě řady obchodů po stranách mostu. Roku 1310, při vzpouře vedené Bejamonte Tiepolem, byl částečně spálen. Roku 1444 nevydržel nápor lidí sledujících průvod lodi a zřítil se. Myšlenka na stavbu mostu kamenného byla poprvé vznesena roku 1503. \n\nSoučasný most, jak ho známe dnes, navrhl Antonio da Ponte a byl dokončen v roce 1591.\n\n"}
{"id": "567954", "url": "https://cs.wikipedia.org/wiki?curid=567954", "title": "Včely", "text": "Včely\n\nVčely či včelotvaří (Apoidea) je nadčeleď blanokřídlého hmyzu. Některé druhy jsou společenské, většina jich je ale samotářských. Podle výsledků molekulární fylogenetiky se včely vyvinuly z čeledi kutíkovití (Crabronidae), ta je tak parafyletická.\n\nMezi hlavní čeledi z nadčeledi včely patří:\n"}
{"id": "567955", "url": "https://cs.wikipedia.org/wiki?curid=567955", "title": "Lockheed L-1011 TriStar", "text": "Lockheed L-1011 TriStar\n\nLockheed L-1011 TriStar, běžně označovaný jako L-1011 (\"L-ten-eleven\") nebo TriStar, je americký dálkový širokotrupý třímotorový dopravní letoun vyvinutý v Lockheed Corporation. Po letounech Boeing 747 a McDonnell Douglas DC-10 byl třetí širokotrupý letoun. Jeho kapacita je až 400 cestujících a dolet přes 4 000 námořních mil (7 410 km). Z jeho tří motorů Rolls-Royce RB211 se dva nachází pod křídly, zatímco třetí středový motor je zabudovaný mezi ocasní plochy a horní část trupu. Letoun je vybaven automatizovaným systémem řízení sestupu tzv. autoland. Dále palubní kuchyní a salonkem.\n\nL-1011 TriStar se vyráběl ve dvou různých délkách trupu. Původní L-1011-1 poprvé vzlétl v listopadu 1970 a do služby u Eastern Air Lines vstoupil v roce 1972. Zkrácená verze L-1011-500 s delším doletem poprvé vzlétla v roce 1978 a o rok později vstoupila do služby u společnosti British Airways. Původní delší model TriStar byl také vyráběn jako L-1011-100 s vyšší hmotností, L-1011-200 s vylepšenými motory a dále modernizovaný L-1011-250. Později probíhaly přestavby modelu L-1011-1 se zvýšenou vzletovou hmotností a zahrnovaly typy L-1011-50 a L-1011-150.\n\nProdej letounů L-1011 TriStar byl po dobu dvou let bržďen kvůli vývojovým a finančním problémům společnosti Rolls-Royce. V letech 1968 až 1984 společnost Lockheed vyrobila celkem 250 strojů TriStar. Výroba probíhala v závodě Lockheed na regionálním letišti Palmdale v jižní Kalifornii severně od Los Angeles. Po skončení výroby modelu TriStrar společnost Lockheed, kvůli podlimitním prodejům, z obchodu s komerčními letadly odešla. V roce 2020 L-1011 zůstává posledním neruským širokotrupým dopravním letounem, který vstoupil do výroby a není vyráběn duem Airbus a Boeing nebo jejich předchůdci.\n\nJeden upravený dopravní letoun (v.č. 1067, N140SC, \"Stargazer\", původně u Air Canada, imatrikulace C-FTNJ) se využívá u NASA jako \"odpalovací rampa\" pro nízkonosné rakety Pegasus XL.\n\n16. listopadu 1970 byl zalétán první Lockheed L-1011 TriStar se třemi motory Rolls-Royce RB-211-22, které však od výrobcem slibovaného tahu 186 kN dávaly výkon jen 162,7 kN, navíc byla jejich hmotnost o 136 kg vyšší, protože se nepodařilo vyřešit lopatky dmychadla z uhlíkového kompozitního materiálu a bylo nutno je vyrobit z titanu.\nV konečné montáži v Palmdale dokončili druhý TriStar v prosinci 1970, třetí v květnu 1971 a čtvrtý v září. Motory RB-211-22 s plným tahem 186,7 kN byly k dispozici až v září a dostal je letoun číslo 2. Šestý stroj vzlétl v březnu 1972 se skutečnými sériovými motory RB-211-22C, schopnými však udržet tah 186,7 kN jen při teplotě vzduchu do 18,9 °C. Až teprve motory RB-211-22B se zdokonaleným vysokotlakým kompresorem dokázaly udržet výkonnost při teplotách do 28,9 °C. Motory RB-211-22c pak byly upraveny na úroveň -22B.\nPrvní dva zákazníci, Eastern a TWA, získali po prvním letounu v dubnu 1972. Společnost Eastern zahájila lety s platícími cestujícími ještě v dubnu, TWA v červnu.\nV březnu 1972 zahájila s letouny \"L-1011-1\" provoz Air Canada a v dubnu téhož roku britská Court Line, jejíchž pět strojů mělo vestavěné sklopné schodiště a dveře dvojnásobné šířky, aby se urychlil provoz na letišti. Stroje z první dodávky byly v provedení L-1011-1 se třemi motory RB-211-22B s tahem po 186,7 kN a se vzletovou hmotností 195 045 kg.\n\nLockheed L-1011-100 TriStar byla dálková verze pro střední tratě s hmotností zvýšenou na 204 120 kg, nebo až na 211 375 kg, pokud se montovaly další nádrže do centroplánu křídla, zvětšující zásobu paliva na 100 317 l. Díky motorům Rolls-Royce RB-211-524 s tahem po 213,50 kN byl tento typ schopen operovat na letištích s vyšší nadmořskou výškou a při zvýšených teplotách okolního vzduchu.\n\nPrvní \"L-1011-200\" vzlétl 10. dubna 1976, o rok později získal potřebná mezinárodní osvědčení. Zákazníky se staly společnosti British Airways, Gulf Air a Saudia, která převzala 17 strojů.\n\n\"Lockheed L-1011-500 TriStar\" se zdokonalenými dálkovými charakteristikami měl oproti standardu kratší trup o 4,11 m, zvětšenou zásobu paliva a vzletovou hmotnost zvýšenou na 224 980 kg. V cestovní kabině se nacházelo 246 sedadel ve smíšeném provedení a 300 v turistickém. Za pohonné jednotky byly vybrány tři RB-211-524B s tahem po 222,4  kN. První \"pětistovka\" (výr. č. 1157, N48354) se poprvé vznesla 16. října 1978 a byla určena pro leteckou společnost British Airways, která první stroj převzala v únoru 1979. V tomto roce převzala L-1011-500 také letecká společnost Pan American.\n\nVývoj L-1011-500 pokračoval prodloužením křídla o 1,37 m na obou polovinách a s nově tvarovanými koncovými částmi, které snižují odpor vzduchu. Stroje \"Advanced TriStar 500\" s upravenými křídly, které v provozu vykazovaly 3% úsporu paliva, se dodávaly na zvláštní objednávku. První takto modifikovaný stroj byl zalétán v listopadu 1979, později byly na tento standard upravovány starší stroje.\n\nJeden stroj L-1011 (v.č. 1012) odstavený v Marana Air Parku (původně společnosti Eastern, N311EA) byl přestavěn na čistě nákladní letoun \"Lockheed 2000\", kterému byl zcela demontován interiér a trvale zrušeno sedm z celkově osmi vstupních dveří. Zprovozněny zůstaly jediné dveře na levé straně trupu za pilotní kabinou, která zůstala standardně vybavena pro tříčlennou posádku. Za pilotní kabinou bylo instalováno šest sedadel pro doprovod nákladu. Ten se do trupu umísťoval nahoru odklopnými vraty o rozměrech 4,32 x 3,17 m, které byly umístěny na levé straně trupu před křídlem.\n\nPo vyčlenění z dopravního provozu převzala Royal Air Force v létech 1982 až 1985 celkem devět strojů L-1011-500 a firma Marschall of Cambridge je po dohodě s výrobcem upravila na tankovací a dopravní letadla s nádrží pohonných látek v trupu se zesílenou podlahou. Čtyři stroje nesly označení 'TriStar KC.1' (výr. č. 1157, 1164, 1168 a 1174) a dva \"TriStar K.1\" (1159 a 1165), které původně létaly u British Airways. Trojice letadel zakoupených od amerického Pan Amu neslo označení 'C.2' (1186 a 1188) a 'C.2A' (1177). Tyto stroje byly primárně určeny pro dopravu vojenských jednotek, jejichž paluba mohla být upravena na nemocniční verzi včetně lůžkové části s nosítky a menším operačním sálem. Upravené stroje převzala 216. squadrona RAF se základnou v Brize Nortonu.\n\n21. srpna 1980 TriStar společnosti Saudia krátce po vzletu z letiště v Rijádu oznámil, že na palubě vypukl požár. Při následném vyšetřování byl jako nejpravděpodobnější důvod uveden přenosný propanbutanový vařič jednoho z poutníků do Mekky. Letoun přistál, avšak nikomu se nepodařilo otevřít dveře ani nouzové východy, protože přetlakování bylo stále zapnuto a bránilo v otevření. Ani pozemní vyprošťovací jednotce se nepodařilo zasáhnout včas a všech 301 osob na palubě zahynulo.\n\n2. srpna roku 1985 se zřítil Lockheed L-1011 společnosti Delta Air Lines let č.191 z Fort Lauderdale do Dallasu, když jej při přibližovacím manévru nečekaně zasáhl mikroburst, který způsobil pád letadla, které následně narazilo v přibližně 350km rychlosti do nádrží s pohonnými hmotami. Zemřelo 135 lidí z 163, mezi mrtvými byl i jeden člověk z náhodně projíždějícího auta na přilehlé silnici.\n\n\n"}
{"id": "567959", "url": "https://cs.wikipedia.org/wiki?curid=567959", "title": "Seznam zemětřesení od roku 1900 podle počtu obětí", "text": "Seznam zemětřesení od roku 1900 podle počtu obětí\n"}
{"id": "567969", "url": "https://cs.wikipedia.org/wiki?curid=567969", "title": "153. ženijní prapor Olomouc", "text": "153. ženijní prapor Olomouc\n\n153. ženijní prapor Olomouc byl založen k 1. říjnu 2008 a je v podřízenosti 15. ženijního pluku Velitelství pozemních sil. Útvar je dislokován v okrajové části města Olomouc, na místě zrušeného 156. záchranného praporu.\n\n\n"}
{"id": "567972", "url": "https://cs.wikipedia.org/wiki?curid=567972", "title": "Dekáda", "text": "Dekáda\n\nDekáda (z řeckého \"dekas\", desítka) znamená soubor o deseti prvcích. Ve starém Řecku označoval desítku bojovníků, později také desítku let. V současném užití obvykle znamená \"desetiletí\". Tedy desítku let, a to pro náš letopočet nejčastěji desetiletí od roku s nulou na konci (například 1960–1969, \"šedesátá léta\"), případně začínající rokem končícím pořadovou jedničkou (například 1961–1970), ale také jakékoli jiné desetileté období, například \"v poslední dekádě Mozartova života\".\n\nV epidemiologii se k popisu pravděpodobnosti, že se v životě člověka objeví určitá choroba, také užívají dekády. Přitom ovšem první dekáda začíná narozením (rokem 0) a končí desátými narozeninami, takže \"4. dekáda\" znamená stáří přibližně 30 až 40 let, nikoli 40–49.\n\n\n\n"}
{"id": "567985", "url": "https://cs.wikipedia.org/wiki?curid=567985", "title": "Futenma", "text": "Futenma\n\nFutenma ( , tedy doslova \"Letecká základna námořní pěchoty Futenma\", ICAO:ROTM) je letecká základna námořní pěchoty Spojených států amerických ležící na ostrově Okinawa 9,3 kilometru na severovýchod od Nahy. Funguje od roku 1945, kdy vznikla po bitvě o Okinawu, když byl ostrov obsazen Spojenými státy americkými.\n\nNa základně je jediná vzletová a přistávací dráha o délce 2740 metrů a šířce 45 metrů s asfaltovo-betonovým povrchem a orientací 06/24.\n\nUmístění základny v hustě osídlené oblasti je předmětem sporů mezi místními obyvateli, japonskou vládou a americkou vládou. Začátkem června 2010 například rezignoval japonský premiér Jukio Hatojama, když pobouřil veřejné mínění tím, že místo aby splnil předvolební slib, že domluví přesunutí základny zcela mimo ostrov Okinawa, domluvil s Barackem Obamou přesunutí základny jen do řidčeji osídlené části ostrova.\n\n"}
{"id": "567994", "url": "https://cs.wikipedia.org/wiki?curid=567994", "title": "Luboš Zelený", "text": "Luboš Zelený\n\nIng. Luboš Zelený (* 23. prosince 1946 Městec Králové) je český spisovatel, básník, prozaik, překladatel a dramatik.\n\nNarodil se 23. 12. 1946 v Městci Králové. Dětství a školní léta prožil ve Velkých Výklekách. Vystudoval Gymnázium (SVVŠ)v Městci Králové a Poděbradech (1960-1964) a lesnickou fakultu VŠZ v Brně (1964-1970, státní zkouška 1972). Postgraduálně studoval knihovnictví a informatiku a kurz žurnalistiky. Pracoval jako lesní dělník, pomocný asistent VŠZ, technik polesí, středoškolský profesor, ředitel okresní knihovny, vedoucí odboru kultury a ochrany přírody ONV, historik, redaktor a šéfredaktor deníku, asistent poslance PČR. Od roku 2007 se věnuje literatuře a publicistice. Žije v Trutnově.\n\nV jeho básnických sbírkách převažuje rustikální tematika, v knihách pro děti jsou pohádky zasazené do regionu Krkonoš,Podkrkonoší a areálu Státního zámku Kuks.\nPrvní zmínky o literární tvorbě sahají do padesátých let, kdy vznikl text \"Ostrov malého Igota\". Toto směřování dostalo podporu na vysokoškolských studiích (Lesnická fakulta Vysoké školy zemědělské Brno), když v letech 1968/1969 se jako redaktor účastnil práce na vydávání studentského časopisu lesnické fakulty Lef, kde byly otištěny i jeho první básně. V těchto letech vznikla také samizdatová sbírka básní \"Kytice pro hrbatého špicla\". Zásadní je zejména působení Lefu v období Palachova týdne a studentské stávky (leden 1969).\n\nZelený díky Lefu poznal řadu brněnských a později pražských literátů. Z mladých se sešel s partou kolem časopisu Kurýr, který vedl básník a prozaik Ludvík Štěpán. Ten mu v posledním čísle časopisu Kurýr otiskl první sloupek básní, a sestavil sborník \"Čas, kterým mládí jde\", do něhož L. Zelený přispěl prózou \"Obraz světa\". V tomto období však poezie u Zeleného zcela převážila. Byla recitována v brněnské Múze, v Praze v pořadech Jana Buriana v divadle Maringotka, následovala Viola. Své básně publikoval v Čs. vojákovi, v Mladé frontě, Tvorbě, Květech, ve Světu práce, i povídky a pohádky pak od sedmdesátých let také v deníku Pochodeň a v časopisu Krkonoše, články a fejetony ve Vědě a životě (kam jej přivedl šéfredaktor Oleg Sus).\n\nZelený se nejdřív soustředil na básnickou tvorbu. Jeho básně nejprve vycházely ve sbornících. Byly to po řadě sborníky \"Zelené světlušky\" (1972), \"Pohledy\" (1974), \"Zpívej mi a vzpomenu si\" (1976; zde vyšla rozsáhlejší poema \"Balzamína\", provázející rodným krajem), \"Rozměry času\" (1976), \"Rosný bod\" (1976).\n\nNa svou vlastní knihu si musel řadu let počkat. První samostatná sbírka \"Potřebná věc\" mu vyšla v roce 1978, ačkoli byla odevzdána už v roce 1971.\nPo první sérii krátkých básní následují dvě delší: \"Nápis na stromě\" konfrontační paralelou textu citujícího fakta o koncentračním táboře těhotných a veršů popisujících současnost jednak dokumentuje zrůdnost a hrůznost fašismu a zároveň oslavuje osvobození od něj. \"Semínka\" pak jsou autorův hold živým i mrtvým ruským vojákům, kteří nás osvobodili.\nDruhou sérii uzavírají čtyři delší básně, dvě dvoudílné a dvě čtyřdílné. Postupně \"Má slova\" hovoří o nasazení, s nímž autor píše, oslavou osvoboditelů jsou básně \"Tvá řeč\", \"To slavné\" a také \"Vánoce 1973\", v nichž přemítá nad válečnou hrozbou, budící touhu po míru.\n\nPro příležitostný bibliofilský tisk \"Jeřabinka\" (1981) ke Dnům kultury Černigovské oblasti (SSSR) přeložil Zelený 7 básní Naděždy Semenčekové, ukrajinské básnířky.\n\nOd roku 1984 začaly vycházet Zeleného prózy: k \"Pohádkám do ouška jehly\" (1984) a \"Pohádce z duhového poháru\" (1986) můžeme přiřadit i \"Pohádku o Pískovečkovi\", jež sice vyšla až v roce 1993, ale byla napsána už v roce 1981.\nJde o pohádky autorské, a to imitačně-inovačního typu, jehož hrdiny bývají netradičně pojaté nadpřirozené bytosti, jsou polidštěny či parodovány a jejich poslání má povětšině charakter vyjádření autorova etického a mravního kréda. \nMají blízko k rumcajsovským pohádkám Václava Čtvrtka, ať je to jejich konkrétní místopis (jsou postupně situovány do Malých Svatoňovic, Krkonoš a Kuksu), nebo potýkání hlavního hrdiny s tou či onou vrchností či nadřazeností, ale také ve vynalézavém, metaforicky plastickém, bohatém a přitom výstižném jazyce, blízkém lidové slovesnosti.\n\nPříhody hrdiny Józy v \"Pohádkách do ouška jehly\" evokují večerníčkovské příběhy Krkonošské pohádky České televize z roku 1974; Trautenberka připomene zejména epizoda s vypočítavým krejčím Faltou. Pohádky zaujaly Loutkový soubor Úpice, který je v roce 2007 zdramatizoval a hrál.\n\nJednou z vyprávěcích linií \"Pohádky z duhového poháru\" je putování za duhovým pohárem. Paralelně s ní se rozvíjí i střetání předstírané lásky s láskou opravdovou, další linií je zápas siláka Kuby s pokoušením skřítka Mumlávka, který jej chce svést k pašování, což je motiv, který nerozlučně patří ke koloritu krkonošského příhraničí. Pointou je zjištění, že dobrý člověk je ta jediná pohádková bytost, kterou může potkat každý.\n\nZeleného někdejší dětské setkání se soškou z Kuksu inspirovalo k \"Pohádce o Pískovečkovi\", příhodám Pískovečka, sochy, která se hýbe a mluví a nakonec se po výpravě na zkušenou stane skutečným chlapcem podobně jako Pinocchio Carla Collodiho.\nZeleného příběh dává dětskému čtenáři poznat smysl a sílu morálky a v neposlední řadě jej poučí i o díle Matyáše Brauna.\n\nPo sametové revoluci vedle oficiálních možností vydávání knih není nijak než finančně omezena možnost publikovat nákladem vlastním. Zelený tento samizdat v novém kabátě zkráceně nazval SOVYNAZ, solitérní vydávání na zakázku.\n\nZ bezprostřední životní inspirace vznikly knihy říkadel pro mateřské školy (Zeleného manželka v mateřské škole učí). Původně mělo jít o jednu knihu, ale nakladatelé neprojevili zájem, a tak ji Zelený pro Sovynaz rozdělil do čtyř titulů, \"Čáry, máry nad safari\", \"Čarovánky\", \"Jak se chodí do školky\" a \"Mouchy, kočky, myši, prozradí, co slyší\" (všechny vydány 2008). Jde o nonsensové verše s vynalézavými rýmy, kde se děti setkají se zajímavými zvířaty ap.\n\nV Sovynazu vydal i své básnické sbírky. \"Přebrané spisy\" (1994) považuje Zelený za omyl. Ve sbírce \"Slovapění\" (2011) básně spojuje vyslovení životního pocitu, toho, jak básník dnes vidí a vnímá skutečnost kolem sebe, zkoncentrované ve verši z básně \"Chůze v mlhách\" „... přesto se držíme naděje za rukáv/ a jdeme...“. Nalezneme tu básně milostné, resp. „post-milostné“, básně lyrického okamžiku i básně o psaní básní, v dalších případech jde o metaforický popis konkrétního zážitku. Za knihu \"Slovapění\" v září 2012 získal Zelený uznání při udělování Mobelovy ceny 2012. Zelený se v této sbírce přiznává k pseudonymu Pastevec, který používal v letech 2008–2009 při vyvěšování svých básní na Totemu (TOTální E Magazín), kde našel další publikační možnosti.\n\nTitul sbírky \"Potlučené fantazie\" (2012) je v úvodu vyložen jako PF 2012. Jde tedy o manifestaci časových básní, o vyslovení se k aktuálnímu dění, o přání do roku 2012, o stručné shrnutí a konstatování, že ne všechny ideální představy o budoucnosti se splnily.\n\nK Zeleného básnické produkci se řadí i jeho překlad poezie Daniela Uffa Horna \"Malé písně\" (2009). Vyjma závěrečné básně, která se na větším prostoru programově vyslovuje k romantismu, jsou to nerozsáhlá plně srozumitelná čísla přírodní či milostné lyriky tradiční rýmové, veršové a metaforické struktury, na nichž se Zelený mohl učit tomuto způsobu poetického uvažování.\n\nZeleného publicistickou činnost (byl redaktor a šéfredaktor Krkonošských novin, volný novinář, vedoucí editor krajské redakce Vysočina Jihlava) shrnuje svazek \"S broukem v hlavě\" (2009), sbírka novinových fejetonů, které jsou svědectvím o duchu doby. Členění sbírky připomíná novinovou rubriku \"Brouk v hlavě\", jež soustřeďovala zamyšlení nad aktuálními problémy. Třetí oddíl \"Lidičky a lidi\" obsahuje převážně medailonky osobností spjatých s Trutnovskem.\nPoezie:\n\nKnihy pro děti:\nKniha fejetonů:\n\nPřeklady:\n\nSborníky:\n\nOdborné práce:\n\nSpoluautor:\n\nEditorská činnost:\n\nDivadelní hry:\n\n"}
{"id": "567996", "url": "https://cs.wikipedia.org/wiki?curid=567996", "title": "Elektrárna Hodonín", "text": "Elektrárna Hodonín\n\nElektrárna Hodonín (Zkráceně EHO) je jedna z nejstarších tepelných elektráren společnosti ČEZ na území České republiky a nachází se v blízkosti města Hodonín, lignitového dolu a řeky Moravy. Celkový instalovaný výkon elektrárny činí 105 MW, v současnosti je tak 3. největší elektrárnou na světě schopnou provozu i na čistou biomasu (do 75% instalovaného výkonu).\n\nVýstavba elektrárny byla zahájena v roce 1951 a uvedení do provozu všech osmi kotlů probíhalo postupně od roku 1954 do roku 1958. Postupem času začala být přestavována na teplárenský provoz a od roku 1963 dodávala teplo nejen průmyslovým závodům. Elektrárna byla odsířena v letech 1996–1997, odsíření zajišťují fluidní kotle.\n\n"}
{"id": "568010", "url": "https://cs.wikipedia.org/wiki?curid=568010", "title": "AMD Radeon R900", "text": "AMD Radeon R900\n\nAMD Radeon R900 je inženýrské označení pro GPU vyvinuté společností AMD a je pájen na grafické karty řady Radeon HD 6000. Jádro je vyráběno 40 nm u společnosti TSMC. Podporuje DirectX 11, Shader model 5 a OpenGL 4.1 (přidána v ovladačích 11.1) a OpenCL 1.1.\n\nJádro má vývojové jméno \"Southern Islands\" (Jižní ostrovy).\n\nJádro je hybrid mezi jádrem R800 a novou architekturou použitou u jader Northern Islands. Vydání prvních čipů bylo ve 4. kvartálu 2010.\n\nPůvodně mělo být vyrobeno 32 nm procesem, ale díky technickým problémům u společnosti TSMC a přeskočení daného procesu, muselo AMD jádra přepracovat a vydat na starším 40 nm výrobním procesu.\n\nPřistoupilo se částečně k novému značení modelů x4x0 zůstalo, x6x0 se rozdělilo na x6x0 a x5x0, x7x0 → x7x0, x8x0 je nová řada, x8x0 → x9x0 a x970 → x990.\n\nGrafické karty HD 6990 mají na sobě přepínač, který přepíná mezi takty čipu 830 MHz a 880 MHz. Podle toho se mění maximální výkon, ale taky hlučnost a spotřeba.\n\n\n"}
{"id": "568027", "url": "https://cs.wikipedia.org/wiki?curid=568027", "title": "Anderle", "text": "Anderle\n\nNěmecké příjmení Anderle je v překladu \"Ondra\" (zdrobnělina od Andreas) a nosí jej více různých osobností:\n\n\n\n"}
{"id": "568028", "url": "https://cs.wikipedia.org/wiki?curid=568028", "title": "Elektrárna Ledvice", "text": "Elektrárna Ledvice\n\nElektrárna Ledvice je tepelná elektrárna společnosti ČEZ nacházející se mezi městy Ledvice a Bílina. Elektrárna se kromě výroby elektrické energie zabývá výrobou tepla, které dodává především do Bíliny a Teplic.\n\nV roce 2018 byla na vrcholu kotelny nového bloku elektrárny otevřena ve 144 metrech nová vyhlídka, která je nejvyšší rozhlednou v Česku. Pojme maximálně 40 lidí za den.\n\nTabulka zobrazuje všech šest bloků elektrárny. Zahrnuje jejich výkon a data kdy byl zprovozněn či ukončen jejich provoz.\nElektrárna byla vybudována v letech 1966–1969 a její celkový výkon byl 640 MW. Elektrárna byla po výstavbě tvořena celkem pěti bloky. Dne 1. února 1994 byl ukončen provoz 5. bloku a dne 31. prosince 1998 provoz 1. bloku. Zbývající tři bloky prošly rozsáhlými úpravami, jejichž cílem bylo snížit dopad výroby elektřiny na životní prostředí. Blok 2. byl odstaven v roce 2013 a blok 3. v roce 2015. \n\nV provozu tak k roku 2019 zůstává blok č. 4 o výkonu 110 MW a nový blok č. 6 (nazývaný také jako „Nový zdroj\") o výkonu 660 MW, který byl spuštěn v roce 2017. Celkový výkon elektrárny je tedy 770 MW. \n\nOd října 2009 byl ve výstavbě nový blok o výkonu 660 MW. Nový blok NZ ELE 660 MW vyrostl na místě bývalé administrativní budovy. Kotelna je vysoká 145 metrů a jedná se tedy o nejvyšší stavbu na území ČR. Na boku kotelny jsou dvě výtahové a obslužné věže (severní + jižní). Na vrcholu severní věže je zřízena prosklená vyhlídka pro exkurze. Jedná se o první nadkritický (teplota páry přes 600 °C) a vysoce účinný blok v ČR tak i ve střední Evropě, dodavatelem je konsorcium ALSTOM Power, s. r. o. (gene­rálním dodavatelem díla je ŠKODA PRAHA Invest). Nový zdroj splňuje požadavky BAT (Best Available Techniques - nejlepší dostupné technologie) a jeho účinnost je až 42,5 % díky čemuž se podařilo snížit emise o 20 % oproti běžným uhelným elektrárnám. Průtlačný kotel je práškový; kolem něj se v kotelně se nachází 8 kruhově uspořádaných ventilátorových mlýnů, v nichž je mleto uhlí na uhelný mour. Původní termín spuštění bloku na konci roku 2012 byl kvůli zpožděním dodávek a technickým závadám několikrát posunut, naposledy na třetí čtvrtletí roku 2015. Zdroj dán do plného provozu v listopadu roku 2017. Cena elektrárny přesáhla 30 mld Kč.\n\nStejně jako v Německu se objevily problémy s ocelí použitou na membránové stěny kotle. Je zde použita prakticky neodzkoušená ocel T24, která má lépe snášet vysoké teploty a tlaky v nadkritickém bloku. Stejná ocel je použita na stavbě 17 bloků v Německu, Belgii, Nizozemsku a v Česku. Při použití v Německu na stavbě Duisburg-Walsum se objevily netěsnosti až 3000 svarů a opravy oddálily start bloku o půl roku. Stejné nebo podobné problémy řeší evropské koncerny na stavbách nadkritických bloků v elektrárnách Wilhelmshaven, Moorburg, Karlsruhe a Boxberg. Objednavatel stavby ČEZ začal po dodavateli technologií (Alstom) vymáhat odškodné. Ztráty způsobené zpožděním se vyčíslují na 2 miliardy korun, přesně tolik měl vydělat prodej elektrické energie v letech 2012–2015. \n\nV elektrárně Ledvice dochází ke spalování hnědého uhlí, které je z dolů Bílina dopravováno do zásobníků paliva jednotlivých kotlů nebo na manipulační skládku. V roce 2005 byla celková spotřeba uhlí 3 bloků v provozu (B2, B3, B4) 1 637 000 tun, po odstavení starých bloků a zprovoznění nového zdroje by spotřeba uhlí měla být kolem 3,6 milionů tun za rok.\n\n"}
{"id": "568029", "url": "https://cs.wikipedia.org/wiki?curid=568029", "title": "Komínek", "text": "Komínek\n\nPříjmení Komínek znamená malý komín, nosí jej více různých osobností:\n\n\n"}
{"id": "568032", "url": "https://cs.wikipedia.org/wiki?curid=568032", "title": "Thun-Hohensteinové", "text": "Thun-Hohensteinové\n\nThunové, později Thun-Hohenštejnové, či Hohensteinové (německy \"Thun / Thun-Hohenstein\") jsou šlechtický rod původem z Jižního Tyrolska. Svůj původ odvozují od panství Thun (dnešní obec Ton, Val di Non) se stejnojmenným hradem v dnešním severoitalském regionu Tridentsko-Horní Adiže.\n\nRod se připomíná od 11. století, později se rozdělil do několika větví, největšího významu dosáhla linie Castell-Brughier, která se v 17. století usadila v Čechách.\n\nThunové se významně uplatnili v církevních funkcích, čtyři členové rodu byli biskupy v Tridentu, dva zastávali post arcibiskupa v Salcburku, další se uplatnili i v jiných diecézích habsburské monarchie a Svaté říše římské (Pasov, Gurk, Seckau). V roce 1629 byl celý rod povýšen do hraběcího stavu.\n\nOd 17. do 20. století vlastnili Thun-Hohenštejnové rozsáhlé statky v Čechách (Děčín, Klášterec nad Ohří, Benešov nad Ploučnicí, Choltice). V české linii se Thunové zapsali do dějin barokní architektury, jednak na venkovských sídlech (Děčín, Choltice), s jejich jménem je spojeno celkem pět paláců v Praze, jeden z nich je sídlem Poslanecké sněmovny Parlamentu České republiky, v dalším Thunovském paláci sídlí velvyslanectví Velké Británie v České republice. Česká linie se později rozdělila na čtyři větve, jejichž potomci vlastnili statky v Čechách do roku 1945. Řada členů rodu dosáhla vysokého postavení ve státních službách, diplomacii nebo armádě. František Antonín Thun-Hohenstein (1847–1916), rakouský předseda vlády a dlouholetý místodržitel v Čechách, byl v roce 1911 povýšen do knížecího stavu. Všechen majetek v Československu byl Thunům zkonfiskován v roce 1945, rod dnes žije převážně v Rakousku. Z moravské linie pochází významný rakouský herec Friedrich von Thun (* 1942).\n\nV Čechách se jako první objevil Kryštof Šimon Thun (1582–1635), císařský hofmistr a vojevůdce ve službách johanitského řádu, který začal po Bílé hoře skupovat rozsáhlá severočeská panství (Benešov nad Ploučnicí, Bynov, Děčín, Egerberk, Felixburg, Jílové, Klášterec nad Ohří atd.), ale získal majetek také například ve východních Čechách, kde koupil Choltice (1623). O tom, jakým způsobem tehdy probíhaly majetkové transakce, svědčí například nákup Děčína, který Kryštof Thun získal za velmi nízký odhad 160 000 zlatých, přičemž hotově zaplatil jen 60 000 zlatých a zbytek měl splácet po 15 000 zlatých každoročně v následujících letech. Poslední splátky zaplatily až generace jeho prasynovců počátkem 70. let. 17. století. Pro uchování majetku pro své příbuzné musel Kryštof Thun získat papežské svolení, protože jinak by jeho statky připadly řádu sv. Jana, jehož byl Kryštof členem.\n\nDědicem Kryštofa Šimona Thuna byl jeho synovec Jan Zikmund (1594–1646), místodržící Českého království, který měl ze tří manželství devět synů, z nichž pět se uplatnilo v církevních službách; Guidobald (1616-1668) byl kardinálem a arcibiskupem v Salzburgu, Václav (1629–1673) biskupem v Pasově a Jan Arnošt (1643–1709) taktéž arcibiskupem v Salzburgu. Službu církvi a státu pak spojil další z bratrů František Zikmund (1639-1702), velkopřevor a admirál námořnictva Maltézského řádu, vrchní velitel papežského vojska a císařský maršál. Další tři bratři si rozdělili rodový majetek, a to tak, že nejstarší Michael Osvald (1631–1694) získal Benešov a Klášterec a sám navíc koupil Žehušice (1661), Ledeč nad Sázavou (1677) a Svojšice (1689). Michael Osvald také proslul jako aktivní stavebník, čehož jsou dokladem zámky v Klášterci a Žehušicích a dva pražské paláce. Michael měl však jen dvě dcery, které postupně převzaly Ledeč, ale převážnou část majetku (Benešov, Klášterec, Žehušice) po jeho smrti zdědil mladší bratr Maxmilián (1638–1701), který byl původně jen majitelem Děčína s přidruženými statky. Děčín se v době Maxmiliána Thuna stal předmětem velkorysé barokní přestavby zámku a celého města. Nejmladší z bratrů, Romedius Konstantin (1641–1700) byl generálem a zdědil Choltice. Jeho aktivita na poli kultury se projevila stavbou zámku v Cholticích, přičemž na jeho jméno dodnes upomíná kaple zasvěcená patronovi sv. Romediovi. Romediův jediný syn Romedius Jan František (1683–1719) však zemřel bez potomstva, takže i jeho majetek přešel na Maxmiliána, respektive jeho potomstvo. Maxmiliánův vnuk Jan Josef František Antonín (1711–1788) zdědil ve věku devíti let všech dvanáct panství v Čechách, mimoto také statky v Rakousku a Tyrolsku. V generaci jeho synů se rod rozdělil na čtyři větve (kláštereckou, děčínskou, choltickou a benáteckou). Koncem 19. století všem čtyřem větvím patřilo v Čechách a na Moravě přes 40 000 hektarů půdy.\n\nNa počátku klášterecké větve stál František Josef (1734–1800), kromě Klášterce držel Benešov nad Ploučnicí a Žehušice, které se spolu s kláštereckým zámkem staly hlavním sídlem rodu. Josef Matyáš (1794–1868) se věnoval pečlivě správě svého majetku, nechal také empírově přestavět zámek v Žehušicích a založil zde ojedinělou oboru bílých jelenů. Josef Matyáš patřil k výrazným osobnostem českého společenského života v první polovině 19. století, kromě aktivit na poli kultury a vědy se věnoval i politice a jeho pražský palác se stal jedním z proslulých center odporu proti vídeňskému centralismu; roku 1848 byl pak členem Národního výboru. O výborné znalosti českého jazyka svědčí u Josefa Matyáše fakt, že do němčiny přeložil Královédvorský rukopis. Členové dalších dvou generací, Josef Osvald I. (1817–1883) a Josef Osvald II. (1849–1913) se věnovali především správě majetku; v Klášterci byli oba navíc dlouhodobě vázáni funkcí starosty města. Jinak tomu bylo u mladších synů členů klášterecké větve, kteří neměli na starost rozsáhlé hospodářské celky a mohli se věnovat státní službě. Učinil tak například Quido (1823–1904), dlouholetý diplomat, či Maxmilián Theodor (1857–1950), c.k. generálmajor a nejvyšší lovčí císařského dvora. K rozšíření majetku klášterecké větve došlo na konci 19. století, kdy vymřela hraběcí větev rodu Salm-Reifferscheidt, jehož poslední dědička Johanna (1827–1892) byla provdána za Josefa Osvalda Thun-Hohensteina (1817–1883). Jejich syn Josef Osvald (1849–1913) zdědil Lipovou a Světlou nad Sázavou (obě panství zahrnovala přes 8 500 hektarů půdy), ale také rozšířil rodové jméno do podoby \"Thun-Hohenstein-Salm-Reifferscheidt\" (1897). Po otci zdědil Klášterec, Žehušice a Benešov nad Ploučnicí (celková výměra velkostatků přibližně 10 000 hektarů půdy), užíval také rodový palác v Thunovské ulici v Praze, který byl po zániku monarchie prodán Velké Británii a dodnes je sídlem velvyslanectví Spojeného království v České republice. Posledním majitelem českých statků byl z klášterecké větve Josef Osvald III. Thun (1878–1942). Ten se po otcově smrti v letech 1913–1914 zbavil Žehušic a Světlé nad Sázavou, po provedené pozemkové reformě prodal i zbytek Lipové (1926) a zůstal mu jen Klášterec. Zemřel v průběhu druhé světové války, ale neměl děti a nevyjasněné majetkové poměry nebyly vyřešeny až do konce války, kdy byl Klášterec zkonfiskován.\n\nDěčínskou větev rodu založil Václav Josef Thun-Hohenstein (1737–1796), který sloužil v císařské armádě a dosáhl hodnosti c.k. polního maršála, v dobovém kontextu ale jeho vojenská kariéra nemá větší význam. Při dělení rodového majetku v roce 1785 kromě Děčína převzal Jílové a Šenštejn a hned poté přistoupil ke stavebním úpravám děčínského zámku. Sňatkem získal Chlumec u Chabařovic, jenž později dostala věnem jeho dcera Alžběta (1783–1860), provdaná hraběnka Westphalenová. Václav Josef měl jediného syna Františka Antonína (1786–1873), který patřil k předním osobnostem kulturního a společenského života v Čechách první poloviny 19. století. Kromě krátkodobé držby statků v okolí Prahy (Vysočany, Záběhlice) obohatil majetkový fond rodiny především o Peruc (1814) a Zdíkov v jižních Čechách (1846). Jeho nejstarší syn František Antonín (1809–1870) se oženil se ženou nešlechtického původu, Magdalenou Königovou (1810–1899) a podle přísných fideikomisních zákonů tak nemohl převzít dědictví. Pro potomstvo z tohoto manželství byl vytvořen peněžní fideikomis, ale Františkovo vydědění se výrazně podepsalo i na společenském postavení jeho potomků až do 20. století, což je patrné především ve sňatkové politice. V této linii nicméně Thunové v roce 1911 zdědili po rodině Chotků velkostatek Nové Dvory se zámkem Kačina.\n\nDěčín převzal mladší bratr Bedřich (1810–1881), který v letech 1847–1863 působil na mnoha místech v Evropě jako vyslanec. Jeho manželka Leopoldina, rozená hraběnka Lambergová (1825–1902) přinesla věnem panství Kvasice a Morkovice na Moravě, její další majetek – Zdounky – dostala v roce 1872 věnem dcera Marie Josefína (1850–1929), provdaná Thurn-Taxisová. Rodová kariéra vyvrcholila za jejich nejstaršího syna Františka Antonína (1847–1916), který byl rakouským předsedou vlády, dlouholetým místodržitelem Českého království a roku 1911 byl povýšen do knížecího stavu. Ze dvou manželství měl však jen jedinou dceru Annu (1903–1943), takže rozsáhlá česká panství po něm zdědil mladší bratr Jaroslav (1864–1929), taktéž významná osobnost své doby. Ten původně zdědil Kvasice na Moravě, kde byl starostou, byl také prezidentem Moravské kulturní rady a jako blízký příbuzný zavražděného následníka trůnu Františka Ferdinanda byl po roce 1914 poručníkem jeho dětí. V Kvasicích a Morkovicích na Kroměřížsku vlastnil přes 4 300 hektarů půdy spolu s průmyslovými provozy (Morkovice ale v roce 1911 prodal), po bratru Františkovi v roce 1916 zdědil knížecí titul a severočeské statky s hlavním sídlem v Děčíně. Posledním majitelem Děčína a dalších statků byl kníže František de Paula (1890–1973), nejstarší Jaroslavův syn, zatímco Kvasice získal mladší syn Arnošt (1905-1985, byl signatářem Národnostního prohlášení české a moravské šlechty v září 1939). Z děčínské větve se výrazně ve státních službách uplatnil ještě Bedřichův mladší bratr Leopold Lev (1811–1888), dlouholetý rakouský ministr školství. Z Arnoštovy kvasické odnože proslul jeho mladší syn Friedrich (* 1942) jako rakouský herec a režisér.\n\nZakladatelem choltické větve byl c.k. komoří Jan Nepomuk Thun-Hohenstein (1742–1811), který převzal Choltice a menší statky v Rakousku v rámci dělení rodového majetku v roce 1785. Choltický zámek byl opravován po požáru v roce 1795, v další generaci pak Jan Nepomuk Thun-Hohenstein (1786–1861) přikoupil zámek Barchůvek (1844–1859), kde trávil své stáří poté, co správu majetku předal synu Theodorovi (1815–1881). Theodorovi mladší bratři sloužili v armádě a dosáhli vysokých hodností – Konstantin Ludvík (1821–1876) byl c.k. generálmajorem, František Josef (1826–1888) byl účastníkem výpravy arcivévody Maxmiliána do Mexika a později v rakousko-uherské armádě dosáhl hodnosti c.k. polního zbrojmistra.\n\nCholtický zámek byl upravován v letech 1880 a 1904, koncem 19. století měl velkostatek rozlohu přes 2 800 hektarů půdy. Další majitel Jan Nepomuk Thun-Hohenstein (1857–1921) proslul výstředním stylem života, z nějž se časem vyvinula psychická nemoc spojená i s alkoholismem. Jan Nepomuk zemřel v době, kdy se jej rodina snažila zbavit svéprávnosti, posledním majitelem Choltic byl jeho syn Leopold Marian (1888–1944). Ten se za první republiky angažoval ve státní správě a jako člen řady spolků, nakonec ale v roce 1940 vstoupil do NSDAP. Za druhé světové války se kvůli četným zdravotním problémům veřejného dění stranil a zemřel v Praze v roce 1944. Podobně jako v případě klášterecké větve byly Choltice zkonfiskovány v roce 1945 ještě před dokončením dědického řízení. Leopoldův syn Berchtold (* 1939) žije v Itálii, v rámci soudních sporů o majetek v Československu po roce 1989 dosáhl dílčích úspěchů, když získal mobiliář z choltického zámku.\n\nAntonín Josef Thun-Hohenstein (1754–1840), nejmladší syn Jana Josefa (1711–1788), při rodovém dělení majetku v roce 1785 sice nezískal žádné panství, ale jeho starší bratr, pasovský biskup Leopold Thun-Hohenstein (1748–1826), mu v roce 1805 koupil západočeské Poběžovice. Antonínův syn Leopold (1797–1877) byl nejvyšším sudím Českého království, v roce 1864 sice prodal Poběžovice, ale mezitím sňatkem s Alžbětou Mladotovou ze Solopisk (1805–1876) získal panství Benátky nad Jizerou, kde došlo k úpravě zámeckého parku. Benátky prodal v roce 1886 Leopoldův syn Hugo (1826–1887), další syn Leopold Bohumil (1842–1898) ale sňatkem s hraběnkou Kristýnou z Valdštejna (1854–1937) získal velkostatek se zámkem Liblice (cca 2 000 hektarů půdy). Dědicem Liblic byl jejich syn Kristián Thun-Hohenstein (1876–1970), jemuž byly v roce 1945 zkonfiskovány na základě Benešových dekretů.\n\n\n\n\nV upraveném erbu byla dvě pole se zlatým břevnem, v modrém poli měli ještě další dvě s polovičním orlem a stříbrném břevnem v černém poli. Uprostřed v srdečním štítku nosili znak vymřelého rodu Caldes.\n\n\n"}
{"id": "568043", "url": "https://cs.wikipedia.org/wiki?curid=568043", "title": "Karel Schwarzenberg (rozcestník)", "text": "Karel Schwarzenberg (rozcestník)\n\nKarel Schwarzenberg je jméno více osob:\n\n\n"}
{"id": "568045", "url": "https://cs.wikipedia.org/wiki?curid=568045", "title": "REPORT (časopis)", "text": "REPORT (časopis)\n\nREPORT je český hudební měsíčník, dříve známý pod názvem \"Rock Report\". Byl založen v Plzni roku 1990 Jaroslavem Hudcem, nyní jeho redakce sídlí v Praze. V současné době vychází 10 čísel do roka (1 číslo měsíčně, v létě a v zimě vycházejí dvojčísla leden–únor a červenec–srpen).\n\nZaměřuje se především na rockovou hudbu s přesahy do elektronické hudby, hip hopu a dalších žánrů. Vychází jednak v tištěné podobě s přiloženými CD a DVD, jednak je za poplatek ke stažení na internetových stránkách ve formátu PDF, bez hudební přílohy.\n\nKromě časopisu připravuje redakce také zpravodajský portál ireport.\n\n"}
{"id": "568047", "url": "https://cs.wikipedia.org/wiki?curid=568047", "title": "Elektrárna Počerady", "text": "Elektrárna Počerady\n\nElektrárna Počerady je uhelná elektrárna společnosti ČEZ a nachází se v katastru obce Volevčice na Mostecku v Ústeckém kraji. Název nese podle sousední vesnice Počerady.\n\nVýstavba elektrárny probíhala ve dvou fázích. V letech 1970 a 1971 byly uvedeny do provozu 4 bloky – Počerady I. V souvislosti s budováním elektrárny byla vysídlena a zlikvidována vesnice Třískolupy a statek Mastný Dvůr. V roce 1977 byly uvedeny další 2 bloky – Počerady II. V roce 1994 byl ukončen provoz 1. bloku a ostatních 5 bloků prošlo modernizačním programem. \n\nV roce 1994 došlo k odsíření dvou bloků a v roce 1996 byly dány do provozu zbývající tři odsířené bloky. Od roku 1997 se začalo postupně přecházet z hydraulického odpopílkování a odstruskování na suchý odběr popílku a jeho následné zpracování na stabilizát (směs popílku, energosádrovce, strusky, vody a 1–3 % vzdušného nehašeného vápna).\n\nCelkový instalovaný výkon činí 1000 MW.\n\nV současnosti se jedná o největší centralizovaný zdroj znečištění v Česku. V roce 2018 vypustila do atmosféry přes 5,5 milionu tun CO.\n\nK dopravě hnědého uhlí se využívá železnice z povrchových dolů mostecké pánve. Řeka Ohře zásobuje elektrárnu vodou (po 40 letech provozu opraven v rámci výstavby paroplynové elektrárny). Roční spotřeba uhlí je asi 6,2 milionů tun (rok 2007).\n\nV roce 2017 se vedl spor o to, zdá má energetická společnost ČEZ elektrárnu odprodat firmě, kterou kontroluje kontroverzní podnikatel Pavel Tykač. Dozorčí rada ČEZ v dubnu 2017 odložila své rozhodnutí a v květnu 2017 pak odmítla prodej Počerad firmě Vršanská uhelná ze skupiny Czech Coal. Vršanská uhelná nabídla za Počerady 10 miliard korun a plánovaný prodej podle agentury Reuters podpořilo představenstvo ČEZ.\n\nSpolečnost ČEZ se v roce 2019 rozhodla pokračovat v procesu odprodeje elektrárny do rukou Pavla Tykače. Vzhledem k tomu, že neodstoupila od opční smlouvy z roku 2013 do konce roku 2019, elektrárna zůstane v rukou ČEZu pouze do konce roku 2023 a následně bude za 2 miliardy korun odprodána společnosti SevEn. Vzhledem ke zvyšujícím se cenám výroby elektřiny z uhlí a současně probíhajícím jednáním vládní uhelné komise není zřejmé, zda bude reálné i v tomto horizontu elektrárnu provozovat. Současná elektrárna je nicméně technicky ideální pro výstavbu další paroplynové elektrárny s přímým napojením na stávající plynovod Net4Gas. Spekuluje se tedy o možném využití elektrárny pro tento účel. Zásadním kritikem poukazujícím na tento možný scénář nevýhodný pro ČEZ je energetický analytik a minoritní investor ČEZu Michal Šnobr. Stávající plynová elektrárna v areálu nicméně zůstane i po odprodeji zbytku areálu v rukou společnosti ČEZ. \n\nElektrárna je dlouhodobě kritizována kvůli svým dopadům na lidské zdraví v regionu a kvůli vlivu vypouštěných emisí na změnu klimatu. Zpráva ekologických organizací Greenpeace a Hnutí Duha ze října 2019 upozorňuje na její zastaralost, neefektivitu a nepotřebnost a především na její dopady na zdraví lidí. Vedle dalších zdravotních dopadů poukazuje studie modelování znečištění ovzduší organizace Greenpeace především na odhadovaných 111 předčasných úmrtí způsobených provozem elektrárny. Na tento fakt také poukazoval happening, který organizace Greenpeace, Hnutí Duha a Limity jsme my pořádaly v listopadu 2019 před sídlem společnosti ČEZ v souvislosti s plánovaným prodejem této elektrárny.\n\nNa konci března 2010 oznámil ČEZ výstavbu paroplynové elektrárny v areálu Počerady. Stavba oficiálně začala 25. března 2011. Předpokládaný výkon je 880 MW. Jedná se o zdroj čistější než uhelná elektrárna. Emise CO jsou nižší až o 70 %. ČEZ investoval do počeradského projektu 20 miliard korun. První dodávky do sítě měly započít v dubnu 2013. V areálu elektrárny vznikla nová 128 m vysoká chladicí věž. Elektrárna má dvě plynové turbíny a generátor. Generální dodavatel je stejně jako v případě výstavby nového zdroje v Ledvicích Škoda Praha Invest. Plynové turbíny dodala firma Siemens, spalinový kotel a související technologie SES Tlmače. Účinnost spalování by měla být vyšší než u nejmodernějším uhelných elektráren (42 % – Ledvice), odhaduje se na 57 %. Uvedení paroplynové elektrárny do provozu proběhlo v 2. polovině roku 2013.\n\n"}
{"id": "568056", "url": "https://cs.wikipedia.org/wiki?curid=568056", "title": "Vojtěch Adam", "text": "Vojtěch Adam\n\nVojtěch Adam (* 12. září 1950 Ivančice) je český politik, v letech 2008 až 2017 poslanec Parlamentu ČR za Jihomoravský kraj, nestraník zvolený za KSČM. V letech 2002–2014 byl starostou města Ivančice.\n\nV letech 1969–1975 studoval Lékařskou fakultu Univerzity Jana Evangelisty Purkyně v Brně. Do roku 1976 sloužil jako sekundární lékař na chirurgii nemocnice v Ivančicích. V roce 1979 absolvoval I. atestaci v chirurgii. Mezi lety 1980–1981 pracoval jako ambulantní chirurg na poliklinice v Židlochovicích. V letech 1981–1986 vedl jako vedoucí lékař poliklinické oddělení klinické onkologie. V roce 1984 vykonal II. atestaci v chirurgii. V letech 1987–1990 vykonával funkci ředitele Nemocnice s poliklinikou v Ivančicích, kde byl po změně režimu zaměstnán až do roku 2002 na chirurgickém oddělení. S manželkou vychoval syna (Petra Adama) a dceru.\n\nV letech 1990–1998 a od roku 2002 opět působí jako zastupitel města Ivančice a zároveň se v roce 2002 stal starostou města, kterým byl do roku 2014.\n\nV komunálních volbách roku 1994 byl zvolen do zastupitelstva města Ivančice, jako nestraník za ČSSD, a v komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 jako bezpartijní za KSČM. Profesně se k roku 2002 uvádí jako lékař, následně coby starosta.\n\nV krajských volbách roku 2004 byl zvolen do Zastupitelstva Jihomoravského kraje jako nestraník za KSČM. Mandát krajského zastupitele obhájil v krajských volbách roku 2008 a krajských volbách roku 2012. V zastupitelstvu Jihomoravského kraje byl členem Výboru pro regionální rozvoj a Výboru pro meziregionální vztahy. Ve volbách roku 2016 již nekandidoval.\n\nVe volbách v roce 2006 kandidoval do poslanecké sněmovny coby bezpartijní za KSČM (volební obvod Jihomoravský kraj). Zvolen nebyl, ale do sněmovny usedl dodatečně 25. října 2008, kdy nahradil Martu Bayerovou, kterou občané zvolili do Senátu. Byl členem sněmovního výboru pro veřejnou správu a regionální rozvoj. Svoji pozici obhájil i ve volbách roku 2010. Je členem výboru pro zdravotnictví.\n\nV senátních volbách roku 2010 kandidoval do horní komory parlamentu za obvod č. 55 – Brno-město coby nestraník za KSČM. V prvním kole skončil s 17,10 % hlasů na nepostupovém třetím místě za Janem Žaloudíkem a dosavadním senátorem Tomášem Julínkem.\n\nZe své pozice poslance parlamentu se na podzim 2011 pokusil oživit praxi tzv. porcování medvěda, když navrhl přidělit dotaci dvaceti milionů korun pořadateli Velké ceny motocyklů v Brně, společnosti Automotodrom a.s.\n\nVe volbách do Poslanecké sněmovny PČR v roce 2013 obhájil mandát v Jihomoravském kraji jako lídr KSČM. Do sněmovny byl z prvního místa jihomoravské kandidátky hnutí Úsvit přímé demokracie zvolen také jeho syn Petr Adam. Ve volbách do Poslanecké sněmovny PČR v roce 2017 již nekandidoval.\n"}
{"id": "568064", "url": "https://cs.wikipedia.org/wiki?curid=568064", "title": "Elektrárna Poříčí", "text": "Elektrárna Poříčí\n\nElektrárna Poříčí je komplex dvou elektráren - Elektrárny Poříčí II a Teplárny Dvůr Králové, který provozuje společnost ČEZ.\n\nElektrárna Poříčí II je tepelná elektrárna, která se nachází na okraji města Trutnova v místní části Poříčí na úpatí Krkonoš. Provoz elektrárny byl zahájen v roce 1957. Elektrárna zásobuje teplem město Trutnov a jeho okolí. Její teplárenský výkon je 294 MW.\n\nTeplárna Dvůr Králové byla vybudována v 50. letech a sloužila jako centrální zdroj tepla pro Dvůr Králové nad Labem. Její instalovaný výkon je 115,8 MW.\n\n"}
{"id": "568069", "url": "https://cs.wikipedia.org/wiki?curid=568069", "title": "Bismarmark", "text": "Bismarmark\n\nBismarmark je stará jednotka hmotnosti používaná v Norsku.\n\n\n"}
{"id": "568073", "url": "https://cs.wikipedia.org/wiki?curid=568073", "title": "Bismarpund", "text": "Bismarpund\n\nBismarpund je stará jednotka hmotnosti používaná v Norsku.\n\n\n"}
{"id": "568095", "url": "https://cs.wikipedia.org/wiki?curid=568095", "title": "Rammelsberg", "text": "Rammelsberg\n\nRammelsberg je kopec (635 m n. m.) a zároveň důlní oblast nedaleko Goslaru v Dolním Sasku ve Spolkové republice Německo. Tato památkově chráněná lokalita se rozkládá při jižním okraji města Goslaru na ploše více než 200 km². \n\nTěžba rud na Rammelsbergu probíhala více jak 1000 let, od roku 1988 se zde již netěží. První písemná zmínka o dolovaní v oblasti Rammelsbergu je zaznamenána v kronice Widukinda z Corvey z roku 968. Význam dolů v období středověku je doložen i rozhodnutím římského císaře Jindřicha II. vybudovat na počátku 11. století v Goslaru falc. Zpočátku se v této oblasti těžilo stříbro, později měď a nakonec olovo. Ruda, těžená v Rammelsbergu, obsahovala přibližně 14 % zinku, 6 % olova, 2 % mědi, 1 gram zlata na tunu a 140 gramů stříbra na tunu rudy. \n\nMísto slouží od 90. let 20. století jako jedno velké muzeum – od roku 1992 je důlní oblast Rammelsberg součástí světového dědictví UNESCO. Muzeum zahrnuje více než desítku bývalých důlních objektů s expozicemi z historie místního hornictví, mineralogie i soudobého umění.\n\n"}
{"id": "568097", "url": "https://cs.wikipedia.org/wiki?curid=568097", "title": "Operace Ten-gó", "text": "Operace Ten-gó\n\nOperace Ten-gó (: (kjúdžitai) nebo (šindžitai), \"Ten-gó sakusen\" ~ Operace Nebesa), nebo též operace Ten-iči-gó ( \"Ten-iči-gó sakusen\" ~ Operace Nebesa 1), byla poslední velká námořní operace japonského císařského námořnictva během druhé světové války v Pacifiku. Jejím cílem bylo odrazit spojeneckou invazi na Okinawu vysláním největší bitevní lodě na světě do sebevražedné mise. Následující střetnutí je též někdy uváděno jako bitva ve Východočínském moři.\n\nOdpoledne 6. dubna 1945 vyplula z Japonska bitevní loď \"Jamato\" a spolu s devíti dalšími doprovodnými plavidly se vydala prakticky bez leteckého krytí proti spojeneckým silám u Okinawy. Spojenci byli o vyplutí informováni z odposlechů, leteckého průzkumu a během noci s japonským svazem navázaly kontakt americké ponorky, které se ale k útoku nedostaly. Dopoledne následujícího dne po vyplutí byl japonský svaz zpozorován americkými průzkumnými letouny a následně v půlce cesty napaden třemi útočnými vlnami palubních letounů z amerického svazu letadlových lodí TF 58 operujícího u Okinawy. Během následující přibližně dvouhodinové bitvy byl japonský svaz téměř celý zničen. Bitevní loď \"Jamato\", lehký křižník \"Jahagi\" a torpédoborce \"Asašimo\", \"Hamakaze\", \"Isokaze\" a \"Kasumi\" byly potopeny a císařské námořnictvo přestalo prakticky existovat jako bojeschopná síla.\n\nStřetnutí ukázalo zranitelnost hladinových lodí bez leteckého krytí před leteckým útokem. Bitva také předvedla japonské odhodlání obětovat mnoho lidských životů v zoufalém pokusu o zpomalení spojeneckého postupu na japonské ostrovy.\n\nPo první světové válce se japonské císařské námořnictvo začalo připravovat na nové střetnutí, ve kterém měly být hlavními protivníky námořní síly Spojených států a Velké Británie. Podle doktríny \"Kantai kessen\" ( ~ loďstvo rozhodující bitvy) mělo Japonsko vyhrát válku svedením rozhodující velké bitvy s loďstvem protivníka – obdobně, jako bitva u Cušimy zakončila rusko-japonskou válku. Za tím účelem plánovalo císařské námořnictvo vybudování silného hladinového loďstva, založeného primárně na velkých lodích s těžkými děly: bitevních lodích a bitevních křižnících. Washingtonská a londýnská námořní odzbrojovací konference sice na nějaký čas zbrzdily výstavbu nových jednotek, ale po vypršení platnosti smluv omezujících zbrojení se císařské námořnictvo vrhlo do projektování největších bitevních lodí, jaké kdy spatřily světlo světa. Jelikož ve střetnutí s americkým námořnictvem muselo císařské námořnictvo počítat s tím, že bude přečísleno počtem bitevních lodí, rozhodli se Japonci kompenzovat kvantitu kvalitou a postavit bitevní lodě, které by v rozhodující bitvě překonaly své protějšky ráží a dostřelem svých děl. To by umožnilo Japoncům svést rozhodující bitvu na vzdálenost mimo dostřel děl protivníka.\n\nV březnu 1937 byly dokončeny plány na stavbu bitevních lodí třídy \"Jamato\". Tyto lodě byly větší a silněji pancéřované než jejich americké protějšky a jejich devět děl ráže 460 milimetrů dokázalo poslat 1460 kilogramů vážící protipancéřový granát za hranici 42 kilometrů. Paradoxem je, že to bylo právě císařské námořní letectvo, které potopením „bitevní řady“ v Pearl Harboru a potopením HMS \"Prince of Wales\" a HMS \"Repulse\" na širém moři, kde mohly oba bitevníky manévrovat a bránit se, demonstrovalo, že nadvláda těžkých bitevních lodí a křižníků s velkými děly skončila – to vše pár dní před zařazením první z těchto superbitevních lodí do služby. Zastánci „dělostřeleckého klubu“ císařského námořnictva ale odmítali uznat nadvládu letadel a prakticky po celou válku v Pacifiku čekali na vysněnou rozhodující bitvu bitevních lodí. Japonské letadlové lodě sice hrály významnou úlohu v bojích v Pacifiku, ale jenom coby předvoj, který měl oslabit protivníka před nasazením bitevníků. Císařské námořnictvo si své jediné dvě dokončené bitevní lodě třídy \"Jamato\" – \"Jamato\" a \"Musaši\" – šetřilo pro rozhodující bitvu a až do října 1944 je v žádné bitvě nenasadilo – částečně i kvůli jejich spotřebě paliva.\nPočátkem roku 1945, dvacátého roku éry \"Šówa\" – „zářícího míru“, byla japonská města vypalována do základů nálety amerických armádních bombardérů B-29 Superfortress. Po bitvách v Šalomounových ostrovech, ve Filipínském moři a u Leyte, byla kdysi impozantní \"Rengó kantai\" císařského námořnictva redukována na hrstku bojeschopných válečných lodí, letadel a pilotů. Během operace \"Šó-iči-gó\" v říjnu 1944 byla letadly potopena i bitevní loď \"Musaši\", aniž by kdy její děla vystřelila po nepřátelské eskadře. Většina zbývajících válečných lodí \"Rengó kantai\", včetně \"Jamato\", kotvila v přístavech v Japonsku – zejména v Haširadžimě, Kure a Kóbe.\n\nS invazí na Saipan a další ostrovy, včetně Iwodžimy, zahájili Spojenci svůj postup na japonské domácí ostrovy. Dne 19. března 1945 se kotviště císařského námořnictva v Kure a jeho okolí stalo poprvé cílem útoku palubních letounů z letadlových lodí (~ operační svaz, zkracováno jako TF) (viceadmirál) Marc A. Mitschera. Američané zasáhli a poškodili bitevní lodě \"Jamato\", \"Haruna\", hybridní bitevní lodě \"Ise\" a \"Hjúga\", čtyři letadlové lodě (pro které ale již Japonci tou dobou neměli letadla) a další plavidla. \"Jamato\" byla lehce poškozena na můstku.\n\nJako další krok před plánovaným vyloděním na japonských ostrovech se americké jednotky vylodily nejprve 26. března na Kerama rettó a poté se 1. dubna vylodily na Okinawě. Během prvních pár dní nenarazili postupující Američané na významnější odpor, neboť \"rikugun čúdžó\" ( ~ generálporučík) Micuru Ušidžima se rozhodl vybudovat silnou obranu ve vnitrozemí ostrova. Mezitím se v Japonsku císařská armáda a císařské námořnictvo navzájem obviňovali z neschopnosti.\n\nNa císařské poradě, konané 29. března v protileteckém krytu císařského paláce, císař Hirohito položil náčelníkovi \"Gunreibu\" ( ~ námořní generální štáb) \"taišó\" ( ~ admirál) Koširó Oikawovi pár otázek ohledně plánovaných protiakcí. Když se dozvěděl o plánovaných počtech letadel kamikaze, zeptal se „…kde je námořnictvo?“ Na tuto otázku Oikawa neměl odpověď.\n\nPoté, co Američané zahájili útoky na cíle v souostroví Rjúkjú, nařídilo 26. března velení \"Rengó kantai\" zahájit operaci \"Ten-gó\", která měla spočívat v přesunu bitevní lodě \"Jamato\" s doprovodem do Saseba. To mělo vylákat americké letadlové lodě na dosah letadel startujících z pozemních základen na Kjúšú. Navečer 28. března ale americké palubní letouny napadly cíle na jihu Kjúšú a na Amami Óšima – americké letadlové lodě připluly na sever i bez návnady a velitelství \"Rengó kantai\" operaci \"Ten-gó\" odložilo.\n\nPodle Spurra byl autorem sebevražedného výpadu v rámci přepracované operace \"Ten-gó\" pětačtyřicetiletý \"daisa\" ( ~ námořní kapitán) Šigenori Kami ze štábu \"Rengó kantai\", kterého Spurr popisuje jako obdivovatele nacismu a horlivého zastánce samurajských tradic.\n\nPlán operace počítal s vysláním 2. \" kantai\" ( ~ loďstvo) seskupené kolem bitevní lodě \"Jamato\" k Okinawě na „speciální útočnou operaci“. Lodě měly být vybaveny pouze palivem pro cestu tam – s návratem se nepočítalo a paliva byl nedostatek. Ke kotvišti amerických výsadkových lodí u Kadeny a Jomitanu na západním pobřeží ostrova měl japonský svaz dorazit za úsvitu 8. dubna. \"Jamato\" spolu s doprovodem měla najet na břeh, zničit americké výsadkové síly a působit jako dělostřelecká baterie až do vyčerpání munice nebo svého zničení. Poté se měli přeživší členové posádek plavidel přidat k pozemním obráncům ostrova a bojovat jako pěchota. Svaz měl vyplout 6. dubna pod velením \"čúdžó\" ( ~ viceadmirál) Seiiči Itóa, čtyřiapadesátiletého velitele 2. \"kantai\", který až do listopadu 1944 zastával štábní funkce a z druhé světové války neměl žádné bojové zkušenosti.\n\nOperace \"Ten-gó\" byla součástí současně probíhající první operace \"Kikusui\" – série společných sebevražedných útoků letadel císařské armády a námořnictva na lodě u Okinawy. Jako takovou ji zástupci \"Rengó kantai\" přednesli na poradě operace \"Kikusui č. 1\" ráno 5. dubna. Členové \"Gunreibu\" měli proti operaci \"Ten-gó\" námitky, neboť bylo nepředstavitelné, že by svaz bez leteckého krytí dokázal doplout až k Okinawě a celá operace tak byla jimi vnímána jako pouhé plýtvání lidmi i materiálem. Vrchní velitel \"Rengó kantai\" \"taišó\" Soemu Tojoda ale dokázal prosadit plán operace \"Ten-gó\".\n\nSvoji roli při schválení operace zřejmě sehrála i řevnivost mezi armádou a námořnictvem (armáda posměšně nazývala \"Jamato\" „plovoucím hotelem pro líné a nekompetentní admirály“) a snaha o „zachování tváře“ císařského námořnictva: bylo by neobhajitelné, kdyby \"Jamato\" přečkala prohranou válku netknutá.\n\nKoncept operace \"Ten-gó\" ale nebyl v císařském námořnictvu ničím novým. V červnu 1944, po americké invazi na Saipan, se měla bitevní loď \"Jamaširo\" vydat na sebevražednou misi jako obří transportér s posilami pro Saipan. Na konci své cesty (pokud by ho vůbec dosáhla) měla \"Jamaširo\" najet na mělčinu u Saipanu a podpořit obránce jako dělostřelecká baterie. Po bitvě ve Filipínském moři ale Japonci uznali, že Saipan je ztracen a operace byla zrušena.\n\n2. \" kantai\" nebo též \"Suidžó tokkó butai\" ( ~ Speciální útočný hladinový svaz), či \"1. júgeki butai\" ( ~ 1. útočný svaz), velitel \"čúdžó\" Seiiči Itó na \"Jamato\":\n\nSpojenecké námořní síly u Okinawy podléhaly \"Fifth Fleet\" (5. loďstvo) (~ admirál) Raymonda A. Spruanceho jehož vlajkovou lodí byla bitevní loď USS \"New Mexico\" (BB-40). Samotné vylodění zajišťovaly invazní  51, 53 a 55 složené z transportních plavidel a jejich doprovodu. O jejich ochranu a podporu pozemních operací se pak staraly další čtyři :\n\nZe spojeneckých jednotek, které se 7. dubna 1945 pohybovaly v okolí Okinawy, se do kontaktu se svazem \"čúdžó\" Seiiči Itóa dostaly hlavně letouny z letadlových lodí  58.1 a TG 58.3 a koncem střetnutí i letouny z některých letadlových lodí TG 58.4 z TF 58. Letouny na letadlových lodích byly organizovány do stíhacích (), stíhacích-bombardovacích (), střemhlavých bombardovacích () a torpédových () squadron amerického námořnictva. Dohromady pak všechny squadrony na jedné letadlové lodi tvořily (~ letecká skupina). Některé zahrnovaly i stíhací squadrony letectva americké námořní pěchoty ().\n\n, velitel VADM Marc A. Mitscher na USS \"Bunker Hill\":\n\nPřed samotným vyloděním zahájila 23. března 1945 americká TF 58 útoky na Okinawu a další ostrovy v souostroví Rjúkjú. Na základě toho nařídil 26. března \"Daihonei\" ( ~ císařský generální štáb) letecké útoky na nepřátelská plavidla u Okinawy. V rámci původní operace \"Ten-gó\" (přesun do Saseba a vylákání nepřítele na sever) se 2. \"kantai\" v Kure a Haširadžimě začala připravovat k vyplutí. Probíhaly přesuny mezi jednotlivými kotvišti, protiletadlové cvičení, tankování a doplňování munice a zásob. Dne 28. března natankovala \"Jamato\" 1000 tun paliva z tankeru \"Micušima Maru\" v tokujamské palivové stanici – to představovalo necelou pětinu celkové kapacity nádrží bitevní lodě. Následujícího dne proběhlo další tankování: \"Jamato\" doplnila své zásoby paliva o palivo odčerpané z nádrží torpédoborců \"Asašimo\" a \"Hanazuki\", zatímco \"Jahagi\" doplnil palivo z torpédoborce \"Hacušimo\".\n\nV 9:18 úterý 3. dubna, tedy dva dny před schválením, obdržela 2. \"kantai\" Tojodův rozkaz k provedení operace \"Ten-gó\".\n\nVe čtvrtek 5. dubna kotvila 2. \"kantai\" u Tokujamy. Ráno přiletěl dvouplošným hydroplánem z Kanoja náčelník štábu \"Rengó kantai\" \"čúdžó\" Rjúnosuke Kusaka, aby se na \"Jamato\" setkal s vlajkovými důstojníky 2. \"kantai\" ohledně uskutečnění operace \"Ten-gó\". Na palubě \"Jamato\" došlo ke konfrontaci názorů, neboť někteří důstojníci považovali operaci za zbytečnou. Podle Hary (citujícího Komuru) svůj odmítavý postoj Kusakovi vyjádřili \"šóšó\" Komura, Ariga i velitel štábu 2. \"kantai\" Nobuei Morišita, zatímco \"čúdžó\" Itó mlčel. Podle Itoa ale Ariga celou konferenci mlčel.\n\nOd 12:00 se poté konala druhá konference na palubě \"Jahagi\", na které se sešli Komura, Hara, velitelé tří \"kučikutai\" a kapitáni osmi torpédoborců. Komura ostatní informoval o poradě na \"Jamato\" a následně vyslechl názory svých podřízených. I mezi nimi se zvedla silná vlna odporu proti rozkazu k nesmyslné akci. Podle Harových vzpomínek měli proti akci výhrady prakticky všichni zúčastnění – Hara pouze nezmiňuje názor velitelů \"Fujuzuki\" a \"Suzucuki\".\n\nKomura si mlčky vyslechl názory ostatních velitelů a ve 13:00 se vydal zpět na \"Jamato\". Tam přednesl názory svých podřízených, ale nakonec přijal nezbytné a rozkazy k operaci \"Ten-gó\" vstoupily v platnost. Podle Ikedy se tak stalo ve 13:55, podle Hackett & Kingsepp to bylo ve 13:59 (a v 15:00 měl Ariga informovat shromážděnou posádku \"Jamato\" o vyplutí) a podle Hary se tak stalo až v 15:30. Když se Komura v 16:00 vrátil na \"Jahagi\", oznámil čekajícím důstojníkům výsledek druhé porady na \"Jamato\" a tlumočil jim Kusakovu obhajobu operace. Rovněž Komurovi podřízení velitelé následně rozkaz přijali. Poté se konala ještě jedna porada na \"Jamato\", které tentokrát byli přítomni všichni velící důstojníci. Na ní \"čúdžó\" Itó oznámil, že vzhledem k povaze operace mají být z lodních posádek propuštěni všichni kadeti, nemocní a ti „kteří se na to nehodí“. Z \"Jamato\" bylo v 17:30 odesláno na břeh 67 kadetů 74. běhu \"Kaigun heigakkó\" ( ~ japonská císařská námořní akademie) a 27 starých, či nemocných námořníků. Na \"Jahagi\" se toto týkalo 37 mužů: 22 kadetů a 15 nemocných. Nikdo další z \"Jahagi\" odejít nechtěl a i ti, kteří museli, prosili, aby směli zůstat.\n\nPodle Hary se \"Jamato\" ještě 5. dubna přesunula k tokujamské palivové stanici. Podle Hackett & Kingsepp se tak ale stalo až v pátek 6. dubna, kdy měla \"Jamato\" dotankovat 3400 tun paliva. Tehdejší pomocný radarový důstojník na \"Jamato\" \"šó'i\" ( ~ podporučík) Micuru Jošida později zapsal, že \"Jamato\" zahájila tankování o půlnoci na 6. dubna, přičemž měla čerpat palivo ze dvou nejmenovaných torpédoborců. Rovněž doprovodná plavidla se věnovala doplňování zásob a paliva. Na \"Jahagi\" nechal \"daisa\" Hara odeslat na břeh přebytečné zásoby potravin a poté se \"Jahagi\" vydal k palivové stanici, kde měl zakotvit vedle \"Jamato\".\n\nČasto se uvádí, že při operaci \"Ten-gó\" měla mít \"Jamato\", či všechna zúčastněná plavidla, palivo pouze na cestu k Okinawě. Tehdejší důstojník řízení palby \"čú'i\" ( ~ mladší poručík) Takekuni Ikeda ale ve svých vzpomínkách uvádí, že „každá loď byla plně natankována“. \"Jahagi\" měl mít při vyplutí 1250 tun paliva, což je o pouhých 155 tun méně, než kolik činila kapacita nádrží lehkých křižníků třídy \"Agano\". Spurr potvrzuje Ikedovu výpověď a dodává, že \"Jamato\" vyplouvala se 4000 tunami a doprovodné torpédoborce s 500 až 900 tunami paliva. Kapacita nádrží \"Jamato\" byla 6300 tun. Je možné, že údaj o 4000 tunách je podhodnocený, neboť Hackett & Kingsepp zmiňují natankování celkem 4400 tun z \"Micušima Maru\" a tokujamské stanice během 28. března a 6. dubna. K tomu je třeba připočítat zbytek paliva v nádržích \"Jamato\" před tankováním 28. března a neznámé množství paliva dotankovaného z nádrží torpédoborců. Podle reportu \"U. S. Naval Technical Mission to Japan S-06-2\" měla \"Jamato\" vyplouvat s nádržemi naplněnými na 90 % – tedy s 5670 tunami paliva. Podle instrukcí od \"Rengó kantai\" měla tokujamská palivová stanice vydat celkem maximálně 2000 tun paliva. Nakonec ale palivová stanice vydala celkem téměř 8000 tun, což byla více než polovina zbývajícího paliva tokujamské stanice.\n\nPo doplnění paliva se \"Jahagi\" vrátil na své kotviště a \"šóšó\" Komura zorganizoval na palubě křižníku večírek na rozloučenou se zpěvem a saké. Zúčastnili se ho též velitelé všech tří \"kučikutai\" a osmi torpédoborců. Další rozlučkové večírky se konaly po celé lodi a obdobně to vypadalo i na dalších plavidlech 2. \"kantai\", včetně \"Jamato\".\n\nOdpoledne 6. dubna vyplula Itóova \"Suidžó tokkó butai\" z Tokujamy ve Vnitřním moři. Historikové a pamětníci se ale nedokáží shodnout, kdy přesně se tak stalo. Podle výpovědi štábního důstojníka 2. \"kantai\" \"čúsa\" Mijamota pro USSBS, a vzpomínek Naojoši Išidy vyplul svaz v 15:00. Foster, Hackett & Kingsepp, Hrbkovi, Lengerer, Morison, O'Neill, Spurr a Zalewski uvádějí, že svaz vyplul v 15:20. Podle Hary, Ikedy, Jošidy a Dulla měl svaz zvednout kotvy až v 16:00. V čele plul \"Jahagi\", za ním v řadě torpédoborce 17. \"kučikutai\", poté \"Jamato\" s torpédoborci 41. \"kučikutai\" po stranách a formaci uzavíraly torpédoborce heterogenní 21. \"kučikutai\". Deset lodí \"Suidžó tokkó butai\" doprovodily z Tokujamy přes Vnitřní moře až k Bungo suidó torpédoborce 43. \"kučikutai\": \"Hanazuki\", \"Maki\" a \"Kaja\". Vyčištěním plavebního koridoru v Bungo suidó od nepřátelských ponorek bylo pověřeno šest pomocných stíhačů ponorek podporovaných hydroplány od \"Saeki kókútai\": dva plovákové stíhací A6M2-N („Rufe“) a šestnáct průzkumných E13A1 („Jake“). Tento průplav byl vybrán, neboť druhý možný průliv Kanmon byl příliš mělký a plný vraků a min, které tam v rámci operace \"Starvation\" nakladly bombardéry B-29. Oblast jižně od Bungo suidó měly proti ponorkám zabezpečit \"kaibókany\" \"Šiga\" a \"č. 194\" podpořené hydroplány.\n\nPo vyplutí zamířil svaz rychlostí 12 uzlů (22,2 km/h) k Bungo suidó mezi ostrovy Šikoku a Kjúšú. Hara uvádí, že po proplutí průlivem Bungo byl svaz napaden dvěma B-29, jejichž pumy ale minuly. Podle USSBS a Hubáčka ale ke kontaktu s B-29 došlo ještě ve Vnitřním moři, před vplutím do Bungo suidó. Lengerer uvádí kontakt s B-29 v 16:45. Po incidentu s B-29 provedla doprovodná plavidla cvičný torpédový útok na \"Jamato\".\n\nJaponské přípravy k vyplutí nezůstaly utajeny americkým dešifrantům v Pearl Harboru, kteří na základě zachycených radiogramů upozornili hlídkující ponorky na možnost vyplutí bitevní lodě \"Jamato\". Odpoledne 6. dubna hlídkovaly u východního konce Bungo suidó ponorky USS \"Threadfin\", USS \"Hackleback\" a USS \"Silversides\". Mezi 18:00 a 18:30 vplul Itóův svaz rychlostí 22 uzlů (40,7 km/h) do Bungo suidó. Podle Jošidy pluly doprovodné lodě v kruhové formaci kolem \"Jamata\", ale podle Hary pluly v řadě.\n\nZatímco Itó proplouval Bungo suidó, \"Šiga\" ve spolupráci s hydroplánem E13A1 („Jake“) zaútočil na sonarový kontakt a nárokoval si potopení nepřátelské ponorky. Žádná z amerických ponorek ale tímto útokem zasažena nebyla a ponorky \"Threadfin\" a \"Hackleback\" poslouchaly snažení japonského \"kaibókanu\" z bezpečné vzdálenosti.\n\nV 18:30 obdržela \"Jamato\" radiovou zprávu od jednoho z hlídkujících letounů o přítomnosti ponorek u východního konce úžiny. Po varování o přítomnosti nepřátelských ponorek zaujal Itóův svaz protiponorkovou formaci: před \"Jamato\" plul \"Jahagi\" a od něj šípovitě do stran doprovodné torpédoborce. Po proplutí Bungo suidó, zamířil svaz na západ k pobřeží Kjúšú, aby v jeho blízkosti hledal ochranu před ponorkami.\n\nV 19:30 zachytila ponorka \"Threadfin\" poblíž Fukašimy () akustický a následně radarový kontakt na vzdálenost 6,25 mil (10,06/11,58 km) s Itóovým svazem. Operátoři radaru na \"Jamato\" zaznamenali radarové paprsky ze dvou různých směrů. \"Threadfin\" se přiblížil až na 4 míle (6,4/7,4 km), ale jeho velitel CDR (komandér) John J. Foote měl rozkazy napřed odvysílat hlášení o kontaktu a až poté zaútočit. Než ale bylo hlášení ve 20:00 odesláno, \"Threadfin\" přišel o výhodnou palebnou pozici a vzdálenost mezi ním a japonským svazem se začala zvětšovat i když ponorka plula na hladině. Hlídky na \"Isokaze\" údajně zpozorovaly vynořený \"Threadfin\" a rovněž \"Jamato\" zachytila nezašifrovanou zprávu, kterou \"Threadfin\" informoval o kontaktu s nepřítelem. Jako standardní preventivní opatření před útokem ponorek začal japonský svaz kličkovat. Ve 20:30 zachytila Itóův svaz na svém radaru ponorka \"Hackleback\", které velel LCDR (komandér–poručík) Frederick E. Janney. První kontakt byl na vzdálenost 17 mil (27,4/31,5 km). \"Hackleback\" odvysílal hlášení o kontaktu a třikrát se pokusil přiblížit na hladině, aby mohl zaútočit. Pokaždé ale narazil na jeden z doprovodných torpédoborců a když se torpédoborec přiblížil nebezpečně blízko, ponorka se raději stáhla. Ve 22:07 \"Hackleback\" ztratil kontakt. \"Silversides\" žádný kontakt nenavázala.\n\nNa základě hlášení z amerických ponorek začal VADM Marc A. Mitscher na \"Bunker Hill\" připravovat letecký úder na Itóův svaz. Okamžitě k dispozici měl dvě skupiny letadlových lodí (TG 58.1 a 58.3), zatímco třetí (TG 58.4) se měla po natankování připojit ještě během noci.\n\nBěhem noci plula Itóova \"Suidžó tokkó butai\" rychlostí 22 uzlů a neustále měnila kurz v pětiminutových intervalech kvůli nebezpečí útoku ponorek. Ve 2:00 vplul svaz do Ósumi kaikjó u jižního pobřeží ostrova Kjúšú. Teprve nyní byla rychlost snížena na 16 uzlů (29,6 km/h). Po proplutí Ósumi kaikjó přešel svaz ve 3:45 na kurz 280°.\n\nV 6:00 se \"Suidžó tokkó butai\" nacházela na pozici . Slunce vyšlo v 6:02. Oproti předchozímu dni se ochladilo a obloha se zatáhla. Nízká oblačnost ale nemohla svaz ukrýt před průzkumnými letouny nepřítele vybavenými radarem. Na lodích se podávala – pro mnohé poslední – snídaně: rýžové koule onigiri.\n\nPřibližně tou dobou se lodě přeskupily do standardní kruhové protiletadlové formace císařského námořnictva: uprostřed plula \"Jamato\" a kolem ní ve vzdálenosti 1500 až 2000 metrů byla rozmístěna ostatní plavidla. \"Jahagi\" plul před \"Jamato\" a po směru hodinových ručiček byly jednotlivé torpédoborce vzhledem k \"Jamato\" rozmístěny následovně: \"Asašimo\" na 45°, \"Kasumi\" na 90°, \"Fujuzuki\" na 126°, \"Hacušimo\" na 162°, \"Jukikaze\" na 198°, \"Suzucuki\" na 234°, \"Hamakaze\" na 270° a \"Isokaze\" na 315°. Jakmile lodě zaujaly kruhovou formaci, svaz zvýšil rychlost na 24 uzlů (44,4 km/h) a opět začal kličkovat. Během kličkování všechny lodě měnily kurz současně. První změna kurzu byla 45° doprava, takže na čele formace se ocitnul \"Asašimo\". Další změna kurzu byla o 90° doleva a na čele formace se ocitnul \"Isokaze\". Poté se již jenom střídaly změny kurzu o 90° doprava a doleva…\n\nV 6:30 se nad \"Suidžó tokkó butai\" objevila skupina šesti nebo devíti stíhaček A6M5 („Zero“) od \"kókútai 203\" ( ~ letecký pluk/skupina). Ty měly svazu poskytnout stíhací ochranu do 10:00.\n\nPodle Hackett & Kingsepp a Ikedy signalizoval v 6:57 torpédoborec \"Asašimo\", že má problémy ve strojovně. Podle Hary se tak stalo až v 9:00. V listopadu předchozího roku odvedly stroje relativně nového torpédoborce třídy \"Júgumo\" výbornou práci a \"Asašimo\" se i díky nim stal jediným torpédoborcem, který přežil zkázu konvoje TA č. 3 v Ormocké zátoce. Nyní ale opotřebované stroje vypověděly službu a \"Asašimo\" signalizoval, že může plout rychlostí pouhých 12 uzlů (22,2 km/h). Torpédoborec začal zaostávat za ostatními plavidly \"Suidžó tokkó butai\", až se nakonec zcela ztratil za obzorem.\n\nKolem 7:00 se Itóův svaz (podle Hackett & Kingsepp & Cundall) potkal s malým japonským konvojem, složeným z \"jusókanu č. 146\" a stíhače ponorek \"č. 17\", který plul z Amami Óšima do Saseba. Podle Hary se ale mělo jednat o tři blíže neidentifikované nákladní lodě o výtlaku přibližně 2000 tun a k setkání mělo – podle chronologie vyprávění – dojít někdy mezi 10:00 a 11:30. Jošida ve svých memoárech počet lodí v konvoji neuvádí. Podle Hackett & Kingsepp se měl svaz setkat s konvojem tří nákladních lodí, které měly navíc plout opačným směrem, tedy k Amami Óšima, až ve 12:22. Všichni se ale shodují, že k setkání s konvojem došlo až poté, co se od svazu oddělil \"Asašimo\". Itóův svaz si s konvojem vyměnil několik signálů a pak každý pokračoval za svým cílem.\n\n\"Jamato\" i \"Jahagi\" nesly na své poslední plavbě několik hydroplánů. Podle Jošidy nesla \"Jamato\" pouze jeden, zatímco Hara a Spurr píší, že nesla dva. Zbývající letouny byly zanechány v Kure. \"Jahagi\" nesl dva hydroplány E13A1, tedy plný počet. Aby byly letouny ušetřeny a nebyly obětovány spolu se svými mateřskými plavidly, měly být toho rána odeslány zpět do Japonska. Hackett & Kingsepp uvádí, že \"Jamato\" svůj hydroplán E13A1 katapultovala v 6:00. Hara a Spurr ale uvádějí, že se tak stalo až po příletu stíhací ochrany, tedy po 6:30. Na základě rozkazu z \"Jamato\" katapultoval \"Jahagi\" jeden svůj hydroplán v 8:15. Ke startu druhého hydroplánu z \"Jahagi\" (a pravděpodobně posledního zbývajícího z \"Jamato\") již nedošlo, neboť se nad svazem objevily první americké letouny… Start byl zrušen, neboť Američané by mohli hydroplán sestřelit.\n\nK ránu 7. dubna byl Mitscher zdravotně indisponován a tak velení nad TF 58 dočasně převzal náčelník Mitscherova štábu (~ kapitán) Arleigh A. Burke. Ten rozkázal TG 58.1 a 58.3 vyslat za svítání několik stíhacích letounů, aby pátraly po japonském svazu. Podle Mitscherova hlášení se mělo jednat o celkem 40 stíhačů v deseti skupinách po čtyřech. Podle Spurra se ale jednalo o pouhé tři divize (tj. čtyř až devítičlenné formace) stíhacích F6F-5 Hellcat s přídavnými nádržemi a podle Gandta se mělo jednat o pouhých osm Hellcatů. Hellcaty měly pokrýt oblast směrem k japonským ostrovům až do vzdálenosti 325 námořních mil (601,9 km) ve směru 336° až 56° od TF 58. Spolu s nimi odstartovaly čtyři F4U Corsair námořní pěchoty, které měly za úkol přeposílat hlášení z Hellcatů zpět k TF 58. Později jim ale na zpáteční cestě došlo palivo a všechny čtyři Corsairy skončily v moři. Tři piloty zachránily ponorky, ale (~ podporučík) John L. Garlock zůstal nezvěstný. Podle AAIR měl ale Garlock na své poslední misi pilotovat námořní F4U-1D BuNo 57912 od VBF-83.\n\nJako první zpozoroval a nahlásil japonský svaz Hellcat z \"Essexu\" jihozápadně od Košiky rettó. Podle Mitschera se tak stalo v 8:22 na pozici Podle Morisona se tak mělo stát v 8:23 na pozici Podle Hackett & Kingsepp se tak mělo stát dokonce až v 8:32. Spurr píše, že ke zpozorování svazu došlo v 8:15 divizí (~ mladší poručík) Williama Estese. Hlášení v 8:23 pak měl podle Spurra odeslat (~ podporučík) Jack Lyons. První hlášení – které k TF 58 putovalo přes dva retranslační letouny – uvádělo, že nepřítel se nachází na pozici pluje kurzem 300° a rychlostí 12 uzlů. Rychlost japonského svazu byla značně podhodnocena. Druhé hlášení, které mělo být podle Fostera odvysíláno v 8:32, opravilo polohu svazu na \n\nTeprve až v 8:40 bylo sedm Hellcatů zpozorováno z japonských lodí. Ty ale proti nim nic podniknout nemohly, neboť Američané se drželi mimo dostřel a hlídka z \"kókútai 203\" jejich přítomnost nezaznamenala.\n\nJako reakci na oznámení polohy japonského svazu odstartovalo z TF 58 v 9:15 dalších 16 stíhaček, které měly jednak pokračovat ve sledování, ale také se měly postarat o případnou stíhací ochranu Itóova svazu.\n\nKdyž se o zpozorování japonského svazu dozvěděl velitel \"Fifth Fleet\" ADM Spruance, rozkázal RADM Deyovi – veliteli svazu palebné podpory TF 54 – zabránit Japoncům v přiblížení se k vyloďovacím plážím. Podle Spurra a Fostera se tak mělo stát již během noci na 7. dubna na základě hlášení z ponorek, přičemž Deyova TF 54 měla v zastavení japonského svazu hrát hlavní roli. Podle Morisona měl ale Deyo obdržet rozkazy k intervenci teprve ráno po objevení Itóova svazu leteckým průzkumem. Mitscherova TF 58 měla zajistit vzdušné krytí před japonskými nálety. Mitscher se se svým štábem rozhodli využít příležitost a zaútočit – Spruanceho rozkazy totiž takovou možnost přímo nezakazovaly a Mitscher byl toho názoru, že dokáže vyslat dostačující útočnou vlnu a pořád mu ještě zbude dost letadel pro odražení japonských útoků.\n\nDeyo svolal na 10:30 poradu velitelů na palubu velitelské lodě USS \"Eldorado\". Proti \"Suidžó tokkó butai\" mělo být vysláno šest starších bitevních lodí (USS \"Idaho\", \"New Mexico\", \"Tennessee\", USS \"West Virginia\", USS \"Maryland\" a USS \"Colorado\"), sedm křižníků a 21 torpédoborců. Ty již ale do nadcházejícího střetnutí zasáhnout nestihly.\n\nZáměry a cíl cesty japonského svazu ještě stále nebyly jasné, když VADM Mitscher – který se opět vrátil na můstek \"Bunker Hillu\" – vydal rozkaz připravit start útočné vlny na 10:00, neboť předpokládal, že cílem Japonců je Okinawa. Letci, kteří se měli zúčastnit mise, posnídali vločky, omeletu z vajec v prášku, slaninu, tousty, kafe a pomerančový džus. Palubní personál mezitím připravoval letouny ke startu. Podle Mitscherova hlášení měly stíhací Hellcaty a Corsairy nést přídavné nádrže a 500lb (226,8 kg) trhavé pumy. Střemhlavé bombardéry SB2C Helldiver měly nést buďto po jedné 1000lb (453,6 kg) protipancéřové, nebo trhavé pumě doplněné dvěma 250lb (113,4 kg) trhavými pumami pod křídlem, nebo po dvou 1000lb. Torpédonosné TBM-3 Avenger měly nést po jednom 569mm torpédu Bliss-Leavitt Mark 13. Existovaly ale i výjimky z takto popsaného složení výzbroje. Například všech šest Avengerů od VT-30 z \"Belleau Wood\" neslo v pumovnici místo torpéda čtyři pumy. Podle historie VT-17 z \"Hornetu\" nesly Avengery palivo i v křídelních nádržích. Alespoň některé Corsairy nesly po jedné 1000lb pumě. Některé stíhačky nesly 127mm neřízené rakety – buďto starší FFAR nebo novější HVAR.\n\nAčkoliv podle plánu měly všechny tři \"Task Groups\" vyslat své letouny do útoku společně, TG 58.4 se po předchozím tankování opozdila se zaujetím startovací pozice, na kterou dorazila teprve v 9:45. V 10:00 začaly proto z pozice startovat pouze letouny TG 58.1 a 58.3. Obě \"Task Groups\" vyslaly do vzduchu celkem 280 letadel, ale \"Hancock\" se se startem své \"Air Group 6\" opozdil. Zbývajících osm \"Air Groups\", které již byly ve vzduchu, na \"Air Group 6\", která začala startovat až v 10:15, nečekaly a zamířily k cíli. Podle předletových výpočtů je měla čekat 240 námořních mil (444,5 km) dlouhá cesta. \"Air Group 6\" (která se měla na útoku podílet 51 letouny podle Mitschera nebo 53 podle Morisona) zamířila k cíli samostatně, ale svůj cíl minula. TG 58.4 měla toho dne zajišťovat bojové letecké hlídky nad Okinawou. Přesto přispěla celkem 106 letouny. Podle Mitschera a Spurra se TG 58.4 se startem opozdila o 45 minut, takže její letouny měly začít startovat v 10:45. Podle Houcka & spol. měl ale \"Yorktown\" vyslat první letadla do vzduchu již v 10:38.\n\nSpurr, Gandt a Foster uvádějí, že se mezi stíhacími letouny na útoku podílelo i „nemnoho“ Wildcatů.\n\nDopoledne se počasí kolem \"Suidžó tokkó butai\" zhoršilo. Viditelnost klesla pod 8 kilometrů, vál vítr o rychlosti přes 20 uzlů (10,3 m/s) a lodě proplouvaly občasnými přeháňkami. Mraky se nacházely ve výšce 1000 až 1200 metrů, ale v některých místech klesaly i níže.\n\nTěsně předtím, než TF 58 začala vysílat letouny útočné vlny, byla v 9:57 \"Suidžó tokkó butai\" zpozorována dvěma létajícími čluny PBM-3D Mariner od VPB-21 z Kerama rettó, které pilotovali (~ poručík) Simms (volací znak \"Dog Eight\") a James R. Young (volací znak \"Dog Ten\"). V 10:14 nebo 10:16 byly oba PBM zpozorovány z japonských lodí. V 10:17 po nich \"Jamato\" vypálila jednu salvu ze zadní věže hlavní baterie. Použila k tomu speciálně určené granáty typu 3 (三式弾 \"san-šiki dan\"): 1360 kilogramů vážící granáty ráže 460 mm, které v předem určené vzdálenosti rozmetaly 996 zápalných náloží. Podle Hackett & Kingsepp a Zalewského se měl k palbě přidat i \"Jahagi\", ale velitel \"Jahagi\" Hara, ani důstojník řízení palby na \"Jahagi\" Ikeda ve svých pamětech nezmiňují, že by se \"Jahagi\" zapojil do akce proti PBM. Jeden z granátů explodoval pod levým křídlem Simmsova PBM a tato ukázka \"san-šiki dan\" americkým pilotům stačila. Oba PBM se schovaly v mracích, ale nadále sledovaly Itóův svaz, podávaly o něm informace a naváděly letouny útočné vlny. Japonci se pokusili rušit radiokomunikaci Američanů. Podle Ikedy měla rušení provádět \"Jamato\", ale podle Hackett & Kingsepp měl rušení provádět \"Jahagi\".\n\nV době, kdy byla zpozorována přítomnost PBM, zjistili Japonci i přítomnost ponorky \"Hackleback\", která Itóův svaz sledovala od předchozího večera.\n\nV 10:22 přešel japonský svaz na severní kurz směrem k Sasebu. V 10:30 obdržel zprávu o změně kurzu cíle i Mitscher – podle struktury Mitscherova hlášení se pravděpodobně jednalo o zprávu jednoho z Hellcatů. Změnu kurzu potvrdily i PBM.\n\nPřed desátou hodinou přelétaly letouny první americké vlny přes Amami Óšima – řetěz Rjúkjú usnadnil letcům navigaci při cestě k cíli. Japonská radiostanice na ostrovech – podle Hary to byla stanice na Amami Óšima, podle Hackett & Kingsepp a Hubáčka to byla stanice na sousední Kikaigašima – odvysílala v 10:50 informaci o přeletu nepřátelských letounů letících na sever.\n\nV 11:07 měl metrový radar \"13 Gó\" na \"Jamato\" zachytit velkou leteckou formaci na samé hranici dosahu radaru, tedy přibližně ve vzdálenosti 100 kilometrů. Formace se nacházela jižně od \"Jamata\" a mířila na sever. \"Suidžó tokkó butai\" na zprávu zareagovala zvýšením rychlosti na 25 uzlů (46,3 km/h).\n\nTeprve v 11:15 byla Itóovým svazem zachycena zpráva z Amami Óšima nebo Kikaigašima. Podle Hackett & Kingsepp a Zalewského měla zpráva hovořit o 150 letounech. Podle Hubáčka, Hary a Jošidy měla zpráva hovořit o 250 letounech.\n\n\"Ten-gó\" byla poslední velkou japonskou námořní operací války a zbývající japonské válečné lodě měly po zbytek konfliktu už malou účast na bojových operacích. \"Suzucuki\" už nebyl opraven. \"Fujuzuki\" byl opraven, ale později 20. srpna 1945 najel na americkou minu a už nebyl opraven. \"Jukikaze\" válku přežil téměř nepoškozen. \"Hacušimo\" najel 30. července 1945 na minu. Byl 129. a posledním japonským potopeným torpédoborcem ve válce.\nPoslední mise bitevní lodě \"Jamato\" se v Japonsku stala legendou. Již v roce 1953 se stala předlohou pro film \"Senkan Jamato\" ( ~ Bitevní loď \"Jamato\"), který režíroval Jutaka Abe. Ztvárněním poslední mise \"Jamato\" rovněž končil film \"Rengó kantai\" ( ~ Spojené loďstvo) režiséra Šúe Macubajašiho z roku 1981. V roce 1983 vydala Džun Henmi román \"Otoko tači no Jamato\" ( ~ \"Jamato\" mužů), který se následně stal předlohou pro zatím poslední zpracování, kterým je stejnojmenný film (v české distribuci \"Yamato – Loď smrti\") režiséra Džunja Satóa z roku 2005.\n\n\n\n"}
{"id": "568098", "url": "https://cs.wikipedia.org/wiki?curid=568098", "title": "Elektrárna Vítkovice", "text": "Elektrárna Vítkovice\n\nElektrárna Vítkovice je tepelná elektrárna společnosti ČEZ spalující černé uhlí. Elektrárna se nachází v Ostravě-Vítkovicích poblíž areálu Vítkovických železáren a slouží k výrobě elektřiny a tepla.\n\nV elektrárně jsou umístěny tři kotelní jednotky s tepelným výkonem 342 MW. Tyto kotly vyprodukují 4000 TJ páry za rok. Tato pára slouží z 55 % k produkci elektrické energie, zbývající část energie se využívá pro výrobu tepla, jehož roční produkce je 210 000 MWh.\n\nPod tento závod spadá také mobilní výtopna na zemní plyn, která je umístěna ve firmě Vítkovice Steel. Tato výtopna disponující tepelným výkonem 18 MW a roční produkcí 200 TJ slouží k výrobě páry pro potřebu vakuového lití oceli.\n\nProvozovatelem tohoto energetického zdroje byla od roku 2000 společnost Energetika Vítkovice, a.s., jehož jediným akcionářem byla Severomoravská energetika, a.s. 26. října 2007 se jediným akcionářem této firmy stala společnost ČEZ. 1. října 2008 společnost Energetika Vítkovice zanikla bez likvidace, neboť fúzovala s mateřskou společností ČEZ.\n"}
{"id": "568102", "url": "https://cs.wikipedia.org/wiki?curid=568102", "title": "Spor jotistů s ypsilonisty", "text": "Spor jotistů s ypsilonisty\n\nSpor jotistů s ypsilonisty (též ortografický boj) byl spor týkající se změn českého pravopisu během první poloviny 19. století.\n\nAž do začátku ortografických (pravopisných) bojů bylo v českých zemích běžně užíváno bratrské ortografie, tzn. pravopisu, který do českého jazyka zavedli představitelé Jednoty bratrské. Základní odlišnost tohoto pravopisu od pozdější analogické opravy byla v tom, že po hláskách „c“, „s“ a „z“ běžně následovalo tvrdé „y“. Podnětem pro opravu staršího pravopisu byly výzkumy Josefa Dobrovského, uveřejněné v 1. vydání \"Ausführliches Lehrgebäude der böhmischen Sprache\" z roku 1809. Ovšem pochybnosti o správném psaní i/y po „c“, „s“ a „z“ se objevily již dříve – u Františka M. Pelcla a Františka J. Tomsy.\n\nHanka pobýval v Praze – na filozofických studiích – od roku 1809, kdy přišel z Hradce Králové. Jeho zápal pro český jazyk i pro studium staroslověnštiny mu brzy získaly náklonnost Josefa Dobrovského. Hanka se účastnil schůzek v bytě Dobrovského a často s ním hovořil o lingvistických problémech. Skutečnost, že byl Dobrovský autorem analogické opravy, dala záhy podnět k tomu, že se Hanka pokusil tuto novotu prosadit. Na podzim roku 1813 odjel Hanka do Vídně, aby zde pokračoval ve studiu práv. \n\nVe Vídni se seznámil s profesorem Hromádkem, který vydával Vídeňské noviny s přílohou Prvotiny Pěkných Umění. Hromádko neměl svůj ustálený názor na podobu české ortografické soustavy, čehož chtěl Václav Hanka využít pro své reformy v jeho novinách. Poté, co Hromádko ponechal – na doporučení Hanky – každého přispěvatele psát vlastní ortografií, a začal svou přílohu tisknout latinkou, nesmírně pobouřil pražskou literární veřejnost a byl nucen svých novot zanechat. Po návratu do Prahy Hanka dál horlivě studoval český jazyk (u Josefa Dobrovského) a začal též vyučovat sám, především češtinu a slavistiku. Veškeré jeho literární projevy jsou již v té době psány analogickým pravopisem.\n\nProti novotám v českém pravopise rozhodně vystoupil tehdejší profesor bohemistiky na pražské univerzitě Jan Nejedlý. Když začal Hromádko ve svých novinách zveřejňovat články psané „novou dobropísemností“, Nejedlý se rozhněval a nazval Hromádka bláznem. Ovšem, jakkoli ho celá věc iritovala, nepodnikal proti novotářům zatím žádné významné kroky. Sešel se pouze se svými přáteli, Puchmajerem, Hněvkovským, Jungmannem a bratrem Vojtěchem, a závazně se domluvili na užívání bratrské ortografie. Prvním vážnějším opatřením, kterým chtěl Jan Nejedlý zlikvidovat snahy po zavedení analogické opravy, byl zákaz Hankových přednášek v budově Klementina. Hanka zde v české síni pobýval se svými žáky a přednášel o českém jazyce a literatuře. Protože však propagoval analogickou opravu a veřejně napadal profesora Nejedlého, vyhnal jej Nejedlý z tohoto místa pryč.\n\nKdyž si Hanka zvolil pro své přednášky jinou místnost, rovněž v Klementinu, usiloval Nejedlý o to, aby mu zamezil v přednášení nadobro. To se Nejedlému podařilo už v roce 1817. Na začátku roku 1817 vydal Hanka u Bohumila Haase \"Pravopis Český\", v němž odkazuje na Pelcla a Dobrovského a jejich opravy české ortografie. V témže roce vydal i knihu \"Starobylá skládání\", kterou vzal pod ochranu dosavadní stoupenec bratrské ortografie a Nejedlého přítel Josef Jungmann.\n\nPřechod Josefa Jungmanna z tábora „staromilců“ k jotistům byl jedním z rozhodujících momentů v „bitvě o y a i“. Jeho stanovisko se zprvu nelišilo od názoru Jana Nejedlého. Také Jungmann viděl případný spor jako malicherný a nedůležitý, který spíše brání rozvoji českého písemnictví. Znal dobře výhody ustáleného, jednotného pravopisu, a neviděl žádný důvod pro zavádění nějakých změn. Jenže s postupem času svůj názor přehodnotil, a stal se tak předním apologetou nové dobropísemnosti.\n\nJe zajímavé sledovat vývoj Jungmannova postoje k otázkám ortografickým. Až do roku 1816 byl Jungmann nezvratně přesvědčen o nepotřebnosti, ne-li škodlivosti opravy. Ovšem již od zmiňované schůzky s puchmírovci v červnu 1816 začíná stále více tíhnout k analogickému pravopisu, jak o tom vypovídá dopis Antonínu Markovi z 21. 2. 1817. Jungmann zde píše: „Já nechtěje P. Nejedlého uraziti, posavad nepřistupuji k nové dobropísemnosti.“ Z těchto slov vyplývá, že na začátku roku 1817 již musel být Jungmann definitivně rozhodnut a že by dávno k „analogistům“ přestoupil, kdyby nebral ohledy na přátelství Nejedlého. K tomuto přestupu však došlo takřka vzápětí.\n\nO osudu Starobylých skládání i o negativním důsledku Jungmannova rozhodnutí se dovídáme z listu A. Markovi (31.7. 1817): „Jsem si jist, že zvláště (Starobylá Skládanie) schválíte, ač mě to stálo přátelství Nejedlého. Poněvadž Hanka svéhlavě stojí na tom i po c, s, z, Nejedlý přemluviti chtěl Haase, aby netiskl té věci, an prý toho nikdo kupovati nebude, já tedy (prosen o to od Hanky) ujal jsem se té knížky a i předmluvu k ní napsal, a proto jsem z milosti u P. Nejedlého vypadl. On beztoho sám nic nedělá, aniž tak snadno dělati co bude, proč tedy v cestě těm, kdož chtí?“. Jungmannův dopis vypovídá o závažných okolnostech ohledně vydání díla, ale také o vnitřních Jungmannových pohnutkách, které jej vedly do tábora jotistů. Zmínka o „nicnedělání“ je zřejmě narážkou na Nejedlého otálení s vydáním 4. ročníku Hlasatele.\n\nOd roku 1817 do konce 20. let 19. století nastaly chvíle největších bojů o správný český pravopis. Spisovatelé se rozdělili na dva tábory, na \"ypsilonisty\" a \"jotisty\", a vedli mezi sebou spory ústně i písemně. V novém vydání své mluvnice (z roku 1819) vysvětlil Dobrovský podstatu analogické opravy a poukázal na její oprávněnost ve fungování české pravopisné soustavy. Ale ani přesvědčení o nezvratnosti podaných důkazů nemohlo způsobit, aby jakýmkoli způsobem odsoudil bratrskou ortografii a napadl její zastánce. V tom však Dobrovského doplnil Václav Hanka, který byl až pověstný svými výpady vůči „staromilcům“, zejména pak vůči Janu Nejedlému. Roku 1821 bylo vydáno 3. vydání Nejedlého mluvnice, kde byly (v předmluvě) vypsány všechny výhody bratrské ortografie. Nejedlý zdůraznil především ustálenost staršího pravopisu, jenž pochází ze „zlaté doby“ české literatury. Rovněž vyzdvihuje jednoduchost a srozumitelnost tohoto pravopisu.\n\nOdsuzuje novoty, neboť „ztěžují nesnadnou pravopísemnost českou, matou učně a nejsou k nižádné výhodě“. Na to, aby čeština vábila co nejvíce mladých studentů a neodrazovala je složitou gramatikou, znesnadněnou analogickou opravou, zde Nejedlý klade velký důraz. Přímou reakcí na Nejedlého gramatiku byla její ostrá kritika, sepsaná Hankou a Svobodou v roce 1822. Ovšem tato recenze publikována nebyla, neboť se dostala do rukou Nejedlému, který vydání zastavil. Na začátku 20. let se do situace vložila také vláda. Snaha o urovnání sporu „svrchu“ tehdy vedla k vytvoření jakési střední cesty. Vládním nařízením měly být všechny knihy pro děti tištěny ortografií bratrskou, zatímco ostatní vydávané knihy ortografií analogickou. Je zřejmé, že podobné rozhodnutí nemohlo vyřešit tak ožehavý problém, jakým spor o oficiální podobu pravopisu bezpochyby byl. Roku 1827 bylo vydáno 1. číslo Časopisu Společnosti vlasteneckého muzea v Čechách, který podobně jako v téže době založený časopis Krok prosazoval analogickou opravu. Hned v prvním ročníku ČČM zde Jungmann uveřejnil stať „O klasičnosti v literatuře vůbec a zvláště české“, kde se zabývá otázkou vzdělanosti jazyka.\n\nJungmann zde zdůrazňuje, že se nesrovnává s těmi, „kterým ve způsobu psaní nesluší přijmouti nad to, co oni staří zavedli a užívali, kteří v ničem ani o vlas od oněch starých uchýliti se nechtí, ačkoli nás dvě stě let od nich dosti uchýlilo“. Není třeba připomínat, na koho tímto výrokem narážel. Nejpřínosnějším pojednáním pro ortografický spor se stal spis O počátku a proměnách pravopisu českého, sepsaný Hankou a Jungmannem v roce 1827. Tento spisek popisuje změny v české ortografii až do roku 1809, kdy vyšla Dobrovského mluvnice. Přestože je celé dílo psáno velmi seriózně a ohleduplně, znamenalo velké pobouření v táboře ypsilonistů. Jan Nejedlý se po jeho přečtení okamžitě odhodlal k obsáhlé a důrazné odpovědi.\n\nK čemu takové novoty? Co y analogistům udělalo? Tyto věty velmi výstižně charakterizují obsah Nejedlého spisu Widerlegung der sogenannten analogisch-ortographischen Neuerungen in der böhmischen Sprache z roku 1828. Autor do něj vložil všechny argumenty, kterými chtěl popřít nutnost zavedení analogické opravy do české ortografické soustavy. Nejedlý chtěl analogickým opravám vytknout co možná nejvíce chyb. Ovšem přes veškerou snahu totálně zpochybnit všechny novoty se Nejedlého výtky omezují na tři závažné okruhy argumentů: 1) neužitečnost a malichernost oprav, 2) jejich škodlivost, 3) rozpor analogické opravy s pravopisem 16. století. Nejedlý považuje změny v psaní i/y za zbytečné, protože českému jazyku nepřinášejí žádný užitek. Tvrdé y analogickou opravou z české abecedy nezmizí, a je proto jedno, „jestli se použije jednou více či méně“. Nejedlý pokládá z tohoto důvodu spor za nesmyslný. Připomíná jotistům, jak pochodili němečtí spisovatelé, kteří prosazovali novoty ve svém jazyce (Wieland, Klopstock, Adelung) a zdůrazňuje, že před českou inteligencí stojí naléhavější otázky. Analogická oprava je ve Widerlegung líčena jako prostředek k odstrašení všech, kdo mají zájem o studium češtiny.\n\nNejedlý brání bratrskou ortografii a jednoznačnost starých pravidel proti úpravám, které obsahují „tolik výjimek, kolik je pravidel, v kterých je analogie obsažena“. Novoty, podle Nejedlého, budou pochopitelné jen pro člověka dobře znalého české gramatiky, zatímco u studentů a zejména u cizinců vyvolají odpor k učení. Změna v pravopise způsobí také odklon od polštiny, jejíž znalost je pro leckterého Čecha velmi důležitá. Spis O počátku a proměnách pravopisu českého a Jungmannova stať o klasičnosti zásadně popíraly možnost aplikace veleslavínských norem na současný systém spisovného jazyka bez jakékoli zásadní úpravy. Nejedlý se proto ve svém díle snažil obhájit platnost tohoto pojetí a popsat jeho veškeré výhody (zejména tedy v otázkách ortografických). Důvody pro upřednostňování staršího jazykového systému jsou u Nejedlého především tradice a praktičnost. \n\nNejedlý obdivoval českou literaturu 16. století a chtěl veškerou literární produkcí navázat na umění „mistrů jazyka“ této doby. Z tohoto důvodu v něm budí odpor jakákoli změna, která by zasáhla do struktury jazyka „klasického věku“. O Nejedlého spise napsal Hanka 9. 11. 1829 Dobrovskému: „Nejedlý opět půtku o y svou bídnou brožurkou, která za mák důvodu nemá, obnovil a zdá se, že to již poslední tažení toho hrubého písmene bude; odpovědíti se arci muselo a odpověď ta doufám všecky rozumné, ježto se posud y přidrželi byli, nám získá.“ Odpověď, o níž se Václav Hanka zmínil, vyšla v roce 1829 pod názvem Beleuchtung der Streitfrage über die böhmische Orthographie. Její autor Josef Jungmann zde seriózní formou objasnil výhody analogického pravopisu. Proti tomuto pojednání již Nejedlý písemně nevystoupil; nadále jen hřímal ze své katedry proti „novotářům, kazičechům, karbonářům, sektářům či zrádcům“ a sledoval, jak se poslední obránci ypsilonu (nyní v čele s Jiřím Palkovičem) marně snaží zabránit zániku bratrské ortografie.\n\n\n"}
{"id": "568104", "url": "https://cs.wikipedia.org/wiki?curid=568104", "title": "Maria Raisenmarkt", "text": "Maria Raisenmarkt\n\nMaria Raisenmarkt je osada v dolnorakouské obci Alland v okrese Baden, tvoří katastrální území \"Raisenmarkt\". Mimo samotné Maria Raisenmarkt jsou ještě součástí městyse Untermeierhof a Holzschlag. Místo leží v nadmořské výšce 371 metrů.\n\n\nV poutním kostele Marie Raisenmarkt se nachází kazatelna, která až do ulomení v roce 1889 stála v kostele Svatého Laurentia v Mayerlingu.\n\n\n"}
{"id": "568109", "url": "https://cs.wikipedia.org/wiki?curid=568109", "title": "Pavel Antonín", "text": "Pavel Antonín\n\nPavel Antonín (* 5. června 1962) je český lékař a politik, primář gynekologicko-porodnického oddělení nemocnice v Havlíčkově Brodě, zastupitel kraje Vysočina, v letech 2010 až 2017 poslanec zvolený za tento kraj a člen ČSSD.\n\nLékařskou fakultu UJEP v Brně dokončil v roce 1987, kdy zároveň nastoupil na gynekologicko-porodnické oddělení v nemocnici ve Znojmě, kde působil do roku 2001. Do roku 2004 sloužil v nemocnici v Pelhřimově. Od roku 2004 vykonává funkci primáře gynekologicko-porodnického oddělení havlíčkobrodské nemocnice.\n\nDo ČSSD vstoupil v roce 2005. Od roku 2008 zasedá v zastupitelstvu kraje Vysočina. Ve volbách 2010 byl zvolen poslancem, přestože kandidoval až na 19. místě. Do poslaneckých lavic jej vyneslo tzv. „kroužkování.“ Je členem Výboru pro zdravotnictví.\n\nVe sněmovních volbách v roce 2013 úspěšně kandidoval z 11. místa – ke zvolení mu tak opět pomohlo kroužkování, které ho na Vysočině vyneslo na druhou pozici.\n\nV komunálních volbách v roce 2014 obhájil za ČSSD post zastupitele města Havlíčkova Brodu. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Kraji Vysočina, ale neuspěl.\n"}
{"id": "568127", "url": "https://cs.wikipedia.org/wiki?curid=568127", "title": "Větrné elektrárny Věžnice", "text": "Větrné elektrárny Věžnice\n\nVětrné elektrárny Věžnice je komplex dvou větrných elektráren společnosti ČEZ Obnovitelné zdroje. Nachází se na Vysočině u obce Věžnice. Díky nadmořské výšce přesahující 500 m disponuje tento kraj příznivými větrnými podmínkami. \n\nKoncem roku 2009 byl tento komplex uveden do provozu.\n\nCelkový instalovaný výkon je 4,1 MW.\n\n"}
{"id": "568133", "url": "https://cs.wikipedia.org/wiki?curid=568133", "title": "Greg Nixon", "text": "Greg Nixon\n\nGreg Nixon (* 12. září 1981) je americký atlet, jehož specializací je běh na 400 metrů.\n\nVětšinu svých úspěchů zaznamenal ve štafetě na 4×400 metrů. V roce 2007 získal stříbrnou medaili na Panamerických hrách v brazilském Rio de Janeiru. O rok později na halovém MS ve Valencii získal zlatou medaili, na které se dále podíleli James Davis, Jamaal Torrance a Kelly Willie. Na šampionátu absolvoval také individuální závod. V běhu na 400 metrů však nepostoupil z úvodního rozběhu.\n\nV roce 2010 na halovém MS v katarském Dauhá obhájilo americké kvarteto ve složení Jamaal Torrance, Greg Nixon, Tavaris Tate a Bershawn Jackson zlaté medaile z předchozího šampionátu. Druzí doběhli Belgičané, kteří byli o více než tři sekundy pomalejší.\n\n"}
{"id": "568134", "url": "https://cs.wikipedia.org/wiki?curid=568134", "title": "Žalský hřbet", "text": "Žalský hřbet\n\nŽalský hřbet (německy \"Heidelbergkamm\") je geomorfologický okrsek Krkonoš. Nachází se v jejich centrální části na rozhraní Královéhradeckého a Libereckého kraje.\n\nŽalský hřbet náleží do geomorfologického celku Krkonoš a podcelku Krkonošské rozsochy. Od Černohorské hornatiny na východě jej odděluje údolí Labe, od Lánovské vrchoviny na jihu sedlo Křížovky, od Studenecké pahorkatiny a Vlčího hřbetu na západě údolí Jizerky a od Českého hřbetu na severu sedlo mezi Mechovincem a Medvědínem v prostoru Horních Míseček.\n\nŽalský hřbet je tvoří řada šesti vrcholů tvořící kompaktní hřeben orientovaný v severojižním směru. Nejsevernější Mechovinec (1074 m) je nejvyšší. Směrem na jih pak následuje Černá skála (1038 m), Šeřín (1026 m), Jánský vrch (924 m) a Zadní a Přední Žalý (1035 m a 1018 m). Na bocích hřbetu se nachází několik výběžků, přičemž pouze na západním výběžku Černé skály se nachází jediný boční vrchol - Velký Jeřábník (892 m). Mezi významnější patří ještě výběžek Janova hora v západním úbočí Šeřína a Žalský Kozí hřbet v severovýchodním úbočí Zadního Žalého.\n\nŽalský hřbet tvoří rozvodí mezi povodími Labe a Jizery. Labe protéká přímo pod jeho východním svahem a nachází se na něm vodní nádrž Labská. Pod západním svahem protéká Jizerka, která je levostranným přítokem Jizery. V Dumlichově dole na východním úbočí Žalého se v prostoru pramene Šindelové strouhy nachází vodárenský komplex z roku 1889 určený k zásobování Vrchlabí pitnou vodou. Na západním úbočí se v katastru obce Benecko nachází v prostoru Bátovy rokle prameniště Bátovka, jímací místo vodovodního přivaděče Bátovka. Ten zásobuje vodou sedm kilometrů vzdálenou Jilemnici.\n\nPůvodní souvislý monokulturní hospodářský smrkový les je na několika místech rozrušen pasekami. V úbočích hřbetu se nacházejí četné luční enklávy.\n\nProstor Žalského hřbetu se nachází na území Krkonošského národního parku, menší části pak v jeho ochranném pásmu. Nacházejí se zde četné skalní výchozy (např. Harrachova skála na severovýchodním úbočí Mechovince či Emina skála na severovýchodním úbočí Jánského vrchu). Skaliska na vrcholech Šeřína a Černé skály byla uzpůsobena k vyhlídkovým účelům.\n\nKromě sedel na severním a jižním okraji hřbetu se veřejná komunikace dostává hlouběji do jeho úbočí pouze v prostoru Benecka. Jediná významnější neveřejná komunikace pak spojuje Benecko přes sedlo Rovinku se Špindlerovým Mlýnem. Další zpevněné komunikace spojují jednotlivé luční enklávy s okolními obcemi a obsluhují lesní masív.\n\nV ose hřbetu se nachází pouze turistické chaty v sedle Rovinka a na Předním Žalém a kamenná rozhledna z roku 1892 tamtéž. Do svahů zasahuje zástavba obcí Benecko a Labská. Horské chalupy a další zástavba se pak nachází na četných lučních enklávách (Janova Hora, Přední Labská a další). Na úbočích pak byla vybudována četná lyžařská centra obsluhovaná čtveřicí lanových drah:\n\nOsu hřbetu sleduje červeně značená Bucharova cesta z Horních Míseček do Jilemnice. V sedle Rovinka ji křižuje po úbočích vedená zeleně značená trasa 4371 z Benecka do Špindlerova Mlýna. Další značené trasy mají příčný směr.\n\n"}
{"id": "568142", "url": "https://cs.wikipedia.org/wiki?curid=568142", "title": "Vladimír Obr", "text": "Vladimír Obr\n\nVladimír Obr (*1954, Olomouc) je český malíř, fotograf, multimediální umělec, zahradník, matematik a filosof. Je členem SVUM, Unie českých výtvarných umělců, Svazu českých fotografů a dalších výtvarných institucí.\n\nNarozen v Olomouci roku 1954. Školy: Gymnázium, Informatika, Institut výtvarné fotografie a další průběžné vzdělávání doma i v zahraničí. Během studia začal vystavovat grafiku, olejomalby, fotografie a šperky. Dále pracoval jako výtvarník ve svobodném povolání, pořádal četné výstavy po celé republice. Roku 1991 zahájil období multimediální tvorby, tj. kreací založených na autorské fotografii, klasické nebo digitální malbě a grafických technikách. Vladimír Obr kombinuje řadu výtvarných technik, které zpracovává na počítači a malbou. Tuto vlastní metodu používá mezi jinými dodnes. Jeho tvorbou se prolíná několik cyklů, které postupně doplňuje. Cykly multimediální: Cesty a křižovatky, Něco za něčím, Andělé. Fotografický cyklus: Intimní krajina. Od roku 2015 pracuje na cyklu Hra s květinou.\n\nSlova Vladimíra Obra o tomto cyklu:\n\n\"\"Asi 30 let jsem říkal o květinách, že jsou dokonalé a krásné, že jsou nesčetněkrát zpracované, že jsou umělecky ignorované, že jejich obrazy jsou nazývané kýčem, tabu i klišé, a že se jednou do nich pustím. A loni jsem se rozhodl, že je správný čas pro Hru s květinou. V mé hře neexistuje hranice, temný kout, prázdné místo. Nezajímá mne konvence. Hřiště je všude. Poznané i neznámé, prostě vše, co projde mými dveřmi. To je jediné pravidlo.\"\n\n\"Květiny mne fascinují. Barvami, vůní, křehkostí, formami a proměnami. Miluji jejich dech. Cítím jejich lásku. Kdybych mohl, obklopil bych se jimi. Pro teď a provždy. Absolutně. Přestala mne bavit nuda předstírání, že květiny nejsou. Paradigma vozové hradby ignorace jsem odlepil jak žvýkačku z boty. Opona se zvedla, a hra začíná.\"\" \n\n"}
{"id": "568144", "url": "https://cs.wikipedia.org/wiki?curid=568144", "title": "Fotovoltaická elektrárna Dukovany", "text": "Fotovoltaická elektrárna Dukovany\n\nFotovoltaická elektrárna Dukovany (původně FVE Mravenečník) byla první česká sluneční elektrárna v České republice s výkonem 10 kW. Je tvořena 200 fotovoltaickými panely o celkové účinné ploše 75 m². V letech 1997–2002 byla součástí komplexu větrných elektráren na hoře Mravenečník. V současné době se nachází v areálu jaderné elektrárny Dukovany (kam byla přesunuta z původní lokace kvůli tamnímu řádění vandalů jako součást jejího informačního střediska a slouží k demonstračním účelům. Svůj výkon využívá na necelých 10 %, roční časové využití je cca 40 %, ročně se zde vyrobí téměř 8 000 kWh. \n\n"}
{"id": "568149", "url": "https://cs.wikipedia.org/wiki?curid=568149", "title": "Fotovoltaická elektrárna Hrušovany", "text": "Fotovoltaická elektrárna Hrušovany\n\nFotovoltaická elektrárna Hrušovany je sluneční elektrárna, kterou provozuje společnost ČEZ od listopadu 2009 a nachází se na jižní Moravě v Hrušovanech nad Jevišovkou. Elektrárna se rozkládá na ploše 7 ha a skládá se ze 17 tisíc panelů, které dohromady mají instalovaný výkon 3,8 MW a podle odhadů by ročně měly vyrobit přes 3,7 milionu kWh. Část technologie pro přenos VN (6x trafostanice) byla dodána společností Power-Energo,s.r.o. \n\n\n"}
{"id": "568150", "url": "https://cs.wikipedia.org/wiki?curid=568150", "title": "Tomáš Pojar", "text": "Tomáš Pojar\n\nTomáš Pojar (* 28. prosince 1973 Praha) je český diplomat, bezpečnostní analytik a prorektor soukromé vysoké školy CEVRO Institut.\n\nOd roku 1995 působil v nevládní humanitární organizace Člověk v tísni, kde se stal o dva roky později ředitelem. V organizaci působil až do roku 2005, kdy začal působit na českém ministerstvu zahraničních věcí, kde zastával funkci náměstka pro dvoustranné vztahy a 1. náměstka pro bezpečnostní otázky, záležitosti EU a bilaterální vztahy s evropskými státy. V letech 2010 až 2014 zastával pozici velvyslance České republiky v Izraeli. Od dubna 2014 je prorektorem soukromé vysoké školy CEVRO Institut.\n\nVystudoval politologii na Fakultě sociálních věd Univerzity Karlovy a je členem Občanské demokratické strany. Je ženatý a s manželkou Martinou má děti Eduarda, Rachel a Eliáše. Jeho otec PhDr. Miloš Pojar byl po roce 1989 prvním československým velvyslancem v Izraeli.\n\n"}
{"id": "568162", "url": "https://cs.wikipedia.org/wiki?curid=568162", "title": "Lotus Esprit", "text": "Lotus Esprit\n\nLotus Esprit je sportovní automobil – kupé, vyráběný britskou automobilkou Lotus mezi lety 1976 a 2004.\n\nPrvní koncept navržený Guigiarem byl představen na Turínském autosalonu již roku 1972. Koncept byl založen na modelu Lotus Europa, vyráběný v letech 1966 až 1975. Původní název měl znít „Kiwi“, ale kvůli tradici byl vybrán název začínající na „E“. Tento vůz s ostrými hranami, výraznou klínovitou karoserií a motorem uprostřed v té době vyvolal vlnu nadšení. Přesto trvalo automobilce Lotus uvedení do prodeje další čtyři roky.\n\nPrvní hotový Esprit představil Lotus roku 1975 v Paříži. V červnu 1976 vyjely z výrobní linky první vozy. Esprit tak nahradil řadu Europa. Vůz se proslavil hlavně díky bondovce Špion, který mě miloval (1977), kde se během pronásledování přeměnil v ponorku.\n\nV roce 1980 se vyrobilo 88 vozů Lotus Esprit S2.2, ty byly identické s verzí S2 ale disponovaly motorem \"type 912\" (2.2 l, 118 kW) a měly pozinkovaný rám podvozku. Lotus Essex Turbo Esprit dostal nový motor s turbodmychadlem \"type 910\" (2.2 l, 157 kW) díky čemuž dosahoval 0-100 km za 6.1 sekund a maximální rychlosti 240 km/h, v roce 1980 se jich vyrobilo jen okolo 45 a dva si také zahráli v bondovce Jen pro tvé oči (1981).\n\nLotus Esprit S3 používal stejně jako dřívější model S2.2 motor \"type 912\" (2.2 l, 118 kW), zatímco Esprit Turbo disponoval motorem \"type 910/910S\" s turbodmychadlem čímž stoupla maximální rychlost na 243 km/h. Zpřísněná americká emisní omezení si od roku 1986 vynutila úpravy zvýšením komprese (Esprit Turbo HCPI pro USA a Esprit Turbo HC pro zbytek světa).\n\nV roce 1987 doznal design Espritu změn pod vedením Petera Stevense, Esprit X180 měl nepatrně vyšší výkon a maximální rychlost 255km/h. Verze \"SE\" z roku 1989 se dá skutečně nazvat jako opravdový super-sport, hlavně díky vytuněnému motoru \"910S\" se vstřikováním (197 kW), která dosahovala až 267 km/h s akcelerací 0-100 km za 4,7 sekund. Tento model se také objevil ve filmu Základní instinkt,The Rookie a Pretty Woman.\n\nV roce 1993 skončila výroba Excelu a Elanu M100 a Lotus se tak tehdy zaměřil pouze na Esprit. Nový model dostal název S4, měl vyšší výkon (197 kW), mírně upravený design a poprvé byl použit posilovač řízení. V roce 1994 byl nahrazen modelem S4s (S4 sport), který měl sice stejný motor (2.2 l), ale modifikacemi se zvýšil výkon na 224 kW, díky čemuž dosahoval až 270 km/h akcelerací 0-100 km/h za 4.6 s, také prodělal změny v designu (velké zadní křídlo a nasávače vzduchu).\n\nEsprit se dobře prodával, ale v roce 1996 byl Lotus prodán malajsijské automobilce Proton, v témže roce Lotus představil model Esprit V8 který dostal nový motor (V8, 3.5 l, 260 kW), a přinesl zlepšení dynamiky (max. 282 km/h, 0-100 km/h za 3,4 s). Menšími úpravami prošel Esprit v roce 1998 hlavně v interiéru a odlehčením (SE a GT). Model Esprit Sport 350 (1999), se vyrobil jen omezené sérii 50 kusů, měl různé úpravy motoru, podvozku, vylepšení brzd i v designu. Poslední facelift dostál Esprit v roce 2002, ve kterém převzal některé prvky ze Sportu 350.\n\nVýroba Espritů byla pozastavená v roce 2004, ale na Pařížském autosalonu 2010 byl představen nový koncept s plánovanou výrobou od roku 2014. Tento model by měl být vybaven motorem V6 (3.0 l a 3.5 l) nebo V8 (4.0 l až 4.8 l) s výkonem 261 kW až 462 kW. Maximální rychlost by měla dosahovat až 330 km/h a akcelerace 0-100 km/h za 3,4 s. Ovšem v září 2014 Lotus projekt Espritu zrušil.\n\n"}
{"id": "568166", "url": "https://cs.wikipedia.org/wiki?curid=568166", "title": "Mariela Castro", "text": "Mariela Castro\n\nMariela Castro Espín (* 27. července 1962, Havana, Kuba) je kubánská aktivistka a činitelka na poli sexuální osvěty a bojovnice za práva sexuálních menšin. Působí jako ředitelka Národního centra pro otázky sexuální osvěty (CENESEX). \n\nJe dcerou bývalého kubánského prezidenta Raúla Castra a revolucionářky Vilmy Espín. Jejím strýcem je bývalý kubánský prezident a revolucionář Fidel Castro. Její bratr, Alejandro Castro Espín, je považován za příští hlavu kubánské republiky. \n\nMariela Castro Espín nejvíce proslula pořádáním osvětových kampaní v oblasti prevence AIDS a aktivním vystupováním na obranu práv homosexuálů, bisexuálů či transsexuálů. V roce 2005 iniciovala návrh zákona, jenž kubánským transsexuálům umožňuje legálně podstoupit změnu pohlaví prostřednictvím chirurgického zákroku. Zákon vešel na Kubě v platnost v roce 2008.\n\nKromě výkonu funkce ředitelky Národního centra pro otázky sexuální osvěty působí rovněž v několika dalších obdobně zaměřených organizacích. Stojí např. v čele Národního centra multidisciplinárních studií sexuálních otázek či Národní komise pro rovnost pohlaví, je též členkou Národní akční skupiny pro prevenci, potírání a léčbu AIDS, patří mezi výkonné členy Světové sexuologické asociace (World Association for Sexual Health, WAS). \n\nNa poli sexuální osvěty se věnuje rovněž publikační činnosti, v dotyčné tematické oblasti publikovala 13 akademických článků a 9 odborných publikací. Z pozice šéfredaktorky řídí vydávání magazínu \"Sexología y Sociedad\" („Sexuologie a společnost“). \n\nJejím současným manželem je italský fotograf Paolo Titolo, s nímž vychovává dvě děti spolu s dcerou ze svého prvního manželství s chilským levicovým aktivistou Juanem Gutiérrezem Fischmannem.\n\n\n"}
{"id": "568174", "url": "https://cs.wikipedia.org/wiki?curid=568174", "title": "Tremolo", "text": "Tremolo\n\nTremolo, též tremollo, je efekt, při kterém se cyklicky mění amplituda (hlasitost) hraného tónu. Používá se zejména u smyčců a je možné jej simulovat např. za použití LFO napojeného na napětím řízený zesilovač (VCA). U smyčců se dosáhne tohoto efektu rychlým a krátkým smýkáním smyčce po struně tam a zpět. U klávesových nástrojů je tomu podobně: při stisklém nožním pedálu se tón (resp. klapka) hraje ve velmi krátkým intervalech Staccato po v notách označenou dobu. \n"}
{"id": "568177", "url": "https://cs.wikipedia.org/wiki?curid=568177", "title": "Černá Dyje", "text": "Černá Dyje\n\nČerná Dyje, nebo též \"Stará Dyje\", se nachází poblíž obce Lednice v okrese Břeclav v Jihomoravském kraji. Je to název odstaveného koryta řeky Dyje v úseku od silničního mostu na silnici II/422, která spojuje Lednici a Podivín až po stavidlo u Janohradu, kde ústí zpět do nového koryta.\n\nDélka koryta činí cca 5 km. Při přelití vody přes přeliv u obce Bulhary dochází k vystoupení vod tohoto koryta z břehů a to díky soustavě různých kanálů a járků, které jsou s ním propojeny do jedné soustavy. Stálá hladina je udržována stavidlem u Janohradu a přítokem přes náhon k bývalé MVE, menší část tvoří průsaky, deště a povodňové vody.\n\nJediným významným přítokem je z pravé strany Zámecká Dyje.\nV současnosti je spolu s částí náhonu (Zámecká Dyje) u Lednice využíváno pro turistickou plavbu.\n\nNěkolikrát zde byla zaznamenána želva bahenní. Dále se zde vyskytují bobři, kteří v poslední době působí v regionu značné škody.\n"}
{"id": "568178", "url": "https://cs.wikipedia.org/wiki?curid=568178", "title": "Josef Marha", "text": "Josef Marha\n\nJosef Marha (* 2. června 1976, v Havlíčkově Brodě), je bývalý český hokejový útočník.\n\nS hokejem začínal v mateřském Stadionu Hradec Králové. V roce 1992, jako šestnáctiletý dorostenec, přestupuje do Dukly Jihlava, kde nastupuje v družstvu dorostenců a brzy i za A tým mužů.\nV nejvyšší soutěži za Duklu odehrál 83 utkání a dal v nich 12 branek.\n\nV 19 letech odlétá za Atlantik, kde mezi roky 1995–2001 nastupoval nejen za týmy nižší zámořské soutěže AHL, ale odehrál i 159 utkání v NHL za Colorado Avalanche, Chicago Blackhawks a Mighty Ducks of Anaheim.\n\nV roce 2001 se vrátil do Evropy a 13 let pobýval ve Švýcarsku. Za tým HC Davos odehrál ve švýcarské lize mezi léty 2001–2013 celkem 531 zápasů.\n\nV roce 2013 se vrátil zpět do Česka a uzavřel dvouletou smlouvu s klubem HC ČSOB Pojišťovna Pardubice, za který nastupoval v sezóně 2013/14 v české extralize. K 30. listopadu 2013 však, po dohodě s klubem, předčasně ukončil svůj kontrakt v Pardubicích a stal se volným hráčem.\n\nS hráčem okamžitě uzavřel na zbytek sezóny novou smlouvu mateřský Mountfield HK a Marha se tak od 1. prosince 2013 vrátil zpět domů, do Hradce Králové. Již před koncem sezóny avizoval ukončení své hráčské kariéry a po skončení ročníku 2013–14 již s mužstvem neprodloužil kontrakt. Jeho mateřský klub se s ním rozloučil před vyprodaným stadionem na úvod derby s Pardubicemi 19. září 2014.\n\n\n\nReprezentoval Českou republiku na Mistrovství Evropy do 18 let 1994 (odkud si odvezl bronzovou medaili) a Mistrovství světa do 20 let v letech 1994 a 1995.\n\nZa seniorskou reprezentaci odehrál dvanáct utkání.\n\n"}
{"id": "568181", "url": "https://cs.wikipedia.org/wiki?curid=568181", "title": "Stětí knezů", "text": "Stětí knezů\n\nStětí knezů (srbsky Сеча кнезова, Seča knezova) bylo významnou událostí pro vývoj Srbů v Osmanské říši počátku 19. století.\n\nV roce 1804, těsně před prvním srbským povstáním byl sandžak Šumadija pod nadvládou dahijů – čtyř janičářských správců, kteří vstoupili na území z oblasti Vidinského sandžaku. Ti celému území vládli značně krutě a jakékoliv náznaky odporu likvidovali; zrušili vyjednanou autonomii srbského obyvatelstva z 90. let 18. století a hlavně zrušili reformy zavedené Selimem III. Dahijové nebyli správci, kteří by přišli na území budoucího Srbska z rozkazu sultána, naopak jejich přítomnost byla proti jeho vůli.\n\nNa začátku roku 1803 se shromáždilo 12 knezů valjevské nahije, kteří se spolu dohodli, že za 8 měsíců vyvolají povstání proti dahijům. V téže době se setkali rovněž i předáci srbských komunit i v jiných místech po Šumadiji. Koncem roku byl vyslán dopis rakouskému komandantu do Zemunu, ve kterém bylo nebezpečí ozbrojeného střetu mezi Srby a dahiji zmíněno jako velmi reálné.\n\nJakmile se dahijové dozvěděli o přípravě vzpoury a dopisu se zmocnili, rozhodli se pro masové represe. Obávali se totiž, že by vzpoura přerostla v rakouskou vojenskou intervenci. 4. února 1804 zavražděno kolem 100 až 150 tzv. knezů, tedy předáků srbského obyvatelstva; knězů, bohatých obchodníků, vojenských dobrovolníků z doby existence Kočiny krajiny či bojovníků proti vpádu dahijů v teprve nedávné době. Mezi popravenými byl i Aleksa Nenadović, který se měl stát vůdcem připravovaného povstání. Zamýšleli popravit ještě více lidí, včetně Karađorđe Petroviće, avšak od tohoto záměru nakonec upustili.\n\nCelá událost situaci neuklidnila, ba spíše přilila olej do ohně - jen o několik dní později vypuklo v obci Orašac nedaleko Valjeva povstání, které znamenalo konec vlády dahijů.\n"}
{"id": "568200", "url": "https://cs.wikipedia.org/wiki?curid=568200", "title": "Český pohár národní házené mužů 2008/09", "text": "Český pohár národní házené mužů 2008/09\n\nPředchozí sezóna: 2007/08\nNásledující sezóna: 2009/10\nPovinnou účast v Českém poháru národní házené mužů 2008/09 mělo všech 12 klubů, které se v sezóně 2008/09 zúčastnily 1. ligy a také všech 24 klubů, které se v sezóně 2008/09 zúčastnily 2. ligy. Zúčastnit soutěže se mohly také kluby z nižších soutěží, které ve stanoveném termínu odevzdaly řádně vyplněnou přihlášku. Soutěž byla rozdělena do 5 fází (základní kolo, osmifinále, čtvrtfinále, semifinále a finále). Základního kola se zúčastnilo 12 nejhorších klubů ze 2. ligy 2008/09, které byly takto vyhodnoceny podle umístění ve vrcholných soutěžích v sezóně 2007/08 + 6 řádně přihlášených klubů z nižších soutěží. Účastníci byly rozděleny do 2 pětičlenných a 2 čtyřčlenných skupin. V každé skupině se odehrál jeden turnaj, který byl hrán jednokolově systémem každý s každým. Poté se vyhodnotila tabulka turnaje a týmy na 1. a 2. místě postoupily do osmifinále. Osmifinále se zúčastnilo 8 klubů, které postoupily ze základního kola + 12 nejlepších klubů ze 2. ligy 2008/09, které byly takto vyhodnoceny podle umístění ve vrcholných soutěžích v sezóně 2007/08. Účastníci byly rozděleni do 4 pětičlenných skupin. V těchto skupinách probíhal boj o postup do čtvrtfinále stejným systémem jako v základním kole. Čtvrtfinále se zúčastnilo 8 klubů, které postoupily z osmifinále + všech 12 prvoligových týmů. Účastníci byly opět rozděleni do 4 pětičlenných skupin a kritéria postupu do semifinále byla stejná jako v základním kole. Semifinále se zúčastnilo 8 úspěšných klubů ze čtvrtfinále, které byly rozděleny do 2 čtyřčlenných skupin a kritéria postupu do čtyřčlenného finále byla opět stejná jako v základním kole. Finále se hrálo ve Řevnicích u Prahy opět jednokolově systémem každý s každým a poté byla vyhodnocena konečná tabulka finálového turnaje Českého poháru národní házené mužů.\n\nSkupina A - turnaj v Litvínově\n\nSkupina B - turnaj v Čakovicích\n\nSkupina C - turnaj v Brně\n\nSkupina D - turnaj v Rokytnici\nSkupina E - turnaj v Nezvěsticích\n\nSkupina F - turnaj v Ejpovicích\n\nSkupina G - turnaj v Brně\n\nSkupina H - turnaj v Albrechtičkách\nSkupina I - turnaj v Plzni\n\nSkupina J - turnaj v Plzni\n\nSkupina K - turnaj v Náchodě\n\nSkupina L - turnaj ve Staré Vsi\nSkupina M - turnaj v Plzni\n\nSkupina N - turnaj v Brně\nTurnaj v Řevnicích\n"}
{"id": "568202", "url": "https://cs.wikipedia.org/wiki?curid=568202", "title": "Hasina (potok)", "text": "Hasina (potok)\n\nHasina je potok v jihozápadní části Ústeckého kraje. Je to pravý přítok řeky Ohře, který odvodňuje nevelké území na jihu okresu Louny. Délka toku činí 24,7 km. Plocha povodí měří 80,5 km².\n\nHasina pramení ve vrchovině Džbán, pod východními svahy návrší \"Na Rovinách\" (proslulého kamennými Kounovskými řadami), asi 2 km západně od obce Domoušice. Na svém toku severním Džbánem a jižním okrajem Dolnooharské tabule vytváří hluboce zaříznuté údolí, které se otevírá teprve před ústím. Hasina se vlévá do Ohře (ř.km 69,8) pod Skupicemi (dnes částí města Postoloprty), naproti starobylému hradišti Drahúš. Část dolního toku pod Lipencem je od roku 2002 chráněna coby přírodní památka Údolí Hasiny u Lipence (rozloha 16,83 ha).\n\n\"(L = levý, P = pravý; vesměs jde o drobné toky do několika kilometrů délky)\"\n"}
{"id": "568213", "url": "https://cs.wikipedia.org/wiki?curid=568213", "title": "Ramanova optická aktivita", "text": "Ramanova optická aktivita\n\nRamanova optická aktivita (ROA) () je technikou vibrační diferenční spektroskopie, která pomocí Ramanova jevu měří rozdíl v odezvě chirální molekuly vůči pravo- a levotočivě kruhově polarizovanému záření. Výsledkem měření Ramanovy optické aktivity jsou vždy dvě spektra – vlastní (diferenční) ROA spektrum a zdrojové (sumární) Ramanovo spektrum.\n\nSpolečně s komplementární technikou vibračního cirkulárního dichroismu (VCD) jsou souhrnně tyto metody označovány termínem vibrační optická aktivita (VOA).\n\nROA byla teoreticky předpovězena v roce 1969 Atkinsem a Barronem v článku nazvaném „Rayleighův rozptyl polarizovaných fotonů molekulami“. Následné zpřesnění teoretické předpovědi a zavedení bezrozměrné veličiny, tzv. \"diferenční cirkulární intenzity\" (circular intensity difference) popisující ROA provedl Barron a Buckingham v roce 1971.\nS ohledem na experimentální obtížnost (ROA má nejméně o tři řády slabší signál než Ramanův rozptyl) se první skutečné ROA spektrum podařilo změřit až v roce 1973 Barronovi, Bogaardovi a Buckinghamovi v Cambridge, přičemž toto měření bylo nezávisle potvrzeno Hugem a dalšími v Berkeley až v roce 1975. První měření pokrývala pouze úzký spektrální rozsah ~300–400 cm a týkala se dvou enantiomerů 1-fenylethylaminu a 1-fenylethanolu, které mají v této spektrální oblasti dvojici spřažených pásů ROA.\n\nDalší rozvoj ROA byl těsně spjat s pokrokem v citlivosti užívané detekční přístrojové techniky. Nejdříve, koncem 70. let, s přechodem od fotonásobičů k diodové řádce a posléze především s nástupem CCD detektorů počátkem let 90., které umožnily získávat spektra ROA od biologicky důležitých molekul. Pokrok se však nevyhnul ani samotnému experimentálnímu uspořádání aparatur ROA. Až do konce 80. let byla ROA experimentálně realizována v pravoúhlé geometrii. V roce 1989 se ale na University Glasgow podařilo experimentálně potvrdit teoretický předpoklad, že geometrie zpětného rozptylu je pro získávání spekter ROA nejvýhodnější. \n\nSoučasný typický spektrometr ROA se skládá z budícího kontinuálního laseru, vysoce světelného zobrazovacího spektrografu a chlazeného CCD detektoru. ICP spektrometr má navíc v excitační větvi elektrooptický modulátor (Pockelsovu celu), pomocí kterého přepínáme mezi pravo- a levotočivou kruhovou polarizací dopadajícího laserového záření. Naopak SCP spektrometr užívá polarizační dělič, který dokáže prostorově oddělit pravo- a levotočivě kruhově polarizované komponenty v rozptýleném záření a pomocí vláknové optiky je přivést na vstup spektrografu a obě současně nad sebe zobrazit na CCD detektor. Spektrum ROA v obou případech získáme odečtením Ramanových spekter získaných pro pravo- resp. levotočivě kruhově polarizovanou složku.\n\n\n\n"}
{"id": "568215", "url": "https://cs.wikipedia.org/wiki?curid=568215", "title": "Parc omnisport Suzanne-Lenglen", "text": "Parc omnisport Suzanne-Lenglen\n\nParc omnisport Suzanne-Lenglen (česky \"Park různých sportů Suzanne Lenglenové\") je veřejný park, který se nachází v jihozápadní části Paříže v 15. obvodu. Park byl vybudován v roce 1977 a jeho rozloha činí 106 175 m. Název získal po ženské tenisové legendě Suzanne Lenglenové.\n\nSoučástí parku je hřiště pro děti, hřiště na basketbal a stoly na ping-pong.\n\n"}
{"id": "568218", "url": "https://cs.wikipedia.org/wiki?curid=568218", "title": "Seznam parků a zahrad v Paříži", "text": "Seznam parků a zahrad v Paříži\n\nSeznam parků a zahrad v Paříži obsahuje všechny zelené plochy v Paříži kromě hřbitovů.\n\nV květnu 2008 bylo v Paříži téměř 450 zelených ploch:\n\nMimo lesoparků je největší zelenou plochou v Paříži Parc de la Villette (55 ha). Nejmenším parkem je Jardin de la rue Visconti (80 m).\n\nSquare znamená ve francouzštině malé náměstí upravené jako veřejný park.\n\n"}
{"id": "568223", "url": "https://cs.wikipedia.org/wiki?curid=568223", "title": "Sretenjská ústava", "text": "Sretenjská ústava\n\nSretenjská ústava ( ) byla první moderní ústavou autonomního Srbského knížectví. Dokument, který byl vypracován po vzoru francouzského z roku 1814 a belgické ústavy z roku 1830 byl na svou dobu velmi liberální, pokrokový a zařadil se mezi první svého druhu v Evropě.\n\nÚstava se zmiňovala o demokratických institucích, jakými jsou například volený parlament, schvalující zákony a rozpočet – jako „centrální orgány moci“ uváděla knížete, státní radu a národní skupštinu. Taková ústava se přirozeně nemohla líbit oběma garantům srbské autonomie, tedy Rusku a Osmanské říši, kde panovaly mnohem více autoritářské režimy, obávající se přirozeně růstu vlivu liberálních sil. Nespokojenost vyjádřilo i sousední Rakousko. Kníže Miloš Obrenović se tak nakonec rozhodl ústavu nepřijmout.\n"}
{"id": "568229", "url": "https://cs.wikipedia.org/wiki?curid=568229", "title": "Entoku", "text": "Entoku\n\nEntoku () byla Japonskou érou v období Sengoku, v užším období Ašikaga - Muromači (足利 - 室町), mezi \"Čokjó (長享)\" a \"Meió (明応)\". Trvala od roku 1489 do roku 1491. \n\n\n\nBunšó (文正) Ónin (応仁) Bunmei (文明) Čókjó (長享) Entoku (延徳) Meió (明応) Bunki (文亀) Eišó (永正) Daiei (大永) Kjóroku (享禄)\n"}
{"id": "568230", "url": "https://cs.wikipedia.org/wiki?curid=568230", "title": "Mezinárodní vody", "text": "Mezinárodní vody\n\nMezinárodní vody jsou vodní útvary, přes něž vedou mezinárodní hranice. Takovými útvary mohou být oceány, velké mořské ekosystémy, uzavřené a polouzavřené moře, ústí řek, řeky, jezera, podzemní vodní soustavy, mokřiny.\n\nOceán, moře a vody mimo národní jurisdikce se nazývají volné moře ( , ), případně volný oceán. Rozprostírá se za hranicemi pobřežních (výsostných) vod. Ty leží 12 námořních mil od základní čáry odlivu. Tyto vody i vzdušný prostor nad nimi jsou pod plnou svrchovaností pobřežního státu. Další pás široký 12 námořních mil se nazývá přilehlá zóna (ve starších smlouvách označováno jako pásmo přilehlé). V tomto pásmu pobřežní státy vykonávají kontrolu cizích lodí nutnou k zabránění porušování svých předpisů. Do vzdálenosti 200 námořních mil od základní pobřežní čáry zasahuje výlučná ekonomická zóna, ve které pobřežní stát vykonává svrchovaná práva týkající se průzkumu a využívání přírodních zdrojů. Až do vzdálenosti 350 námořních mil od základní pobřežní čáry může zasahovat kontinentální šelf, v němž pobřežní státy mohou svrchovaně využívat přírodních zdrojů ze dna moře.\n\nKromě volného moře jsou za mezinárodní vody pokládány i mezinárodní řeky, které protékají více státy a na základě mezinárodní smlouvy jsou přístupné lodím smluvních států. Jde např. o Dunaj, Kongo, Niger, Odru nebo Rýn.\n\n"}
{"id": "568231", "url": "https://cs.wikipedia.org/wiki?curid=568231", "title": "Carl Waaler Kaas", "text": "Carl Waaler Kaas\n\nCarl Waaler Kaas (* 28. červenec 1982, Oslo) je norský reprezentant v orientačním běhu, jenž v současnosti žije v Oslu. Jeho největším úspěchem je zlatá medaile z Mistrovství světa z roku 2010 v norském Trondheimu. V současnosti běhá za norský klub Bækkelagets SK.\n\n"}
{"id": "568239", "url": "https://cs.wikipedia.org/wiki?curid=568239", "title": "Smršťování", "text": "Smršťování\n\nSmršťování je úbytek objemu předmětu alespoň v jednom rozměru. Opakem je rozpínání, roztahování či bobtnání. Ke smršťování dochází vlivem snížení teploty, zvýšení tlaku nebo procesy vedoucími ke snižování objemu vody, např. snižování stupně saturace u zemin nebo vysychání betonu při tuhnutí a tvrdnutí.\n\n"}
{"id": "568240", "url": "https://cs.wikipedia.org/wiki?curid=568240", "title": "Ibra", "text": "Ibra\n\nIbra (: ) je město v Ománu, správní středisko guvernorátu Severní aš-Šarkíja. Od hlavního města, Maskatu, je vzdálen 140 km. Počet obyvatel byl při sčítání lidu v roce 2003 24 619 lidí , v současnosti je odhadován na 35 000. Ibra je jedním z nejstarších ománských měst, v jisté době dokonce byla centrem obchodu, náboženství, vzdělání a umění. Město nabylo na významu díky své poloze.\n"}
{"id": "568243", "url": "https://cs.wikipedia.org/wiki?curid=568243", "title": "Obléhání Plzně (1433–1434)", "text": "Obléhání Plzně (1433–1434)\n\nObléhání Plzně, které se odehrálo mezi 14. červencem 1433 a 9. květnem 1434, bylo významným střetnutím husitských válek. Husitská vojska vedená Prokopem Holým katolickou Plzeň neúspěšně obléhala devět měsíců a dvacet tři dnů a město nakonec tomuto dlouhému obležení odolalo. Neúspěch při pokusu o obsazení jednoho z posledních významných katolických měst v Čechách spolu s pádem Nového Města pražského znamenal pro radikální kališníky a táborské a sirotčí polní vojsko první velkou ránu, jež předznamenala jejich rozhodující porážku v bitvě u Lipan.\n\nPo neslavném konci čtvrté křížové výpravy, která prchla z území Čech v srpnu roku 1431, dospěli zástupci katolické církve k názoru, že čeští kacíři nejdou přemoci silou a pro situaci v Čechách je tedy třeba hledat diplomatické řešení. Od ledna roku 1433 proto probíhala oficiální jednání mezi Basilejským koncilem a husity. Od vítězství v bitvě u Ústí zaujímaly vůdčí postavení mezi českými kališníky radikálně orientované svazy táborů a sirotků, jež se opíraly o svá stálá polní vojska.\n\nZástupci basilejského koncilu v čele s barcelonským arcijáhnem Janem Palomarem, kteří byli vysláni na jednání do Prahy, však mezi jednotlivými kališnickými proudy objevili nečekaně velké rozpory. Palomar dokázal navázat kontakt s vysokou husitskou šlechtou, která doufala v brzké zastavení bojů a v uklidnění revoluční situace v zemi. Radikální husité si před další diskuzí s koncilem chtěli upevnit své pozice v zemi. Proto bylo tábory, sirotky, pražany a žatecko-lounskými dojednáno společné obležení poslední velké katolické bašty v Čechách – Plzně.\nKatolická strana si zcela uvědomovala důležitost Plzně, jež společně s Českými Budějovicemi představovala poslední pevný opěrný bod na západě Čech, s nímž mohli odpůrci kalicha počítat. Plzeň, která v té době mohla mít něco kolem pěti tisíc obyvatel, se proto na obléhání velice pečlivě připravovala. Přední velitelé plzeňského landfrýdu Vilém Švihovský z Rýzmberka a Děpolt z Dolan mohli počítat s peněžní i materiální podporou katolických měst Chebu a Norimberka.\n\nPřed útočníky se ve městě dle moderních odhadů ukrylo přibližně 8 000 lidí, avšak díky zpoždění husitských oblehatelů se obráncům ještě před jejich příchodem podařilo sklidit veškerou úrodu z okolních polí, sužovaných toho roku velkou neúrodou, a předzásobit tak město na dlouhou dobu.\n\nJako první k Plzni 14. července 1433 přirazily oddíly táborského polního vojska v čele s Janem Pardusem z Horky a Vratkova a Bedřichem ze Strážnice, které čítaly na 6 až 7 000 pěších, 700 jezdců a 300 vozů. Následovaly je spojená vojska z Žatce, Loun, Klatov, Domažlic a Stříbra. Jako třetí přitáhla k Plzni domácí táborská armáda vedená Ondřejem Keřským. V polovině srpna dorazily další oddíly táborů spolu se sirotky pod velením Prokopa Holého. Pražané se opozdili nejdéle a v ležení oblehatelů se jejich nejméně početné oddíly objevily až na počátku září. Celkem se v okolí města mohlo pohybovat něco kolem 15 000 kališnických vojáků. Husitští velitelé se vzhledem k silným městským hradbám rozhodli Plzeň oblehnout a vyhladovět. Město bylo téměř neprodyšně obklíčeno a husité si kolem něj vybudovali pět velkých ležení. Byly vybudovány zátarasy, pozorovatelny a vyhloubeny příkopy proti případným plzeňským protiútokům. Plzeň byla ostřelována mnoha praky a 40 bombardami.\n\nJeště před dokončením opevňovacích prací v táboře oblehatelů však plzeňští využili nepozornosti husitů a 1. září provedli velmi úspěšný výpad proti jejich ležení, načež vznikl v husitském táboře velký zmatek. I přes snahu o vyhladovění města pak navíc problémy se zásobováním padly především na oblehatele. Okolí Plzně bylo kvůli dlouho trvající neúrodě brzy zcela zpustošeno a ohromná husitská armáda se v jejím okolí nedokázala nadále uživit. Husitští velitelé se proto rozhodli vypravit spížovací výpravu do nedaleké Horní Falce a Bavor.\n\nDo čela výpravy, která měla vojskům před Plzní zajistit dostatečné zásoby, byl Prokopem Holým postaven táborský hejtman Jan Pardus a domažlický hejtman Jan Řitka z Bezdědic. Výprava čítala na 2 000 mužů, přičemž asi čtvrtinu v ní tvořila jízda. Husité z plzeňského ležení vyrazili do Bavorska někdy v polovině září. V okolí příhraničních měst Waldmünchen a Furth im Wald se jim sice podařilo snadno naloupit dostatek zásob pro vojska a píce pro koně, avšak na zpáteční cestě si na ně počkalo bavorské vojsko vedené Hynčíkem Pflugem z Rabštejna. 21. září 1433 byla husitská kolona zcela zaskočena a drtivě poražena nedaleko vesnice Hiltersried. Z husitské výpravy se zachránila pouze hrstka, která se bez zásob a vozů vrátila do ležení před Plzní.\n\nHusitský tábor po Pardusově návratu zachvátila vlna hněvu a v nastalé šarvátce byl prý raněn sám Prokop Holý, který se snažil před svými spolubojovníky táborského hejtmana zastat. Prokop Holý byl následně odvolán z funkce vrchního velitele a dokonce dočasně držen v zajetí, načež opustil ležení před Plzní a zbaven svých funkcí zamířil do Prahy. Vůdčí posty v husitském vojsku pak obsadili méně zkušení velitelé a obléhání se tak nadále komplikovalo.\n\nHlavní sirotčí síly vedené vrchním hejtmanem Janem Čapkem ze Sán se do obléhání Plzně zapojily až na konci října, kdy se vrátily ze svého tažení na pomoc polskému králi Vladislavu II. Jagellovi. Plzeňští však před Vánocemi roku 1433 podnikli další velký výpad, přičemž se jim mimo jiné podařilo uloupit i trofejního velblouda, kterého sirotci obdrželi jako dar od polského krále. Hlad a velké mrazy způsobovaly vojskům před Plzní obrovské problémy. Z původních asi 15 000 se počet oblehatelů i vinou častých dezercí snížil na zhruba 10 000. Velký hlad však dolehl rovněž na plzeňské obránce, kteří své naděje upírali na pomoc ze zahraničí.\n\nCírkevní špičky i císař Zikmund Lucemburský si uvědomovali důležitost Plzně. Císař a koncil proto vynaložili nemalé finanční náklady na pomoc Plzni, především však na podporu Jana Palomara, který mezitím jednal s husitskou šlechtou. Na tajných jednáních se Palomarovi podařilo získat na svou stranu táborského hejtmana Přibíka z Klenové, který poté přistoupil na tajné zásobení Plzně potravinami. Přibík společně se Zdeňkem z Drštky (to byl Zikmundův hejtman na Horšovském Týně), Hynkem Krušinou ze Švamberka, Buškem Caltou z Rabštejna, Janem ze Sobětic a dalšími prolomil v noci z 5. na 6. května obležení a dodal obleženému městu již podruhé zásoby potravin, které by dostačovaly až do konce června. Přibík opět uprchl na svůj hrad ve Stříbře. Jeden z husitských zrádců, Jan ze Sobětic, však byl chycen a byl „mu jazyk týlem vytažen“. Z iniciativy koncilu a s jeho peněžní pomocí navíc došlo k rychlému zmobilizování sil panské jednoty. Ve formující se koalici vedle sebe stanuli umírněná husitská šlechta s katolíky.\n\nSpojenci se za pomoci Staroměstských 6. května zmocnili Nového města pražského, odkud se na poslední chvíli podařilo uprchnout Prokopu Holému, který ihned zamířil zpátky k vojskům před Plzní. 8. května obdržel kněz Prokůpek zprávu Prokopa Holého, který ho informoval o ztrátě Nového města pražského a doporučoval polním vojskům, aby zanechala dalšího marného obléhání a vyrazila vstříc formující se koalici svých nepřátel. Husité před Plzní proto v noci z 8. na 9. května rychle zbořili své ležení a začali se připravovat na schylující se bitvu. Obléhání tak skončilo bez úspěchu a Plzeň zůstala nepokořena.\n\nHusitský neúspěch u Plzně a pád Nového Města pražského znamenal pro radikální husitské křídlo velkou ránu. Od polních vojsk se během vyčerpávajícího obléhání Plzně odklonila většina českého venkova, kde již prosté rolníky unavovalo úmorné vydržování ohromného počtu profesionálních vojáků a s tím spojená drahota a bída v zemi. Při obléhání Plzně se navíc naplno projevil úpadek morálky v řadách husitů, kteří již nebojovali za své ideály, ale jako obyčejní žoldáci.\n\nProti radikálním svazům táborů a sirotků odmítajících zastavení bojů se, s přispěním diplomacie Jana Palomara, zformovala koalice umírněné husitské šlechty, obou pražských měst a českých katolíků, která si přála okamžité uklidnění situace v zemi a dohodu s koncilem. 30. května 1434 došlo mezi oběma stranami k rozhodující bitvě u Lipan, v níž zvítězili umírnění husité spojení s domácími katolíky.\n\n\n"}
{"id": "568249", "url": "https://cs.wikipedia.org/wiki?curid=568249", "title": "Jan Farský", "text": "Jan Farský\n\nJan Farský (* 11. července 1979 Turnov) je český politik, od května 2010 poslanec Poslanecké sněmovny PČR, od dubna 2019 první místopředseda hnutí STAN, v letech 2008 až 2010 a opět 2016 až 2018 zastupitel Libereckého kraje, v letech 2006 až 2014 starosta města Semily.\n\nVystudoval Gymnázium Ivana Olbrachta v Semilech a Právnickou fakultu Masarykovy univerzity v Brně, promoval v roce 2002 a získal titul Mgr.\n\nPrvní pracovní zkušeností Jana Farského byla pozice právníka na Městském úřadě v Semilech. Po více než roce přešel do advokátní kanceláře, odkud jeho kroky směřovaly na místo poradce místopředsedy vlády pro ekonomiku Martina Jahna. Poté pracoval ve společnosti Škoda Auto v oddělení pro vztahy s veřejnými institucemi.\n\nOd svých jedenácti let se věnuje skautingu, který jeho život vedle rodiny formoval asi nejvíce. Od roku 2013 je vedoucím skautského střediska v Semilech. Život si nedovede představit bez cestování (Kanada, USA a částečně Mexiko, jezero Bajkal, Evropa). K jeho dalším zálibám patřil do vážného úrazu paragliding, dále pak čtení, vycházky do přírody, jízda na kole a lyžování.\n\nJan Farský je ženatý a vychovává čtyři děti.\n\nDo politiky vstoupil ve 23 letech, kdy byl v roce 2002 zvolen do zastupitelstva obce Semily. O čtyři roky později se již jako lídr uskupení Volba pro Semily stal starostou města. Směřování města z této funkce ovlivňoval osm let. Rok před volbami v roce 2014 oznámil, že o místo starosty znovu usilovat nebude. V březnu 2015 se ovšem stal semilským radním.\n\nV komunálních volbách v roce 2018 obhajoval jako člen hnutí STAN post zastupitele města Semily na kandidátce subjektu \"\"Volba pro Semily\"\", ale neuspěl (skončil jako první náhradník). \n\nV roce 2008 spoluzakládal hnutí Starostové pro Liberecký kraj, kterému zpočátku (2008–2009) předsedal. Od listopadu 2009 působil v hnutí jako místopředseda. Hnutí opustil v roce 2017. \n\nOd roku působil jako krajský zastupitel v zastupitelstvu Libereckého kraje, po zvolení poslancem ale na svůj post rezignoval a v dalších volbách v roce 2012 do krajského zastupitelstva nekandidoval. Znovu kandidoval až v krajských volbách v roce 2016, kdy byl za SLK opět zvolen zastupitelem. Na mandát však vzhledem k pracovnímu vytížení v lednu 2018 opět rezignoval.\n\nVe volbách do Poslanecké sněmovny PČR se v roce 2010 stal členem dolní komory českého parlamentu. Na kandidátce TOP 09 figuroval až na posledním 17. místě a díky 3 425 preferenčním hlasům se dostal do vrcholové politiky. Post poslance obhájil (získal 15,92 % preferenčních hlasů) i ve volbách v roce 2013, kdy byl lídrem kandidátky TOP 09. s podporou Starostů. Od roku 2013 zastává pozici místopředsedy ústavně-právního výboru Poslanecké sněmovny a je členem Parlamentního shromáždění NATO.\n\nHlavními oblastmi, kterými se Jan Farský zabývá, jsou transparentnost veřejné sféry a zprůhlednění veřejných zakázek. Již v červnu 2012 podal návrh zákona o registru smluv, který byl nakonec schválen na konci roku 2015. Od poloviny roku 2017 je tak nezveřejněná smlouva, kterou uzavře stát, neplatná. Cílem Jana Farského je, aby se s veřejnými prostředky nakládalo veřejně.\n\nVe volbách do Poslanecké sněmovny PČR v roce 2017 byl celorepublikovým lídrem hnutí STAN a lídrem kandidátky v Praze. Získal 5 269 preferenčních hlasů a poslanecký mandát obhájil. Dne 23. října 2017 byl zvolen prvním předsedou Poslaneckého klubu STAN.\n\nDne 13. dubna 2019 byl na X. republikovém sněmu zvolen 1. místopředsedou hnutí STAN, jakožto jediný kandidát získal 93 % hlasů.\n\nOd roku 2013 je Jan Farský členem správní rady mezinárodní neziskové organizace Aspen Institute Central Europe a také Fóra Karla Schwarzenberga.\n\nV roce 2014 založil platformu Starostové starostům, díky které si komunální politici bez rozdílů politického smýšlení sdílejí zkušenosti ze svých měst. Od jejího vzniku bylo uspořádáno již několik seminářů, které jsou hojně navštěvovány a to nejenom starosty měst a obcí. \n\nV \"Ceně českého Internetu\" Křišťálová Lupa (2011) v kategorii Anticena skončil na prvním místě „přílepek loterijního zákona o cenzuře internetu poslance Farského.“\n\nV říjnu 2014 byl s dalšími 13 českými osobnostmi vybrán mezi sto nejlepších inovátorů ze zemí střední a východní Evropy. Iniciativa New Europe 100 byla vytvořena polským časopisem Res Publica ve spolupráci s deníkem Financial Times, Mezinárodním visegrádským fondem a firmou Google.\n\nJe laureátem Ceny PŘÍSTAV, kterou mu v roce 2015 udělila Česká rada dětí a mládeže.\n\n"}
{"id": "568253", "url": "https://cs.wikipedia.org/wiki?curid=568253", "title": "Corcovado", "text": "Corcovado\n\nCorcovado (česky \"Hrbáč\") je 710 m vysoký vrchol nad městem Rio de Janeiro.\n\nNa vrcholu se nachází socha Krista Vykupitele (Cristo Redentor) s rozepjatýma rukama, která se stala symbolem Rio de Janeira. V roce 2007 jeden z nových sedmi divů světa. Tuto sochu si roku 1921 objednala arcidiecéze Rio de Janeiro. Je dílem francouzského sochaře Maximiliena Paula Landowského. Socha je v noci osvětlena, s podstavcem je vysoká 39.6 metrů, váží 1145 tun. Socha, která byla odhalena 12. října 1931 jako památník brazilské nezávislosti na Portugalsku (1822), v roce 1931 byla též vysvěcena, ke znovuvysvěcení došlo na začátku 90. let minulého století při návštěvě Jana Pavla II.\n\nPřístup na vrchol zajišťuje ozubnicová dráha „Estrada de Ferro Corcovado“. Cesta k úpatí sochy vede skrze národní park Tijuca. Jedná se o rozsáhlý lesnatý městský park, který jespolu s dalšími přírodními památkami od roku 2012 zapsán na seznamu světového dědictví UNESCO. K samotnému vrcholu od konečné zubačky vede 200 schodů nebo pohyblivé schody. Na Corcovado je také vybudovaná přístupová komunikace pro automobily. Na vrcholu Corcovada je bar, restaurace, výtah a pohyblivé schodiště pro snadný přístup k ploše z níž je výhled na Rio de Janeiro.\n"}
{"id": "568261", "url": "https://cs.wikipedia.org/wiki?curid=568261", "title": "Adolf Jasník", "text": "Adolf Jasník\n\nAdolf Jasník, vlastním jménem Adolf Míček (15. února 1888, Kopřivnice – 5. února 1928 Ostrava), byl český básník.\n\nNarodil se ve městě Kopřivnice do chudé rodiny. Vystudoval kopřivnickou školu a poté měšťanskou školu v Příboře. Chtěl se stát učitelem, avšak byl odmítnut, protože nesplňoval podmínky pro přijetí. V 19 letech započal svou cestu po Evropě. Aby se uživil, musel pracovat jako dělník v průmyslových závodech, v lomech nebo na stavbách. Občas pracoval i jako písař, malíř nebo dokonce i jako herec.\n\nBěhem 1. světové války byl v italské koloně. Později, v době převratu, byl raněn na Slovensku.\nPokusil se usadit společně s herečkou Emilií Lyseckou, nicméně jejich manželství nikterak dlouho nevydrželo. Vrátil se zpět do Kopřivnice, kde se stal úředníkem ve firmě Tatra. Od roku 1922 byl jedním z členů Pěveckého sdružení Kopřivnice. Zemřel 5. února 1928 v ostravské nemocnici.\n\nNa Jasníkovu památku byla v roce 1934 vybudována Jasníkova studánka v Motýlím údolí v Kopřivnici.\n\n\n"}
{"id": "568262", "url": "https://cs.wikipedia.org/wiki?curid=568262", "title": "H2g2", "text": "H2g2\n\nh2g2 měl být původně internetový vyhledávač jménem \"Stopařův průvodce Internetem\", ale byl zkrácen na h2g2. Jednalo se o výtvor, který byl součástí kultu Stopařův průvodce Galaxií, jehož autorem je Douglas Adams. Na tuto stránku se mohl kdokoli zaregistrovat a vkládat nejrůznější články o čemkoli, co ho napadne. 29. ledna 2001 však byla stránka definitivně uzavřena. 12. března téhož roku se h2g2 opět objevilo jako součást stránek BBC. V současné době je h2g2 umístěno na samostatných stránkách www.h2g2.com.\n\n"}
{"id": "568264", "url": "https://cs.wikipedia.org/wiki?curid=568264", "title": "Holger Hott", "text": "Holger Hott\n\nHolger Hott, celým jménem Holger Hott Johansen (* 18. dubna 1974 Tromøya), je norský reprezentant v orientačním běhu, jenž v současnosti žije v Kristiansandu. Jeho největším úspěchem jsou dvě zlaté medaile z Mistrovství světa z let 2005 v Japonsku a 2006 v Dánsku. V současnosti běhá za norský klub Kristiansand OK.\n\n"}
{"id": "568273", "url": "https://cs.wikipedia.org/wiki?curid=568273", "title": "Mykózy ptáků", "text": "Mykózy ptáků\n\nMykóza je infekční onemocnění vyvolané houbou. Plísňové infekce se vyskytují u všech druhů ptáků, domestikovaných i volně žijících. U domácí drůbeže jsou ekonomicky významné především systémové (hluboké) mykózy a mykotoxikózy; dermatomykózy se vyskytují jen sporadicky.\n\nHouby (Fungi) jsou jednobuněčné až mnohobuněčné eukaryotické organismy (pravé houby, plísně, kvasinky a organismy jim tvarově příbuzné), které se množí sporami nebo pučením. Jsou heterotrofní a proto odkázány na přísun organických látek od autotrofních organismů. V přírodě zpravidla houby navazují na činnost bakterií, jejichž kyselé metabolity mineralizují a využívají. Houby se vyskytují v přírodě převážně jako saprofyté nebo symbionti vyšších rostlin, s výjimkou několika kulturních rodů a druhů, které se využívají např. při výrobě alkoholu, organických kyselin, antibiotik apod. Pouze některé houby parazitují u rostlin i živočichů. Tradičně se rozlišují 4 třídy hub – \"Zygomycetes\", \"Ascomycetes\", \"Basidiomycetes\" a \"Deuteromycetes\" (\"Fungi imperfecti\").\n\nMykózy jsou chorobné stavy primárně vyvolávané patogenními (parazitujícími) nebo sekundárně příležitostně patogenními (oportunními) houbami. Vznik mykózy způsobené oportunními, původně saprofytickými houbami, je podmíněn sníženou odolností hostitele, např. po potlačení normální střevní mikroflóry antibakteriálními látkami, imunosupresí apod.\n\nU drůbeže postihují plísňové infekce nejčastěji respirační trakt, nervový systém a oči. Mezi nejzávažnější mykózy patří aspergilóza a kandidóza. Méně časté jsou infekce způsobované zástupci rodů \"Mucor\", \"Penicillium\", \"Rhizopus\", \"Absidia\", \"Dactylaria\", \"Paecilomyces\", \"Geotrichum\" a \"Alternaria\". Histoplasmóza a kryptokokóza se spíše vyskytují ve vnějším prostředí anebo u ptáků chovaných v zajetí; mají ale zdravotní význam.\n\n"}
{"id": "568275", "url": "https://cs.wikipedia.org/wiki?curid=568275", "title": "Bisva", "text": "Bisva\n\nBisva je stará jednotka délky a obsahu používaná v Afghánistánu.\n\npro délku:\n\npro obsah:\n\n"}
{"id": "568276", "url": "https://cs.wikipedia.org/wiki?curid=568276", "title": "Bisvása", "text": "Bisvása\n\nBisvása je stará jednotka délky a obsahu používaná v Afghánistánu.\n\npro délku:\n\npro obsah:\n\n"}
{"id": "568277", "url": "https://cs.wikipedia.org/wiki?curid=568277", "title": "CTL Maczki-Bór", "text": "CTL Maczki-Bór\n\nCTL Maczki-Bór Spółka z o.o. (VKM: CTLMB) je polský manažer infrastruktury patřící do holdingu CTL Logistics. Společnost se zabývá především provozováním dráhy na vlastní železniční síti v Horním Slezsku, mezi další aktivity patří např. těžba písku. Sídlo společnosti je v Sosnowci.\n\nSpolečnost spravuje část někdejší sítě tzv. pískových drah, které byly do roku 1990 spravovány státním podnikem Przedsiębiorstwo Materiałów Podsadzkowych Przemysłu Węglowego. Železniční síť společnosti zahrnuje železniční tratě o celkové délce 57 km, z toho 18 km tratí je dvoukolejných a 39 km jednokolejných. Na síti CTLMB leží dvě stanice (Bór Górny a Bór Dolny) a dalších devět dopravních stanovišť. Tratě CTLMB se nacházejí na katastrech měst Sosnowiec, Jaworzno, Mysłowice, Katowice, Chorzów, Świętochłowice a Ruda Śląska. Síť společnosti je napojena na železniční tratě provozovatelů dráhy PKP Polskie Linie Kolejowe a Infra SILESIA, dále pak na velký počet různých vleček.\n\nMaximální rychlost na tratích CTLMB je 40 km/h, maximální nápravový tlak činí 210 kN pro lokomotivy a 205 kN pro železniční vozy.\n\n95 % dopravních výkonů na síti CTLMB vykonávají dopravci CTL Train a DB Schenker Rail Rybnik, dalšími dopravci pak jsou PKP Cargo, CTL Logistics, DB Schenker Rail Polska, Nadwiślański Zakład Transportu Kolejowego a Południowy Koncern Węglowy. Pravidelně jsou tratě využívány pouze pro nákladní dopravu.\n\nZa jízdu vlaků po síti CTLMB platí dopravci poplatek, jehož základní sazba činila v roce 2010 32,13 až 84,28 PLN (podle hrubé hmotnosti vlaku) za jeden vlakový kilometr. K tomuto poplatku mohou být vybírány další příplatky za dodatečné služby.\n\nMezi další aktivity společnosti patří především:\n\n"}
{"id": "568278", "url": "https://cs.wikipedia.org/wiki?curid=568278", "title": "Bitú", "text": "Bitú\n\nBitú je stará jednotka objemu používaná v Mongolsku. Svojí velikostí odpovídá čínské jednotce che.\n\n\n"}
{"id": "568279", "url": "https://cs.wikipedia.org/wiki?curid=568279", "title": "Bocoy", "text": "Bocoy\n\nBocoy (též bocoyo nebo bocoya) je stará jednotka objemu používaná na Kubě. Její velikost je v některých zdrojích uváděna jako 662,43 litrů (tj. asi 175 amerických galonů), podle jiných ale odpovídala jen 136,27 litrům. Dále se dělila na šest \"barrile\".\n\n"}
{"id": "568281", "url": "https://cs.wikipedia.org/wiki?curid=568281", "title": "Destiny (Hvězdná brána)", "text": "Destiny (Hvězdná brána)\n\nDestiny je fiktivní kosmická loď ze sci-fi světa Hvězdné brány. Jde o antickou průzkumnou loď, vyslanou na svou cestu téměř před 50 miliony lety ze Země. Antikové vyslali před \"Destiny\" několik automatizovaných lodí, které měly konstruovat a rozmisťovat hvězdné brány na obyvatelných planetách v různých galaxiích, kterými prolétaly. \"Destiny\" měla tyto lodě následovat a měla za cíl něco velmi důležitého. Antikové zachytili vzor v mikrovlnném kosmickém záření, které pocházelo z doby velkého třesku a nebyl zřejmě přirozeného původu. Vzor byl však neúplný a nebylo možno zrekonstruovat zprávu v něm obsaženou. Antikové tedy vyslali \"Destiny\", aby nalezla další zlomky této zprávy a mohli tak zjistit její obsah. Neměli v plánu být na lodi po celý let, ale až bude dostatečně daleko, projít na ní hvězdnou bránou. To se však neuskutečnilo, protože se Antikové povznesli a tento plán opustili. \"Destiny\" však dále sama pokračovala ve své cestě od planety k planetě, od galaxie ke galaxii po milióny let. Během své dlouhé cesty utrpěla \"Destiny\" mnoho poškození. Na několika místech má protržený trup. Tyto místa chrání štíty lodi, avšak krytí všech poruch není dostatečné, a proto loď automaticky uzavřela některé své části.\n\nDélka lodi je 747 m, šířka 517 m a výška 100 m.\n\nAdresa brány je: \n\nIcarus je planeta, která má obrovské množství energie, která je potřeba pro spojení brány v Mléčné dráze s bránou na Destiny. Dr. Nicholas Rush se marně pokoušel přijít na to, jak vytočit adresu s devíti symboly, kterou získali na Atlantidě. Prvním problémem bylo přesné množství energie, které je potřeba. Na to přišel „pouhý hráč hry Atlantis Game“ Eli Wallace. I přes správné množství energie však adresa stále nešla zadat. Problém opět vyřešil Eli Wallace, kterého napadlo zadat jako devátý symbol – výchozí bod – Zemi, domov Antiků. Vytočení brány se podařilo až při napadení planety Luciánskou aliancí. Někteří lidé ze základny Icarus zahynuli v boji a jiní odešli na \"Destiny\".\n\nJakmile lidé ze Země prošli na \"Destiny\", zjistili, že většina lodi byla buď poškozená nebo nepřístupná. Hladina energie a kyslíku rychle ubývala. Posádce se podařilo opravit filtrační systém. Poté \"Destiny\" vyřešila své problémy s nedostatkem energie průletem hluboko do hvězdy, kde se dobila, jak říkal Dr. Niclolas Rush: Tato loď je doslova na solární energii, kterou získává z hvězd.\n\n"}
{"id": "568283", "url": "https://cs.wikipedia.org/wiki?curid=568283", "title": "Antonín Baťa starší", "text": "Antonín Baťa starší\n\nAntonín Baťa starší (1. srpna 1844 Zlín – 5. září 1905 Zlín) byl zakladatel obuvnické dynastie Baťů. Podnikatel synergista a švec. Původce první formy batismu – aplikace racionálního technokratického řízení. Batismus je zlínská obdoba taylorismu.\n\nNarodil se ve Zlíně 1. srpna 1844 jako nejmladší z osmi dětí v ševcovské rodině. Není překvapivé, že i jeho otcem byl švec. U otce se také vyučil. Antonín Baťa již od malička projevoval určitou podnikavost, silnou vůli, fantazii a výřečnost, což z něj činilo velmi zajímavé a pozoruhodné dítě.\n\nO jeho mládí není příliš mnoho zpráv. Více informací (spíše vzpomínek) přinesl až autobiografický román \"Román života\" jeho syna Jana Antonína. Po vyučení se Antonín Baťa vydal do světa na zkušenou. Po návratu ze zkušené po různých moravských a rakouských městech, kde kvetlo ševcovství, si založil ve Zlíně svoji vlastní obuvnickou živnost. Vyráběl valašské papuče a jako první se pustil do výroby flokované kožené obuvi, kdy se bota spojuje pomocí floků, a současně vyráběl ještě kožené boty pro sedláky. Kromě výroby bot získal později také sušárnu na ovoce.\n\nV práci byl vytrvalý a přesný. Svou podnikavost a silnou vůli uplatnil především v obchodě. Věděl, že základem jakéhokoliv úspěšného podnikání je prodej. Věnoval se obchodu s ovocem a sodovkou. Jeho společníky v podnikání byli Filip Baťa a Jan Kašpárek. Obchodoval také s uhlím, na jarmarcích a poutích prodával cukrovinky (na ty měl speciální velký kufr, na kterém spával Jan Antonín). V roce 1869 se oženil s Annou Minaříkovou-Bartošovou, která byla vdovou po Františku Bartošovi. Vyženil sňatkem velkou ševcovskou dílnu ve Zlíně, kterou dříve dobře vedl tragicky zesnulý František Bartoš (byl loupežně zavražděn). A nevlastní dceru Josefu Bartošovou, později Novosadovou. Po smrti Jana Novosada se provdala za vrátného fy Baťa Huberta Klause, jehož vyprávění z cest po USA inspirovalo Tomáše Baťu k cestě za oceán.\n\nZ manželství S Annou Minaříkovou (ovd. Bartošovou) vzešly tři děti, Tomáš Baťa (1876–1932), Antonín Baťa mladší, který zemřel svobodný, a Anna Baťová, která zemřela v roce 1936 ve svazku s Jindřichem Schiebelem.\n\nV roce 1886 se Antonín Baťa odstěhoval s celou rodinou do Uherského Hradiště, do tehdejšího centra ovocnářského kraje, který byl v té hospodářsky silnější než kamenitý kraj zlínský.\n\nPo 16 letech manželství se oženil podruhé s Ludmilou Hruščákovou z Osvětiman. Měl s ní 5 dětí: Jana Antonína, Leopolda, Bohuslava, Marii (provd. Hlavničkovou). Původně odešel ze Zlína proto, aby v Hradišti vyráběl něco jiného nežli huněné válenky (huněné vysoké holínky), ale ironií osudu zde zakládá první firmu Baťa: Anton Bata, erste wallachische Hunya & Filzschuhe – Erzeugung (Anton Baťa, první valašské huněné a plstěné boty-Výroba), jejich výroby se držel až do smrti v roce 1905. Prodej sodovky poté zdědil (resp. po Ludmile Hruščákové) nevlastní syn Josef. V domě žilo cca 16 lidí. 3 učni a 3 tovaryši, 6 dětí, rodiče a sestra Ludmily Celestýna Hruščáková a poté Lidka Klímková z Osvětiman, která pomáhala s domácností.\n\nRybárny byly v té době řemeslné předměstí Uherského Hradiště, kde převažovalo německé obyvatelstvo a ráz byl také více německý. Zlín byl v té době ryze českým městečkem a pozemky v okolí vlastnila převážně šlechta. Tomáši Baťovi v dětství německý ráz Hradiště příliš nevyhovoval.\n\nAntonín Baťa měl zpočátku ambice se realizovat v nákupu a prodeji ovoce, jelikož obuvnickou dílnu si pořídil trochu později a ze začátku byla velmi skromná. Na počátku svého působení v Hradiši nalezl \"azyl\" v domě obuvníka Miškéře čp. 144 ve Františkánské ulici v centru města. Později si koupil dům čp. 2 na předměstí v Rybárnách, kde žili především ševci. V roce 1897 si v domku otevřel výrobu a obchod se sodovkou.\n\nPozději zde zřídil menší ševcovskou dílnu, ta měla pouze 3-4 tovaryše. Dílna se postupně rozrůstala až na jakýsi menší závod, který rozměry přesahoval pouze typický rodinný podnik. Na začátku dílna vyráběla jen pro trh ve městě a pokryla tak potřebu po kvalitní obuvi hradišťského měšťanstva.\n\nPozději pronikla její produkce i do okolí, na Uherskobrodsko a Bojkovicko. Později zaměstnával externě 10 dalších ševců v okolních vesnicích, kteří vyráběli boty zcela samostatně jen podle zakázek a poté je nosili do Rybáren, kde byli vyplaceni. Baťa se věnoval také propagaci svých výrobků, jedná se o jakési první aplikované reklamní postupy v rodině Baťů (i když forma byla velmi primitivní) např. předváděl osobně své nové výrobky na radnici města.\n\n\n\n\n\n\nAntonín Baťa pocházel z rozsáhlé zlínské ševcovské rodiny. Narodil se do tamních poměrů jako osmé dítě. Dvakrát byl ženatý, poprvé s vdovou Annou Minaříkovou (Bartošovou) ve Zlíně a podruhé s o mnoho let mladší Ludmilou Hruščákovou, která pocházela z Osvětiman, nedaleko Uherského Hradiště.\n\nV roce 1869 se oženil s vdovou po ševci Bartošovi Annou, s níž měl tři děti: Annu, ta se provdala do Vídně za Jindřicha Schiebela, správce lukovského panství, se kterým měla později 3 děti, Antonína Baťu ml., který zemřel na tuberkulózu jako bezdětný, a nejmladšího Tomáše Baťu, který měl jednoho syna Tomáše Baťu ml. Sňatkem získal Antonín Baťa celkem rozsáhlou dílnu k podnikání a nevlastní dceru Josefu („Josefku“). První manželka Anna byla o tři roky starší.\n\nPo smrti své manželky Anny se ještě téhož roku odstěhoval ze Zlína. V roce 1886 se oženil podruhé s vdovou po tkalci Koláříkovi z Osvětiman Ludmilou Hrušťákovou. Z druhého manželství vzešlo celkem pět dětí, uvedeni jsou podle stáří: Leopold, Bohuslav, Jan Antonín, Jindřich a nejmladší Marie. Jan Antonín poté převzal Baťův koncern, který založil Tomáš Baťa, jeho nevlastní bratr a přivedl ho k další mezinárodní prosperitě.\n\nAntonín Baťa starší, zemřel v roce 1905, trpěl v té době již řadou neduhů.\n\nS otcem Tomáše Bati se pojí i historie nerealizované Gahurovy sochy Mojžíše z roku 1916. Mělo se jednat o kašnu a sochu před vilu T. Bati s tématem: „Mojžíš vzal hůl a udeřil do skály, z níž vytryskla voda“. Autorem byl zlinský rodák, syn tamního ševce, František Lydie Gahura, kterého Tomáš Baťa podporoval na studiích. Ten měl na objednávku rodiny Baťů vytvořit sochu Mojžíše, tak aby se v jeho tváři zračil život \"myšlenkově tvůrčí\". Gahura ji sochal ve volném čase vždy mezi semestry, ale výsledek nebyl podle Baťů uspokojivý: \"...neupírali jsme mu to, ale zdálo se nám, že přece jenom ty svaly jsou trošku \"pincgavské\" ...\".\n\nTomáš Baťa si postavu Mojžíše vybral pro jeho logicky jasné závěry, byl také velkým obdivovatelem Židů pro jejich udržování a chápání jejich židovské víry a náboženské kultury, které každý rozumí po svém a ve prospěch svůj a svých soukmenovců.\n\nJan Antonín uvádí, že se Gahurova socha podobala až nezvykle mnoho jejich otci:\n\n\"\"Nakonec jsem se mu vysmíval, že si vzal mustr svého Mojžíše v obrazu mého otce, a sice v tom, který Leopold, tehdy gymnazista a zručný malíř, namaloval uhlem jako dárek mamince k Vánocům. Když jsme srovnávali potom sochu a obraz, ukázalo se, že jsem byl v té legraci blíže pravdě, nežli se mi prvotně zdálo...\"\"\n\nSocha měla stát na zahradě vily, ale k finalizaci díla nikdy nedošlo, zůstalo jen v návrhu.\n\n\n\n"}
{"id": "568286", "url": "https://cs.wikipedia.org/wiki?curid=568286", "title": "Gurobi", "text": "Gurobi\n\nGurobi je komerční software pro řešení rozsáhlých úloh lineárního programování, který spadá do kategorie tzv. řešičů. Program podporuje i řešení smíšeně celočíselných úloh. Název Gurobi vznikl spojením počátečních písmen jeho tvůrců Zonghao Gua, Edwarda Rothberga a Roberta Bixbyho. Bixby je mj. zakladatelem optimalizačního řešitele pro lineární úlohy nazvaného CPLEX a Gu s Rothbergem vedli vývoj CPLEXu téměř 10 let.\n\nGurobi byl od svého počátku programován tak, aby využíval výhod procesorů o více jádrech. Gurobi je při řešení smíšeně celočíselných úloh srovnatelný s výkonem již zavedených řešitelů: Ve srovnání s CPLEX, \"Gurobi řeší smíšené celočíselné úlohy rychleji na jedno-procesorových PC..., Gurobi umí dobře paralelně rozložit úlohy..., celkový čas řešení je s Gurobi menší... a Gurobi je velmi dobrý v hledání přípustných celočíselných řešení.\" [1],[2] Gurobi obsahuje také prostředí pro tvoření skriptů v jazyce Python. [3] \n\nVe srovnání s jinými optimalizačními softwary, cena řešitele Gurobi nezáleží na počtu procesorů PC, na kterém bude provozováno. \n\n\n"}
{"id": "568287", "url": "https://cs.wikipedia.org/wiki?curid=568287", "title": "Lukovský potok (přítok Moravské Sázavy)", "text": "Lukovský potok (přítok Moravské Sázavy)\n\nLukovský potok je říční tok na Lanškrounsku v Pardubickém kraji, na pomezí Svitavské pahorkatiny a Podorlické pahorkatiny. Pramení v nadmořské výšce 528 m n. m. v severní části Hřebečského hřbetu. Tvoří pravostranný přítok řeky Moravská Sázava, která se dále vlévá do Moravy. Délka toku činí 16,7 km. Plocha povodí měří 63,5 km². Povodí se nachází na hlavním evropském rozvodí Labe - Dunaj. Vyskytuje se zde i nejnižší bod tohoto rozvodí, a to ve výšce 434 m n. m. v Třebovickém sedle.\n\nPotok pramení u vesnice Helvíkov, v současnosti trvalý průtok a tedy pramen potoka se nachází na severozápadním konci vsi, kde se vyskytuje zároveň malý rybník. Na horním toku odvádí srážky ze severního cípu Hřebečského hřbetu, protéká Helvíkovem a dále kolem obce Anenská Studánka. V dolním toku prochází Lanškrounskou kotlinou, konkrétně protéká Damníkovem a Lukovou. Posledně jmenovaná obec dala potoku jméno. Za Lukovou se v nadmořské výšce 342 m vlévá do řeky Moravská Sázava.\n\n"}
{"id": "568288", "url": "https://cs.wikipedia.org/wiki?curid=568288", "title": "Angela Williamsová", "text": "Angela Williamsová\n\nAngela Williamsová (* 30. ledna 1980 Bellflower, Kalifornie) je americká atletka, sprinterka, halová mistryně světa v běhu na 60 metrů.\n\nPrvní výrazný úspěch zaznamenala v roce 1995 na Panamerickém juniorském šampionátu v Santiago de Chile, kde získala stříbrnou medaili v běhu na 100 metrů. Ve finále byla tehdy rychlejší jen o téměř čtyři roky starší Debbie Fergusonová z Baham. V roce 1997 na stejném šampionátu v Havaně získala dvě zlaté medaile (100 m, 4×100 m). O rok později si doběhla na juniorském mistrovství světa ve francouzském Annecy pro stříbro v běhu na 100 metrů a pro zlato ve štafetě na 4×100 metrů. V roce 1999 vybojovala dvě zlaté medaile (100 m, 4×100 m) na světové letní univerziádě v Palma de Mallorca.\n\nNa halovém MS v Lisabonu 2001 získala stříbrnou medaili v běhu na 60 metrů, když nestačila jen na Chandru Sturrupovou z Baham. O dva roky později obhájila stříbro na halovém MS v Birminghamu. Dne 7. března 2008 se stala ve Valencii halovou mistryní světa.\n\nDvě stříbrné medaile v běhu na 100 metrů získala na Panamerických hrách (Winnipeg 1999, Santo Domingo 2003). Reprezentovala na letních olympijských hrách v Athénách 2004 a v Pekingu 2008. 26. února 2009 se zúčastnila mítinku světových rekordmanů, který se konal v pražské O2 Areně. Ve finále skončila na druhém místě (7,27 s) za Carmelitou Jeterovou.\n\n"}
{"id": "568296", "url": "https://cs.wikipedia.org/wiki?curid=568296", "title": "Načertanije", "text": "Načertanije\n\nNačertanije (ve staré srbštině начертаније - náčrt, nástin) byl tajný program zahraniční politiky srbského knížectví, jehož autorem byl tehdejší ministr vnitra, ustavobranitel Ilija Garašanin. Veřejnosti bylo poprvé uvedeno roku 1906 v bělehradských novinách Delo.\n\nDokument měl za cíl nasměrovat zahraniční politiku Srbska tak, aby byli pod knížectví sjednoceni všichni Srbové a Slované z oblastí Bosny a Hercegoviny, Černé Hory a dalších míst Osmanské říše (která v té době byla již ve značném úpadku; o rozdělení jejího evropského území se začínalo v mezinárodním prostředí stále častěji hovořit), stejně tak ale i z území Rakouska. Plán počítal s tím, že srbský vliv by mohla šířit celá řada agentů pomocí propagandy.\n\nNa vznik dokumentu měla velký vliv polská protirusky orientovaná emigrace, která se obávala možnosti, že evropské území Osmanské říše bude nakonec rozděleno mezi Rakousko a hlavně Rusko. Právě druhá uvedená mocnost měla značný zájem tato území osídlená nábožensky stejně smýšlejícím obyvatelstvem přinejmenším získat do své sféry vlivu. Centry emigrantů byly hlavně Londýn a Paříž; své myšlenky až do vzdáleného Srbska pomohl rozšířit český generál František Zach, který vystupoval v roli polského agenta. Silný jihoslovanský jednotný stát by mohl zvrátit rovnováhu sil v Evropě a pomoci Polsku v osvobození od ruské nadvlády. Zach polské myšlenky shrnul v dokumentu \"Plán pro slovanskou politiku Srbska\", na základě kterého pak bylo Načertanije sepsáno.\n\nV současné době je plán velmi často interpretován jako počátky velkosrbských představ, které provázejí historii země v podstatě až dodnes. Načertanije však bylo sepsáno v dobách, kdy ještě nebyly jednotlivé jihoslovanské národy konstituovány jako dnes a často se objevovaly mnohé přechodné a neúspěšné koncepce (např. ilyrská myšlenka).\n"}
{"id": "568298", "url": "https://cs.wikipedia.org/wiki?curid=568298", "title": "Status epilepticus", "text": "Status epilepticus\n\nStatus epilepticus (dále jen SE) je urgentní situace, která vyžaduje neodkladnou diagnostiku a léčbu. Definujeme jej jako stav, kdy dochází k výrazně prolongované záchvatové aktivitě, která je dána selháním mechanismů ukončujících epileptický záchvat nebo existencí mechanismů vedoucí k nadměrné iniciaci záchvatu. U generalizovaných tonicko - klonických křečí se za status epilepticus považuje kontinuální záchvatovitá aktivita trvající déle než 5 minut (nebo více záchvatů trvající celkem déle než 5 minut, mezi kterými pacient nenabývá vědomí), u nekonvulzivního SE je hranice stanovena na 10 - 15 minut (zde však časové vymezení není jednoznačné a je potřeba dalších dat). Předchozí tradiční definice považovala za status epilepticus záchvatovou aktivitu trvající déle než 30 minut. Podle časového hlediska se status epilepticus někdy rozlišuje na časný SE (záchvat trvající déle než 5 minut nebo opakující se záchvaty mezi kterými pacient nenabyl vědomí), rozvinutý SE (záchvat trvá i přes adekvátní léčbu déle než 30 minut),refrakterní SE (při selhání další léčby). Důsledkem SE mohou být dlouhodobé či trvalé následky např. alterace neuronálních sítí nebo neuronální poškození až buněčná smrt, což zejména závisí na typu a trvání záchvatů.\n\nSoučasná konceptuální definice pracuje s dvěma časovými parametry - \"čas t1\", což je moment, po kterém považujeme záchvatovou aktivitu za kontinuální. Druhým parametrem je \"čas t2\", vymezující dobu, po které je riziko dlouhobých následků. V případě konvulzivního (tonicko-klonického) status epilepticus jsou stanoveny čas \"t1 = 5 min\" a \"čas t2 = 30min\". Oba časy jsou stanoveny na základě zvířecích modelů. Data z animálních modelů týkajících se jiných typů status epilepticus nejsou dostupná. \n\nPro klasifikaci se používají základní 4 osy:\n\n\nPři hodnocení klinického průběhu posuzujeme 2 hlavní kritéria:\n\n\nPodle tohoto přístupu se rozděluje status epilepticus do dvou hlavních kategorií, které mohou být dále členěny:\n\n\nPodle příčiny se rozděluje status epilepticus na:\n\n\nStatus epilepticus nemá specifický iktální EEG nález. Epileptiformní grafoelementy jsou považovány za charakteristické, ale s dobou trvání statu se EEG mění a mohou převažovat nonepileptiformní změny. EEG je zásadní při diagnostice nonkonvulzivního statu, kde jsou klinické projevy často necharakteristické a nenápadné.\n\nPodle věku se rozdělují status epilepticus u:\n\n\nToto rozdělení je důležité v tom, že v každém věku se objevují jiné charakteristické formy SE (zejména podle syndromů/onemocnění týkajících se dané věkové skupiny).\n\nVětšina pupulačních studií pracuje s předchozí tradiční definicí SE, tedy 30 minut trvající záchvatová aktivita (kontinuální nebo se pacient mezi jednotlivými záchvaty neprobírá k vědomí). Incidence SE se liší zejména podle regionu a věku. V Evropě se pohybuje incidence mezi 9,9-15,8/100 000 a v USA 18,3-41/100 000. Věková distribuce SE má dva hlavní vrcholy, a to v první dekádě a poté se dramaticky zvyšuje po páté dekádě života. Riziko smrti při SE se pohybuje od 1,9 % do 40 % s širokou variabilitou závisející na věku, příčině a trvání.\n\nMéně než 50 % pacientů s SE proděla epileptický záchvat v předchorobí. Stanovení konkrétní příčiny, která vede ke SE je přinejmenším stejně tak důležité jako samotná léčba SE vedoucí k ukončení záchvatové aktivity. U pacientů s preexistující epilepsií je nejčastější příčinou nízká hladina antiepileptik, epilepsie na podkladě předchozího onemocnění mozku. Obecně jsou nejčastějšími příčinami SE akutní symptomatické záchvaty představující 48 - 63 % všech SE. Nejčastější příčinami těchto SE jsou cévní mozkové příhody, dalšími jsou tumory mozku, infekce, trauma, metabolické příčiny, konzumace alkoholu, hypoxie či anoxie mozku.\n\nDiagnostika konvulzivního statu epilepticu je jednoduchá - je založena na přítomnosti 5minut a více trvající kontinuální záchvatovité aktivity s křečemi nebo i přerušované záchvatovité aktivity, mezi kterými se pacient plně neprobírá. Problematičtější je diagnostika nekonvulzivního statu epilepticu, která má méně charakteristické rysy, může se projevit jen nenápadnými záškuby v obličeji se současně nebo samostatně se vyskytující se kvalitativní nebo kvantitativní poruchou vědomí. Velmi důležitou roli v diagnostice nekonvulzivního statu epilepticu hraje elektoencefalografie. V současné době se využívají při diagnostice nekonvuzivního stavu Salzburská kritéria vycházející z klinického nálezu a EEG.\n\nLéčbu a doporučené postupy můžeme podle doporučení \"Proposed Algorithm for Convulsive Status Epilepticus\" z roku 2016 rozdělit do 3 kroků: Odkaz na přehlednou tabulku v angličtině naleznete níže).\n\n\n\n\n\n\n10 - 30 % paceintů s epileptickým statem zemře během 30 dnů. U většiny pacientů je přítomné onemocnění mozku (např. mozkový tumor, trauma, cévní mozková příhoda, infekce). Prognóza u epileptiků s nízkou hladinou antiepileptik je relativně příznivější, přičemž mortalita v této skupině je asi 4 - 8,6 %. U přeživších pacientů je zvýšené riziko dalších epileptických záchvatů a návratu epileptického stavu. Kognitivní deficit po proběhlém statu se vyskytuje zejména u dětí a záleží zejména na konkrétní příčině statu.\n\nhttps://www.eurekalert.org/multimedia/pub/108640.php\n"}
{"id": "568302", "url": "https://cs.wikipedia.org/wiki?curid=568302", "title": "Frances Benjamin Johnstonová", "text": "Frances Benjamin Johnstonová\n\nFrances Benjamin Johnstonová (15. ledna 1864 – 16. května 1952) byla jednou z prvních amerických fotografek a fotoreportérek.\n\nJako jediné přeživší dítě bohatých a dobře zavedených rodičů studovala na Julianově akademii. Jako nezávislá a mladá žena se silnou vůlí psala články pro časopisy, než našla svou tvůrčí sílu ve fotografii. První fotoaparát dostala od podnikatele George Eastmana, blízkého přítele rodiny a vynálezce nového a lehčího aparátu Eastman Kodak. Fotografické vzdělání a vybavenou temnou komoru získala od Thomase Smillie, kameramana na institutu Smithsonian.\n\nPořizovala portréty svých přátel, rodiny a místních lidí, dokud v roce 1890 nezačala pracovat jako fotografka na volné noze a cestovat po Evropě. Díky známosti se Smilliem navštěvovala významné fotografy a sbírala předměty do muzejních sbírek. Získala další praktické zkušenosti ve svém oboru, tím, že pracovala pro nově vytvořenou společnost Eastman Kodak ve Washingtonu v sekci přeposílání filmu na vyvolání a poskytovala poradenství zákazníkům v případě rozbité kamery. Otevřela si své vlastní fotografické studio ve Washingtonu v roce 1895, kde pořídila portréty mnoha slavných současníků včetně takových jako byli Susan B. Anthony, Mark Twain a Booker T. Washington. Dobře se zapojila do elitní společnosti, byla pověřena časopisy fotografovat portérty 'celebrit' a byla přezdívána \"Photographer to the American court\". Mezi portrétovanými byli například Admiral Dewey na palubě USS Olympia, Rooseveltovy děti hrající si se svými domácími zvířaty na zahradách Bílého domu a zahradách slavné vily Editha Wartona blízko Paříže.\n\nBěhem listopadu 1898 Zaida Ben-Yusufová a Frances Benjamin Johnstonová uspořádaly „woman show“ svých prací v instituci Camera Club of New York.\n\nFotografky Zaida Ben-Yusufová a Frances Benjamin Johnstonová dohlížely na světové výstavě Exposition Universelle v Paříži roku 1900 na sestavení výstavy s tématem \"Americké ženy fotografky\". Zde měla několik svých fotografií například Sarah Choate Searsová, Emma Justine Farnsworth nebo Mary Devensová.\n\n"}
{"id": "568308", "url": "https://cs.wikipedia.org/wiki?curid=568308", "title": "Přeslen", "text": "Přeslen\n\nPřeslen (latinsky verticillus) je vyrůstání tří nebo více listů, větví nebo květů z jedné uzliny (kolénka) stonku.\n\nPravý přeslen může být podle počtu vyrůstajících jednotek trojčetný, čtyřčetný... mnohočetný. U většiny jehličnanů vyrůstají větve v přeslenech, každý rok přiroste jedna řada. Proto lze u mladých stromků ovětvených odspodu spočítat přibližné stáří.\n\nDo přeslenu jsou seřazeny také listeny některých rostlin, jako např. sasanka pryskyřníkovitá nebo tyčinky (např. liliovité) a plodolisty (např. šmelovité) květů. \n\nPřesleny mívají i celá květenství palem, 5 až 6 trojčetných. Z toho 2 náležejí obalu (kalichu a koruně), 2 tyčinkám a 1 až 2 plodolistům.\n\nO přeslenech hovoříme i u nižších rostlin. Například sladkovodní ruducha (\"Rhodophyta\") žabí símě (\"Batrachospermum\") má na hlavní stélce mnohé přesleny postranních větévek.\n\nMnohdy se za přeslen (dvoučetný, nepravý) považuje i uspořádání dvou vstřícných listů, když splňují tyto podmínky:\n"}
{"id": "568316", "url": "https://cs.wikipedia.org/wiki?curid=568316", "title": "Smluvní služebník", "text": "Smluvní služebník\n\nSmluvní služebník ( , česky také \"smluvní sluha\") je označení lidí, kteří se smluvně zavázali pracovat předem stanovený čas (typicky tři až sedm let) výměnou za dopravu, jídlo, ubytování, oděv a další nezbytnosti. Nejčastěji se používá v souvislosti s lidmi, kteří chtěli v sedmnáctém a osmnáctém století vycestovat do Nového světa, ale nedokázali získat prostředky na cestu jiným způsobem, koncept ovšem fungoval a funguje i v jiných situacích. V praxi se režimy v různých dobách lišily a zatímco někdy se jednalo víceméně o námezdní otroctví, jindy by šlo vztah zaměstnance a podřízeného popsat spíše jako vztah učedníka a mistra.\nV naprosté většině případů se tím ovšem myslí situace, kdy se člověk smluvním služebníkem stával dobrovolně.\n\nV počátcích kolonizace Severní Ameriky se významná část osadníků, zejména těch směřujících do Třinácti kolonií, dostala z Evropy právě podepsáním závazku smluvního služebníka. Například z anglických imigrantů v sedmnáctém století byly skoro dvě třetiny tvořeny smluvními služebníky.\n\nZávazek smluvního služebníka na sebe lidé brali ještě v Evropě, ale jejich předání konkrétnímu zaměstnavateli se uskutečnilo až po příjezdu do Ameriky. Zde byli smluvní služebníci (respektive jejich závazky) prodáváni podobným způsobem jako otroci. Rovněž podobně jako otroci se smluvní služebníci nesměli bez povolení ženit, mohli být biti a plnění jejich závazku bylo vymahatelné (a také bylo vymáháno) soudy. Ovšem na rozdíl od otroků měl jejich status omezenou délku trvání — pokud se jim podařilo přežít a odsloužit smluvený počet let, byli propuštěni a na cestu do svobodné společnosti dokonce získali základní prostředky (obvykle nové oblečení, nářadí své profese nebo peníze).\n"}
{"id": "568317", "url": "https://cs.wikipedia.org/wiki?curid=568317", "title": "Pragmatická sankce (1830)", "text": "Pragmatická sankce (1830)\n\nPragmatická sankce (\"Pragmatica Sanción\") byl dokument vydaný králem Ferdinandem VII. 29. března 1830, který upravoval nástupnictví na španělský trůn pro ženy. Od časů Filipa V. se nástupnictví na španělském trůnu řídilo salickým zákonem, který ženy z dědictví vylučoval. Podle nového nařízení mělo mít na trůn nárok i ženské potomstvo panovníka, což se záhy projevilo v praxi. Půl roku po vyhlášení Pragmatické sankce se Ferdinand VII. dočkal narození dcery Isabely (pozdější královny Isabely II.). Tím přišel o nástupnictví králův mladší bratr Karel. Po Ferdinandově smrti (1833) nastalo období tzv. karlistických válek - bojů o trůn mezi \"„isabelisty“\" a \"„karlisty“\". Tento rozkol poznamenal španělské dějiny na celé jedno století.\n"}
{"id": "568319", "url": "https://cs.wikipedia.org/wiki?curid=568319", "title": "Časopis roku 2009", "text": "Časopis roku 2009\n\nCeny Časopis roku 2009 vyhlásila 2. června 2010 Unie vydavatelů. Vítěze v kategoriích podle prodejnosti a dalších doplňkových kategoriích vybrala třináctičlenná porota ze 70 přihlášených časopisů.\n\n\n\n\n\n\n\n\n\n"}
{"id": "568321", "url": "https://cs.wikipedia.org/wiki?curid=568321", "title": "Pragmatická sankce (římské právo)", "text": "Pragmatická sankce (římské právo)\n\nPragmatická sankce je označení z původně z římského práva pro panovníkem vydaný zákon základní důležitosti, který má být považován za trvalý a nezrušitelný. Ve středověkých a novověkých dějinách se vyskytla řada pragmatických sankcí; mezi nejznámější patří dvě, týkající se nástupnictví trůnu v habsburské monarchii (\"Pragmatická sankce Karla VI. z roku 1713\") a ve Španělsku (\"Pragmatická sankce Ferdinanda VII. z roku 1830\").\n\n"}
{"id": "568324", "url": "https://cs.wikipedia.org/wiki?curid=568324", "title": "Král z Yvetotu", "text": "Král z Yvetotu\n\nKrál z Yvetotu je název několika děl:\n\n"}
{"id": "568325", "url": "https://cs.wikipedia.org/wiki?curid=568325", "title": "Král z Yvetotu (Adam)", "text": "Král z Yvetotu (Adam)\n\nKrál z Yvetotu (ve francouzském originále Le Roi d'Yvetôt) je komická opera (opéra comique) o třech dějstvích francouzského skladatele Adolpha-Charlese Adama na libreto Adolpha de Leuvena (pseudonym hraběte Adolpha Ribbinga, 1800-1884) a Léona-Lévyho Brunswicka (vlastním jménem Léon Lhérie, 1805-1859). Poprvé byla uvedena v pařížském Théâtre de l'Opéra-Comique dne 13. října 1842.\n\n\"Král z Yvetotu\" v zásadě uzavírá řadu úspěšných děl, které Adolphe Adam uvedl na scéně Opéry-Comique na přelomu 30. a 40. let 19. století, v době své největší slávy. Libreto mu dodali osvědčení libretisté de Leuven a Brunswick, kteří byli společně autory i dalších dvou Adamových hlavních úspěchů z tohoto období - \"Postiliona z Lonjumeau\" (1836) a \"Sládka prestonského\" (1839). Děj má prostou komickou zápletku postavenou na charakterech účastníků. Opera měla v Paříži poměrný úspěch a byla brzy převzata například do Bruselu, Londýna a Berlína, ale zůstala ve stínu jiných skladatelových děl. V českých zemích uvedena nebyla.\n\nOpera \"Král z Yvetotu\" má předehru a zpěvní čísla proložená mluvenými dialogy ve třech dějstvích.\n\nNázev opery odkazuje na příslovečné království yvetotské. Městečko Yvetot (dříve psáno též Yvetôt) se nachází v Horní Normandii a podle pověsti zaznamenané roku 1499 Robertem Gaguinem je král Chlothar I. povýšil roku 534 na království jako pokání za to, že zdejšího pána zabil v chrámu při bohoslužbě. Později se stalo toto království synonymem maličké, idylické, mírumilovné země. K rozšíření této představy ve Francii přispěla především Bérangerova satirická píseň z roku 1813, známá i v češtině s hudbou Jiřího Koptíka. OPera ostatně nese i věnování Bérangerovi. Oblíbeno bylo i soudobé anglické zpracování zmíněné písně Williama Makepeace Thackeraye \"The King of Yvetot\". Píseň představuje yvetotského krále jako veselého, mírumilovného a poživačného člověka, podobně jako libreto opery. Na stejné pověsti jsou založena i libreta stejnojmenných oper Léona Vasseura (Brusel 1873) a Jacquese Iberta (Paříž 1930).\n\nDěj se odehrává v Yvetotu kolem roku 1580.\n\nV domě Josselyna, yvetotského obchodník v nejlepších letech, nejbohatšího, nejoblíbenějšího a nejrozšafnějšího měšťana městečka Yvetotu. Adalbert, chudý podnájemník, je zamilován do Josselynovy dcery Marguerity (árie \"Non, plus de tristesse\") a zrovna jí přináší kytici k zítřejším jmeninám. Josselynova ctižádostivá hospodyně Jeanneton to považuje za nevhodné - nejbohatší Yvetoťan přece nemůže dát svou dceru nemajetnému. Marguerite samotná by však byla pro. Josselyn shrnuje svůj životní postoj ve vstupní árii \"Fi des honneurs, des grandeurs!\": nestojí o žádné pocty, další bohatství, moc nebo postavení, chce být se všemi zadobře a užívat života. Pro svou dceru má k svátku zvlášť originální dar: ženicha (milenci strnou hrůzou), kterým není nikdo jiný než Adalbert (uf!) (kvartet \"Oui, mon enfant, pour célébrer ta fête\"). Jeanneton váhá, zda má usilovat o sňatek s Josselynem, nebo má vyslyšet dvoření mlynáře Daniela: nakonec slíbí sňatek Danielovi (ten to přivítá kuplety \"Quel heureux destin\").\n\nPřed měsícem zemřel v cizině a bez dědice yvetotský král, Josselynův přítel. Jeanneton se odváží a otevře schránku, kterou král u Josselyna zanechal. Je v ní listina, která označuje Josselyna jako dědice, ten však ale o korunu nestál a odkaz tajil. To ale Jeanneton nehodlá tak nechat. Při slavnostní večeři Josselyn vyprázdní na počest snoubenců i zesnulého krále několik číší vína. Když upadne do hlubokého spánku, Jeanneton rozhlásí nadšenému lidu Josselynovo legitimní nástupnictví a nechá jej přenést do královského zámku (finále \"Moment charmant... A lui la puissance\").\n\nSpícího krále Josselyna chrání dobrovolnická garda (pochod a sbor \"Garde fidèle du nouveau roi\"). Jeanneton se prohkásila za královu superintendantku (árie \"Je ne suis plus cette petite Jeanette\") a hodlá zavést řádný ceremoniál. Nešťastného Daniela odvrhne (duet \"Quitte, sans plus attendre\") a hodlá přesvědčit Josselyna, aby ji udělal královnou.\n\nObjevuje se Adalbertův strýc Réginald, komtur maltézských rytířů, mocných sousedů yvetotského království. Má totiž v úmyslu donutit Adalberta, aby se také stal johanitou, ale Adalbert z jeho výchovy uprchl (duet komtura a Adalberta \"Allons, point d'indigne faiblesse!\"). Adalbert, Jeanneton a Marguerite se snaží najít východisko, zatímco Josselyn se zmaten probouzí (kvartet \"Où suis-je?\" a sbor \"Vive notre bon maître!\"). Josselyn je sice zděšen Jeannetoninými plány na organizaci královského dvora (duet \"Qu'ai-je entendu!... Il faut rehausser la puissance\") - ale proti svému přesvědčení souhlasí, že zůstane králem, zejména aby pomohl své dceři a nastávajícímu zeti (kvartet \"A ce guerrier si redoutable... En mon éloquence ayez confience\"). Rozhovor Josselyna s komturem však ukáže, že ne s každým lze vyjít po dobrém - komtur je ochoten si odvést synovce i za cenu války. Král Josselyn by se chtěl za každou cenu válce vyhnout, ale poddaní projevují bojové nadšení (sbor a ansámbl \"La guerre! la guerre!\").\n\nAdalbert dodává Margueritě nadějí (romancí \"Maintenant, à vous pour la vie\"), situace však je přes veškeré přípravy vážná. Yvetotští dobrovolníci nemohou vzdorovat profesionálnímu vojsku maltézských rytířů. Pohled na pečeť listiny, kterou komtur zasílá králi ultimátum, však Josselynovi naznačí cestu k záchraně. Ujišťuje své okolí, že všechno dobře dopadne (sbor a ansámbl \"Que vient-on de nous apprendre?\"), a opakuje své životní krédo citací Bérangerovy písně \"Il était un roi d'Yvetot\".\n\nNa Josselynovo vyzvání k souboji přichází komtur (s povýšeneckou árií \"Fidèle aux lois de la chevalerie\"), ale Josselyn mu prozradí a prokáže, že Marguerite je ve skutečnosti komturova dcera; Margueritina matka, komturova tajná láska, ji nechala Josselynovi k vychování. Komtur na jedné straně kompromitován a nemůže se k dceři přiznat, na druhé straně je dojat a chtěl by ji poznat a obejmout. Není nic snadnějšího než obému vyhovět, odpovídá Josselyn: ať tedy komtur dovolí, aby se Marguerita stala ženou jeho synovce Adalberta. Na což komtur samozřejmě přistoupí a vše končí veselím a hned dvěma sňatky. Josselyn totiž z moci královské nařídí též sňatek Jeanneton s mlynářem Danielem a královský úřad bude moci nadále vykonávat podle svého (finále \"Venez tous, nes enfants... Le bonheur, il est là\").\n\n\n\n"}
{"id": "568335", "url": "https://cs.wikipedia.org/wiki?curid=568335", "title": "Koruna (Orlické hory)", "text": "Koruna (Orlické hory)\n\nKoruna (německy \"\"), někdy nazývaná také Orel, je s výškou 1101 m druhou nejvyšší horou v Orlických horách. Leží 3 km jihovýchodně od Velké Deštné a 5 km VJV od Deštného v Orlických horách.\n\nI přes svou výšku a pozici druhé nejvyšší tisícovky patří mezi méně navštěvované hory, mj. proto, že neleží na žádné značené cestě. Známá Jiráskova cesta, která vede přes většinu orlickohorských vrcholů, obchází Korunu po severovýchodním úbočí, asi 500 m pod vrcholem.\n\nNa východní straně hory by měl v budoucnu vzniknout lyžařský areál Jadrná, který bude obsluhovat lanovka z Orlického Záhoří.\n\nOd rozcestí Pod Homolí se po JV svahu Koruny klikatí silnička, která po 2 km přechází přímo přes vrcholovou plošinu. Nejvyšší bod leží asi 50 západně od silničky. Vrchol je odlesněný, pokrytý pasekami a s dobrými výhledy. Asi 150 m ZSZ od vrcholu leží geodetický bod s kótou 1099,0 m. Na některých mapách je výška geodetického bodu nesprávně udávána pro vrchol Koruny, skutečná výška je o 2 metry větší.\n\n\n"}
{"id": "568338", "url": "https://cs.wikipedia.org/wiki?curid=568338", "title": "Exit poll", "text": "Exit poll\n\nExit poll je výzkum (průzkum veřejného mínění), kdy jsou během voleb dotazováni voliči právě vycházející z volebních místností. Na rozdíl od předvolebních průzkumů, kdy jsou lidé dotazování na to, koho plánují volit, u exit pollu odpovídají na to, koho právě volili. Exit poll je prováděn nezávislými agenturami kvůli co nejrychlejšímu naznačení skutečných volebních výsledků – výsledky exit pollu jsou obyčejně zveřejněny ihned po uzavření volebních místností, zatímco konečné výsledky voleb mohou být k dispozici až za několik hodin, nebo dokonce dní. \n\nExit poll je většinou ve formě buď ankety, vhozením lístku s kandidátem do urny nebo výběrem jména na volebním stroji. Výsledky exit polls bývají velmi přesné (mnohem přesnější než volební předpovědi), většinou se neliší o více než 2 procenta.\n\nVýsledky exit pollu jsou důležité také pro další analýzu voleb, například umožňuje zjistit sociodemografický profil voličů, kteří přišli k volbám, případně profil voličů jednotlivých stran. V Česku byly výzkumy exit poll zjišťovány v každých parlamentních volbách od roku 1990.\n"}
{"id": "568343", "url": "https://cs.wikipedia.org/wiki?curid=568343", "title": "Bitva u Vertières", "text": "Bitva u Vertières\n\nBitva u Vertières byla hlavním střetem v průběhu haitské revoluce. Bitva skončila konečným vítězstvím haitských povstalců.\n\nV roce 1802 nechal Napoleon Bonaparte mobilizovat asi 3 000 vojáků, které poslal mořskou flotilou na ostrov Saint-Domingue (dnešní ostrov Hispaniola, zvláště stát Haiti) za účelem obnovení otroctví v této kolonii, které zde bylo zrušeno od roku 1793. Na ostrově brzy poté propukla vzpoura černošského obyvatelstva. Francouzům se brzy podařilo zajmout jejich hlavního vůdce Toussainta Louvertura a deportovat ho do vězení Fort de Joux ve Francii. Zde Toussaint Louverture 7. dubna 1803 zemřel na zápal plic.\n\nVelení po něm převzal Jean-Jacques Dessalines. V průběhu povstání zemřel i nejvyšší francouzský generál Leclerc na žlutou zimnici. Po něm převzal velení generál Rochambeau.\n\n18. listopadu 1803 vydal Jean-Jacques Dessalines rozkaz k útoku na pevnost Vertières nacházející se na kopci poblíž města Cap-François (dnešní Cap-Haïtien). Nejaktivněji se do útoku zapojila 9. haitská brigáda pod velením Françoise Capoise, který vyvázl z bitvy bez vážnějšího zranění, přestože mu během velmi krátké chvíle dvakrát po sobě proletěla čepicí kulka a přímým zásahem dělovou koulí byl zabit jeho kůň, na kterém v tu chvíli zrovna seděl. V průběhu odpoledne obsadil jeden z haitských oddílů pod velením Gabarta Clervauxe pahorek Charrier, čímž se převaha útočníků ještě zvýšila. Ve večerních hodinách byly již dvě třetiny francouzských obránců po smrti anebo po těžkém zranění neschopni boje.\n\nDruhý den ráno poslal generál Rochambeau svého důstojníka Duveyriera do haitského ležení s koněm jako darem pro Françoise Capoise, který měl být výrazem obdivu k „černému Achillovi“ a projevem lítosti Francouzů nad zabitím jeho koně. Duveyrier pak celý den jednal s Dessalinesem o kapitulaci a před setměním byla uzavřena dohoda. Rochambeau dostal 10 dní na evakuaci zbytků francouzské armády z pevnosti Vertières a na opuštění kolonie Saint-Domingue.\n\n1. ledna 1804 vyhlásilo Haiti svoji nezávislost a stalo se tak prvním státem vzniklým ze vzpoury černých otroků. Francie tak přišla o svoji tehdy nejvýnosnější kolonii; současně to také byla první a na dlouhou dobu poslední velká Napoleonova porážka.\n\nPOPKIN, Jeremy D. (2011). \"A Concise History of the Haitian Revolution\" (Stručné dějiny haitské revoluce). Chichester, West Sussex: Wiley-Blackwell. ISBN 978-1-4051-9820-2.\n\n"}
{"id": "568345", "url": "https://cs.wikipedia.org/wiki?curid=568345", "title": "Národní portrétní galerie (Washington)", "text": "Národní portrétní galerie (Washington)\n\nNárodní portrétní galerie (anglicky National Portrait Gallery) je galerie výtvarného umění ve Washingtonu, spravovaná Smithsonian Institution. Její sbírky obsahují portréty významných postav americké historie s ohledem na význam portrétované osobnosti. Sbírka obsahuje fotografie a karikatury stejně jako obrazy, kresby a sochy.\n\nGalerie se nachází chráněném památkovém centru Old Patent Office Building (nyní přejmenován na Donald W. Reynolds Center for American Art and Portraiture), která se nachází jižně od čínské čtvrti v čtvrti Penn v centru Washingtonu. Jedná se o třetí nejstarší federální budovu ve městě, postavenou v letech 1836 až 1867 z mramoru a žuly. Modelem sloupoví se stal Parthenon v Aténách v Řecku.\n\nBudova během občanské války sloužila jako nemocnice. Pracoval tady americký spisovatel, básník a novinář; jeden ze zakladatelů moderní americké poezie Walt Whitman a své zážitky použil jako inspiraci pro dílo \"The Wound Dresser\".\n\nVýznamnými sbírkovými předměty galerie je například slavný \"Lansdowne\" portrét George Washingtona, prezidentů a široký výběr portrétů významných Američanů ze všech oblastí života. Od svého znovuotevření 1. července 2006 se obrazárna také zaměřila na současné portréty v programu \"Portraiture Now\", a ve svém tříletém cyklu soutěže současného portrétu \"Outwin Boochever Portrait Competition\".\n\nV roce 2008 uspořádala Portrétní galerie samostatnou výstavu věnovanou výhradně práci fotografky Zaidy Ben-Yusufové, aby se obnovil klíčový význam její postavy z dob raného vývoje výtvarné fotografie.\n\n"}
{"id": "568347", "url": "https://cs.wikipedia.org/wiki?curid=568347", "title": "Smithsonův institut", "text": "Smithsonův institut\n\nSmithsonův institut nebo Smithsonovský institut (anglicky Smithsonian Institution) je výzkumná a vzdělávací instituce v Spojených státech a její komplex muzeí. Projekt je financovaný vládou USA, dary soukromých dárců a také z publikační a obchodní činnosti (hlavně v oblasti vzdělávání a odborné přípravy). Většina institucí se nachází ve Washingtonu.\n\nSvé jméno získal na počest britského vědce Jamese Smithsona, který zemřel bezdětný a celé své jmění odkázal: \"„Spojeným státům, aby byl ve Washingtonu pod názvem Smithsonův institut založen ústav pro rozmnožování a šíření vědění mezi lidmi.“\"\n\n\n\n\n\n\nV roce 2008 uspořádala Smithsonianská Portrétní galerie samostatnou výstavu věnovanou výhradně práci fotografky Zaidy Ben-Yusufové, aby se obnovil klíčový význam její postavy z dob raného vývoje výtvarné fotografie.\n\n"}
{"id": "568355", "url": "https://cs.wikipedia.org/wiki?curid=568355", "title": "Rubeosaurus", "text": "Rubeosaurus\n\nRubeosaurus (\"ostružiníkový ještěr\") byl rod rohatého dinosaura (ceratopsida), žijícího v období svrchní křídy na území dnešní Montany (USA). Dosahoval délky kolem 5 až 6 metrů a hmotnosti asi 2000 kg.\n\nTypový druh rodu \"Rubeosaurus\" byl popsán již v roce 1930 (jako \"Styracosaurus ovatus\"). V roce 2010 byl pak přeřazen pod nový rod (\"Rubeosaurus\"). Jedním z autorů popisu je také známý paleontolog Jack Horner, který mj. působil jako poradce při natáčení Jurského parku. Tito rohatí dinosauři žili asi před 74,6 milionu let a jejich fosilie byly objeveny v souvrství Two Medicine.\n\nVýzkum z roku 2019 dokládá, že styrakosauři měli velmi variabilní tvar lebečního límce i ornamentace na něm. \"Rubeosaurus\" proto může být ve skutečnosti jen mladším synonymem rodu \"Styracosaurus\".\n\n\"Brachyceratops\", formálně popsaný roku 1914 z Montany, může být ve skutečnosti mládětem tohoto rodu.\n\n\n"}
{"id": "568358", "url": "https://cs.wikipedia.org/wiki?curid=568358", "title": "Libri", "text": "Libri\n\nLIBRI, spol. s r.o. Praha je nakladatelství zaměřené na humanitní obory, encyklopedie, historické vědy, archeologii, geografii, historickou geografii, mytologii, religionistiku a další společenské vědy.Libri bylo založeno na přelomu let 1992/93, spolupracuje se špičkovými odborníky a publicisty, přičemž se vždy snaží, aby texty byly přínosné pro zainteresované specialisty a zároveň napsané přístupně pro širší laické publikum, tak jak to zobrazuje i logo firmy (váhy). Také produkce není zaměřená jen na české země, ale přináší informace i o dalších státech a světovém kulturním dědictví. Naprostá většina autorů píše česky a převážně přímo na objednávku LIBRI (včetně krajanů v USA či Velké Británii), další autoři jsou ze Slovenska, ale i jiných zemí, což platí především pro členy autorských kolektivů.Od února 2011 sídlí LIBRI na Praze 2 - Vyšehrad, Neklanova 27. Mediálním partnerem nakladatelství je ČRo 3-Vltava a časopis Souvislosti.Nakladatelství, jeho publikace i autoři získali celou řadu prestižních ocenění. Do roku 2018 vydalo nakladatelství přes 600 titulů, mnoho z nich bylo vydáno opakovaně.\n\n\nNakladatelství Libri na svých stránkách volně zpřístupňuje „databáze“, elektronické verze svých vybraných encyklopedií:\n\n\n"}
{"id": "568370", "url": "https://cs.wikipedia.org/wiki?curid=568370", "title": "Defétismus", "text": "Defétismus\n\nDefétismus čili poraženectví je přijetí porážky bez boje. V každodenním používání, poraženectví má negativní konotaci, a je často spojeno se zradou a pesimismem, nebo dokonce s beznadějnou situací. Termín se běžně používá v souvislosti s válkou: voják může být defétista, jestliže odmítá bojovat, protože si myslí, že boj bude určitě ztracen, nebo že nemá cenu bojovat z nějakého jiného důvodu. Termín je používán opět v souvislosti s válkou, odkazováním na názor, že porážka by byla lepší než vítězství. Termín může také být použit v jiných oblastech, jako je politika, sport, psychologie a filozofie.\n\nKoncept se stal nejvýznamnějším díky Vladimíru Leninovi v době první světové války. Revoluční defétismus je revoluční poraženectví založené na marxistické myšlence třídního boje. Argumentoval, že proletariát nemohl vyhrát nebo získat v kapitalistické válce. Lenin prohlásil, že skutečný nepřítel jsou imperialističtí vůdci, kteří poslali své nižší třídy do bitvy. Dělníci by získali více z porážky svého vlastního národa, kdyby boj mohl být přeměněn na občanskou válku a pak mezinárodní revoluci.\n\nAčkoliv byl tento koncept na Zimmerwaldské konferenci socialistů v roce 1915 nejprve odmítán všemi kromě radikálů, postupně získával podporu stále více a více socialistů, zvláště v Rusku v roce 1917, poté, co byl důrazně potvrzen v Leninových Dubnových tezích a pokračovaly ruské válečné ztráty na východní frontě.\n\nRevoluční defétismus lze dávat do kontrastu, s použitím Leninovy terminologie, k revolučnímu defencismu a k sociálnímu patriotismu či sociálnímu šovinismu.\n"}
{"id": "568371", "url": "https://cs.wikipedia.org/wiki?curid=568371", "title": "Wenzel Salomon", "text": "Wenzel Salomon\n\nWenzel Salomon (4. února 1874 Jiřetín pod Jedlovou – 7. června 1953 Rumburk) byl sudetoněmecký malíř.\n\nWenzel Salomon se narodil v rodině chudého tkalce (Weber) Wenzela Salomona a jeho ženy Apollonie, žijící v domě čp. 111 v Jiřetíně pod Jedlovou. Do svých dvaceti let pracoval jako medailér v Podmoklech (Bodenbach). Potom nastoupil vojenskou službu u 42. pěšího pluku, v němž dosáhl postavení poddůstojníka. V Mnichově studoval figurální nástěnnou malbu. Žil v Brně, Vídni, Německu a Itálii.Po návratu do Jiřetína se věnoval především krajinomalbě a portrétnímu malířství. Dopisoval do regionálních periodik, varnsdorfského Abwehru a rumburských novin Rumburger Zeitung. Pracoval též jako restaurátor (kostel v Žandově - Sandau).\n\nVe dvacátých letech se stal spoluzakladatelem uměleckého spolku svazu umělců Šluknovského výběžku \"Künstlerbund Niederland\". V roce 1939 se v Jiřetíně pod Jedlovou oženil (civilní sňatek). S manželkou a dcerou, která zemřela ještě v dětském věku na tyfus, žili v čp. 32, na rohu náměstí a dnešní Vinařské ulice v Jiřetíně pod Jedlovou.\n\nPro náměty svých děl se vydával nejraději do okolí Tolštejna, maloval zříceninu hradu, zvoničku pod ním, Jedlovou i Křížovou horu. Často ztvárňoval své rodné městečko, a to jak na celkových pohledech, tak i v detailech ulic, uliček a domů. Ve vlastnictví obecního úřadu v Jiřetíně pod Jedlovou se nachází na příklad obraz kostela sv. Máří Magdalény a náměstí v Krásné Lípě, který je kopií originálu krásnolipského malíře Augusta Frinda (1852–1924). Salomon zachytil v roce 1923 také podobu kaple sv. Jana Křtitele na Strážném vrchu u Rumburka. Pracoval většinou olejovými barvami, ale známa je i celá řada akvarelů. Jeho obraz Varnsdorfu z roku 1912 je uchováván ve varnsdorfském muzeu.\n\nV zimě roku 1945 podal neobyčejné svědectví, když namaloval dva oleje, znázorňující pochod smrti procházející Jiřetínem pod Jedlovou.Jeden z těchto obrazů je uchováván v Památníku Terezín, druhý je nezvěstný.\n\n\n"}
{"id": "568374", "url": "https://cs.wikipedia.org/wiki?curid=568374", "title": "Řehoř XII.", "text": "Řehoř XII.\n\nŘehoř XII. (vlastním jménem \"Angelo Corrario\") (cca 1326, Benátky – 18. října 1417, Recanati), v letech 1406–1415 byl 205. papež katolické církve.\n\nByl následníkem Inocence VII. od 30. listopadu 1406 poté, co byl zvolen v Římě. V konkláve tehdy zasedalo jen 15 kardinálů. Zvolen byl pod podmínkou, že pokud avignonský papež Benedikt XIII. zruší všechny požadavky na papežský stolec, on se zachová stejně, aby mohla být uskutečně nová volba, a tak by bylo ukončeno papežské schizma.\n\nK tomu samozřejmě nedošlo a situace zůstala komplikovaná. Ani jeden papež nechtěl ustoupit a oba se považovali za platně zvolené.\n\nNavíc svolala část kardinálů v roce 1409 koncil v Pise. Kardinálové zde vyzvali oba papeže, aby odstoupili a zvolili nového papeže Alexandra V. Oba dosavadní papežové Řehoř a Benedikt ale odmítli abdikovat, čímž v Evropě existovali již tři papežové a situace se ještě více zkomplikovala. Alexandr V. brzy zemřel, nahradil ho kardinál Baldassare Cossa pod jménem Jan XXIII. sídlící v Pise.\n\nŘehoř neuznával ani Jana XXIII. a opíral se o podporu zejména neapolského krále Ladislava, který ovládal hlavní město Řím.\n\nSituace se vyřešila až na Kostnickém koncilu. Řehoř nominoval Karla z Malatesty a kardinála Dominici di Ragusa za své legáty. Kardinálové vyzvali všechny tři papeže, aby opustili papežský stolec. Řehoř tak nakonec učinil a jmenovali jej papežským legátem v Anconě. Koncil pak sesadil také vzdoropapeže Jana XXIII., který odmítnul odstoupit, z Kostnice uprchnul, byl však dopaden a zavřen. Západní schizma skončilo jmenováním nového papeže Martina V.\n\nŘehoř dožil svůj život v klidu v Anconě. Je pohřben v katedrále v Recanati. Papežové, kteří vládli po něm, jsou všichni pohřbení v Římě.\n"}
{"id": "568409", "url": "https://cs.wikipedia.org/wiki?curid=568409", "title": "Bejt Chanan", "text": "Bejt Chanan\n\nBejt Chanan ( בֵּית חָנָן, v oficiálním přepisu do angličtiny Bet Hanan, přepisováno též Beit Hanan) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 44 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, nedaleko písečných dun, které lemují pobřeží.\n\nObec se nachází 7 kilometrů od břehu Středozemního moře, cca 15 kilometrů jižně od centra Tel Avivu, cca 47 kilometrů severozápadně od historického jádra Jeruzalému a 4 kilometry jihozápadně od města Rišon le-Cijon. Mošav leží nedaleko západního okraje města Nes Cijona. Bejt Chanan obývají Židé, přičemž osídlení v tomto regionu je etnicky převážně židovské.\n\nBejt Chanan je na dopravní síť napojen pomocí dálnice číslo 42.\n\nBejt Chanan byl založen v roce 1930. Zakladateli mošavu byli židovští přistěhovalci z Bulharska. Název vesnice je odvozen od stejnojmenné biblické lokality \"Bét-chánan\" zmiňované v první knize královské 4,9\n\nKoncem 40. let měl mošav rozlohu katastrálního území 1 748 dunamů (1,748 kilometru čtverečního). Správní území vesnice měří v současnosti cca 3000 dunamů (3 kilometry čtvereční). Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Bejt Chanan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 5678 lidí. Během roku 2014 populace stoupla o 0,2 %.\n\n\n"}
{"id": "568414", "url": "https://cs.wikipedia.org/wiki?curid=568414", "title": "Spasitelský komplex", "text": "Spasitelský komplex\n\nSpasitelský komplex (také nazývaný mesiášský komplex nebo spasitelský syndrom) je stav mysli, při kterém se osoba domnívá, že jejím osudem či určením je zachraňovat a zachránit. Varianta názvu odkazuje k osobě mesiáše, což je židovský a křesťanský termín pro spasitele. \nNejedná se o zvláštní psychiatrickou diagnózu či duševní poruchu, Diagnostický a statistický manuál mentálních poruch ani Mezinárodní klasifikace nemocí takovou samostatnou diagnózu neobsahuje, spasitelský syndrom se však může objevit jako součást psychotických onemocnění apod.\n\n"}
{"id": "568416", "url": "https://cs.wikipedia.org/wiki?curid=568416", "title": "Vrchmezí", "text": "Vrchmezí\n\nVrchmezí (polsky \"Orlica,\" německy \"Hohe Mense\") je s výškou 1084 m pátou nejvyšší horou Orlických hor a dokonce nejvyšší horou polské části hor. Patří mezi vrcholy Koruny hor Polska. Leží na česko-polské hranici 3,5 km VSV od Sedloňova a zároveň na evropském rozvodí mezi Baltským mořem a Severním mořem.\n\nPřed rokem 1945 bylo Vrchmezí hojně navštěvovaným turistickým cílem, na vrcholu stála chata \"Rübartsch-Baude\" s ubytovnou a rozhledna, odkud byl výhled na celé Orlické hory. Chata i rozhledna byly postaveny a provozovány Heinrichem Rübartschem (1852–1930), propagátorem horské turistiky a lyžování v Orlických horách. V roce 1946 chata za záhadných okolností vyhořela a do dneška po ní zůstaly jen nepatrné zbytky základů.\n\nNa vrcholové plošině je palouk, řídce porostlý klečí a umožňující částečné výhledy. Uprostřed tohoto palouku se nachází malá skalka a u ní geodetický bod.\n\nPřístup na vrchol je možný z více stran:\n\n"}
{"id": "568417", "url": "https://cs.wikipedia.org/wiki?curid=568417", "title": "Cross Purposes", "text": "Cross Purposes\n\nCross Purposes je sedmnácté studiové album skupiny Black Sabbath. Znovu se v sestavě objevil zpěvák Tony Martin. Na post bubeníka zasedl Bobby Rondinelli.\nVšechny skladby napsali Geezer Butler, Tony Martin a Tony Iommi.\nJaponské vydání přidalo bonus a nálepku na obal alba:\n\n\n"}
{"id": "568419", "url": "https://cs.wikipedia.org/wiki?curid=568419", "title": "Bejt Oved", "text": "Bejt Oved\n\nBejt Oved ( בֵּית עוֹבֵד, v oficiálním přepisu do angličtiny Bet Oved, přepisováno též Beit Oved) je vesnice typu mošav v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 31 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, nedaleko písečných dun, které lemují pobřeží.\n\nObec se nachází 7 kilometrů od břehu Středozemního moře, cca 17 kilometrů jižně od centra Tel Avivu, cca 46 kilometrů severozápadně od historického jádra Jeruzalému a 6 kilometrů jihozápadně od města Rišon le-Cijon. Mošav leží nedaleko jihozápadního okraje města Nes Cijona. Bejt Oved obývají Židé, přičemž osídlení v tomto regionu je etnicky převážně židovské.\n\nBejt Oved je na dopravní síť napojen pomocí místní silnice číslo 4303, která zde ústí do dálnice číslo 42.\n\nBejt Oved byl založen v roce 1933. Šlo o součást masivního osidlovacího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, jež by pomohly utvořit územně kompaktní bloky židovského osídlení v tehdejší mandátní Palestině. Název vesnice je odvozen od biblického citátu z první knihy kronik 13,14: „\"Boží schrána zůstala při domě Obéd-edómově\"“ Slovo \"Oved\" zároveň v hebrejštině znamená „\"pracující\"“.\n\nKoncem 40. let měl mošav rozlohu katastrálního území 660 dunamů (0,66 kilometru čtverečního). Místní ekonomika je založena na zemědělství, poblíž vesnice leží sídlo Oblastní rady Gan Rave.\n\nPodle údajů z roku 2014 tvořili naprostou většinu obyvatel v Bejt Oved Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 304 lidí. Během roku 2014 populace stoupla o 5,2 %.\n\n\n"}
{"id": "568423", "url": "https://cs.wikipedia.org/wiki?curid=568423", "title": "Annette Grothová", "text": "Annette Grothová\n\nAnnette Grothová (*16. května 1954, Gadderbaum (dnešní Bielefeld)) je německá levicová politička z Bádenska-Württemberska. Od voleb v roce 2009 je poslankyní spolkového sněmu za stranu Levice, jejíž členkou je od roku 2007.\n\nV letech 1974-1979 vystudovala Svobodnou univerzitu Berlín v oboru sociologie.\n\nV letech 1992 až 1997 pracovala v úřadu Vysokého komisaře Organizace spojených národů pro uprchlíky.\n\nV roce 2010 byla na palubě konvoje do pásma Gazy napadeného Izraelem.\n\n"}
{"id": "568440", "url": "https://cs.wikipedia.org/wiki?curid=568440", "title": "Inge Högerová", "text": "Inge Högerová\n\nInge Högerová (* 29. října 1950, Diepholz) je německá politička, členka Levice a poslankyně spolkového sněmu.\n\nByla také zakládající členkou Arbeit & soziale Gerechtigkeit - Die Wahlalternative a členkou Die Linkspartei.PDS.\n\nKoncem května 2010 se nacházela na palubě konvoje do Pásma Gazy napadeného Izraelem.\n\n"}
{"id": "568445", "url": "https://cs.wikipedia.org/wiki?curid=568445", "title": "Pavel Brom", "text": "Pavel Brom\n\nPavel Brom (8. května 1938, Praha – 4. června 2009, tamtéž) byl český grafik, malíř a ilustrátor.\n\nVyučil se litografem. V letech 1958–1964 studoval na AVU v Praze u prof. Vladimíra Silovského a Antonína Pelce. V roce 1978 podepsal petici za zrušení trestu smrti.\n\nByl aktivním členem KSČ a od roku 1965 spolupracovníkem StB s krycím jménem Malíř (též Zombák, Láďa). Spolupráci s StB považoval za svou politickou a morální povinnost a chápal \"nutnost ovlivňovat ideologický vývoj umění\". Zprvu byl úkolován, aby podával zprávy o Milanu Knížákovi, malíři Jiřím Ševčíkovi a režiséru Elmaru Klosovi. V 80. letech referoval StB o Josefu Kroutvorovi, Jiřím Šalamounovi nebo sochaři Ivanu Theimerovi (který později emigroval). I díky této spolupráci získával zakázky od Art Centra a oplátkou informoval StB o jeho řediteli Hubertu Matějčkovi.\n\nTaké Spolek Šalamoun označil Pavla Broma za režimního umělce a dvojnásobného agenta Stb. Vladimír Pavlík uvádí Pavla Broma na stránkách Světové sdružení československých politických vězňů jako k-agenta s krycím jménem Zombák a Malíř.\nÚčastnil se řady výstav v tehdejším Československu i v zahraničí. Věnoval se volné a užité grafice – zejména tvorbě plakátů, knižní grafice a ilustraci knih. Ilustroval řadu knih pro děti a mládež, historických románů a populární edukativní literatury: kupř. Toulky českou minulostí. První startovací díl této řady ilustroval se svojí ženou Dagmar, dalších deset svazků již výtvarně pojal Jiří Běhounek. Toulky českou minulostí se vymykají knihařským zpracováním s atypickými rozměry 30x18 cm. Věnoval se také scénografii a výstavnictví. Výtvarně spolupracoval s filmem a televizí. Experimentoval také s novými technikami, především xeroxem. V roce 1989 se podílel na přípravě výstavy \"Současná česká grafika\" v pražské výstavní síni Mánesu. Jednalo se o první ideologicky nelimitovanou výstavu české grafiky po roce 1989.\n\n\n\n"}
{"id": "568447", "url": "https://cs.wikipedia.org/wiki?curid=568447", "title": "Lunxhëri", "text": "Lunxhëri\n\nLunxhëri (řecky: Λιούντζη) je obec v okresu Gjirokastër, kraji Gjirokastër, jižní Albánii.\n\n\n"}
{"id": "568448", "url": "https://cs.wikipedia.org/wiki?curid=568448", "title": "Proužek", "text": "Proužek\n\nSlovo proužek má několik významů:\n\n"}
{"id": "568450", "url": "https://cs.wikipedia.org/wiki?curid=568450", "title": "Jana Panchártková", "text": "Jana Panchártková\n\nJana Panchártková (* 6. listopadu 1985 Hradec Králové) je bývalá česká reprezentantka v orientačním běhu. Mezi její největší úspěchy na mezinárodní scéně patří dvě 4. místa z juniorského mistrovství světa 2004 v polské Gdyni. V současnosti běhá za český klub OK 99 Hradec Kralové.\n\n"}
{"id": "568454", "url": "https://cs.wikipedia.org/wiki?curid=568454", "title": "Odrie", "text": "Odrie\n\nOdrie je obec v okresu Gjirokastër, kraji Gjirokastër, jižní Albánii.\n"}
{"id": "568456", "url": "https://cs.wikipedia.org/wiki?curid=568456", "title": "Picar", "text": "Picar\n\nPicar je obec v okresu Gjirokastër, kraji Gjirokastër, jižní Albánii.\n"}
{"id": "568457", "url": "https://cs.wikipedia.org/wiki?curid=568457", "title": "Pogon", "text": "Pogon\n\nPogon je obec v okresu Gjirokastër, kraji Gjirokastër, jižní Albánii.\n\n"}
{"id": "568458", "url": "https://cs.wikipedia.org/wiki?curid=568458", "title": "Qendër Libohovë", "text": "Qendër Libohovë\n\nQendër Libohovë je obec v okresu Gjirokastër, kraji Gjirokastër, jižní Albánii.\n"}
{"id": "568459", "url": "https://cs.wikipedia.org/wiki?curid=568459", "title": "Zagorie", "text": "Zagorie\n\nZagorie je obec v okresu Gjirokastër, kraji Gjirokastër, jižní Albánii.\n\n"}
{"id": "568464", "url": "https://cs.wikipedia.org/wiki?curid=568464", "title": "Šáhdžahán", "text": "Šáhdžahán\n\nŠáhdžahán (5. ledna 1592, Láhaur – 22. ledna 1666, Ágra) byl císař Mughalské říše v letech 1628-1658. Je považován za jednoho z nejvýznamnějších mughalských vládců.\n\nNarodil se roku 1592 v Láhauru, jako nejmladší syn korunního prince Salíma, pozdějšího císaře Džahángíra, a rádžputské princezny Džódha Báí. V dětství byl oblíbencem svého dědečka, císaře Akbara, který na něj měl značný vliv. Jeho původní jméno bylo Churrám. Džahángír původně nepočítal s Churrámem jako se svým následníkem a jmenoval ho guvernérem oblasti Dakšinu ve střední Indii. Císařem se měl stát prvorozený syn Chusrau, který však roku 1607 proti otci povstal a následně byl na Džahángírův rozkaz oslepen. Téhož roku se princ Churrám oženil s Ardžumand Banú Bégam, známou jako Mumtáz Mahál (Perla paláce). Princezna Ardžumand byla dcerou Ásafa Chána, bratra Džahángírovy oblíbené manželky (a Churrámovy nevlastní matky) císařovny Núrdžáhán.\nCísař Džahángír však začal favorizovat svého nejmladšího syna Šáhrijára.\nChurrámovy vztahy s otcem a nevlastní matkou, ambiciózní císařovnou Núrdžahán, nebyly příliš dobré. Ve 20. letech 17. století vedl proti otci několik nezdařených povstání. Roku 1621 císař Džahángír vážně onemocněl a princ Churrám krátce nato, roku 1622 nechal otrávit slepého bratra Chusraua. Od roku 1623 se Churrám výrazně podílel na vládě a po smrti dalšího ze svých bratrů Parvíze, který byl záislý na drogách a alkoholu, se jeho vliv ještě více posílil. Churráma podporoval především jeho tchán Ásaf Chán, který mu po otcově smrti pomohl vybojovat trůn. Když nemocný Džahángír v zimě roku 1627 zemřel, císařovna Núrdžáhán prosadila jako nového panovníka prince Šáhrijára, Churrám jej však po dvou měsících s pomocí Ásafa Chána otrávil, a zároveň nařídil i vraždu svých bratranců, synů prince Danijála. Císařovna Núrdžáhán byla zbavena vlivu a po zbytek svého zivota se věnovala především charitativní činnosti.\n\nV únoru roku 1628 se Churrám stal císařem a přijal jméno Šáhdžahán. Na rozdíl od svých předků si za sídelní město vybral Dillí, kde nechal postavit palácový komplex, známý jako Červená pevnost. Na rozdíl od děda a otce se více přikláněl k islámské ortodoxii, přesto byl nábožensky tolerantním vládcem. Proslul jako velký mecenáš umění, zejména malířství miniatur a architektury. Z období jeho vlády se zachovala řada významných architektonických památek. Patří k nim např. Šalimarovy zahrady, Červená pevnost s Perlovou mešitou a mnoho dalších památek v Dillí. Nejznámější je však mauzoleum Tádž Mahal poblíž Ágry, jež nechal vybudovat jako hrobku po smrti své milované ženy Mumtáz Máhal. Územní expanze Mughalské říše za Šáhdžahánovy vlády ustala, podařilo se dobýt jen některá území v Dakšinu, císař nebyl velký válečník. Podařilo se mu však konsolidovat správu říše, přestože značným zvýšením daní zhoršil sociální a ekonomické postavení venkovanů. Za jeho vlády začalo pronikání Angličanů do Bengálska.\n\nJeho rodinný život začal velmi šťastně, skončil však tragicky. Svou ženu Mumtáz Máhal císař věrně miloval a zplodil s ní 14 dětí, z toho čtyři syny, z nichž upřednostňoval prvorozeného prince Dáru, jenž byl vychováván jako následník. Ostatní syny pověřil správou okrajových oblastí říše. Roku 1657 vážně onemocněl, zřejmě zánětem ledvin či močového měchýře. V předtuše císařovy smrti povstali proti otci jeho tři mladší synové, kteří se pokusili na sebe strhnout moc. Vzdělaný a mírumilovný syn Dára se postavil na stranu otce, byl však bratry poražen a společně s otcem uvězněn. Přestože císař svoji chorobu překonal, přišel o trůn a posledních osm let života strávil ve vězení. Po Dárově porážce císařovi zbylí synové Šáh Šudža, Murád Bachš a Aurangzéb začali mezi sebou bojovat o nástupnictví. Jako nový panovník se prosadil krutý a intrikánský Aurangzéb, který nechal zavraždit vězněného Dáru i Muráda Bachše, zatímco Šáh Šudža dokázal před najatými vrahy uprchnout do sousedního království Arakánu na území dnešní Barmy. S uvězněným otcem Aurangzéb po zbytek života jednal velmi ponižujícím způsobem.\n\n"}
{"id": "568467", "url": "https://cs.wikipedia.org/wiki?curid=568467", "title": "Ewald Murrer", "text": "Ewald Murrer\n\nEwald Murrer (* 24. července 1964 Praha) je pseudonym českého básníka, prozaika, žurnalisty a výtvarníka Michala Wernische, syna básníka a překladatele Ivana Wernische a výtvarnice Heleny Wernischové.\n\nEwald Murrer byl v první polovině devadesátých let šéfredaktorem literárního časopisu \"Iniciály\", poté působil v rozhlasové stanici Echo. V roce 1995 pracoval v agentuře Polymnia, později v letech 1996 až 1997 jako kreativní ředitel v reklamní agentuře Inverze. Koncem 90. let byl vedoucím redaktorem magazínu Pátek Lidových novin a později Magazínu Dnes. Později byl také šéfredaktorem časopisů Quo či Můj dům. \n\nEwald Murrer (Michal Wernisch) má dvě dcery – Nelly (1987), Rosalii (1994) a dva syny – Kryštofa (2006) a Matěje (2008). Žije s družkou Ereou Křížovou.\n\nBratrem Ewalda Murrera je evangelický teolog Martin Wernisch.\n\n1981 – \"Holub na střeše\" (samizdat, Tomáš Pěkný, poesie)\n\n1990 – Z\"ápisník pana Pinkeho\" (In margine, Praha, lyrická próza; 2 vydání – Inverze, Praha 1993; 3 vydání – Paper Jam, Praha – Hradec Králové, 2018, lyrická próza)\n\n1992 – \"Mlha za zdí\" (Mladá fronta, Praha, básně, výbor ze samizdatových drobností)\n\n1992 – \"Vyznamenání za prohranou válku\" (Vokno, Praha, poesie)\n\n1995 – \"Situace\" (Krásné nakladatelství, Praha, poesie)\n\n1996 – \"Sny na konci noci\" (Petrov, Brno, povídky)\n\n2007 – \"Nouzové zastavení času\" (Host, Brno, poesie)\n\n2018 – \"Tma se mne dotýkala\" (Argo, Praha, poesie)\n\n2019 – \"Noční četba\" (Aula, Praha, poesie)\n\n2020 – \"Tajný sběrač levandule\" (Aula, Praha, poesie)\n\nJeho texty byly publikovány také v řadě antologií, například \"Básně\" (In Margine, 1989), \"Child of Europe\" (Penguin Books, 1990), \"Daylight in Nightclub Inferno\" (Catbird Press, 1997), \"Ryby katedrál\" (Petrov, 2002), \"U nás ve sklepě\" (Revolver Revue, 2013), \"Dryák ředěný Vltavou\" (Městská knihovna Praha, 2016), \"Máme kostru ve skříni\" (Albatros, 2019). Časopisecky vychází Murrerova poezie po celém světě.\n\nPražské anglofonní nakladatelství Twisted Spoon Press vydalo v roce 1995 překlad \"Zápisníku pana Pinkeho\" a roku 1997 \"Snů na konci noci\".\n\nRoku 2000 vydal pod občanským jménem román \"Modrá knížka aneb Jeblo mu\" (Eminent, Praha).\n\nV osmdesátých letech jako textař spolupracoval se skupinou Veselí Filištínové a v první polovině devadesátých let dvacátého století s pražskou gothic rockovou skupinou Jean Marais Salvation, později také s fresh–dekadentním projektem Protocols of Paranoia DJ Victoria Gloria (texty, videoprojekce).\n\nEwald Murrer se věnuje také výtvarnému umění (převážně tvorbě koláží) a knižním ilustracím (např. díla Milana Ohniska či Sabriny Karasové).\n\n"}
{"id": "568470", "url": "https://cs.wikipedia.org/wiki?curid=568470", "title": "Caroline Cejková", "text": "Caroline Cejková\n\nCaroline Cejková (* 29. říjen 1985, Bülach) je švýcarská reprezentantka v orientačním běhu, její rodiče jsou původem z České republiky. Mezi její největší úspěchy na mezinárodní scéně patří bronzová medaile z mistrovství Evropy 2010 v bulharském Primorsku. V současnosti běhá za švédský klub Göteborg-Majorna.\n\n"}
{"id": "568479", "url": "https://cs.wikipedia.org/wiki?curid=568479", "title": "Mistrovství světa v basketbalu žen 1953", "text": "Mistrovství světa v basketbalu žen 1953\n\n1. mistrovství světa v basketbalu žen proběhlo v dnech 7. – 22. března v Chile.\n\nTurnaje se zúčastnilo deset družstev, která musela hrát dvě kvalifikační kola o postup do finálové skupiny, do které postoupilo šest nejlepších týmů. Zbylé čtyři hrály ve skupině o 7. - 10. místo. Prvním mistrem světa se stal tým Spojených států.\n\n Francie – Peru 62:22 (28:10)\n\n Paraguay – Mexiko 41:33 (15:16)\n\n1. USA\n2. Chile\n3. Francie\n4. Brazílie\n5. Paraguay\n7. Peru\n8. Mexiko\n9. Švýcarsko\n10. Kuba\n\n"}
{"id": "568481", "url": "https://cs.wikipedia.org/wiki?curid=568481", "title": "Mars 500", "text": "Mars 500\n\nMARS 500 byl mezinárodní výzkumný projekt v jehož rámci proběhla od 3. června 2010 do 4.  listopadu 2011 v moskevském Pozemním experimentálním komplexu (\"Nazemnyj experimentalnyj komplex\" – NEK) v Institutu lékařsko-biologických problémů (IMBP) Ruské akademie věd v Moskvě první plná simulace kosmického letu šestičlenné posádky na planetu Mars.\n\nV simulovaném prostředí kosmické lodě letící na Mars byl zkoumán vliv dlouhodobého pobytu malé skupiny lidí v extrémních podmínkách na jejich psychiku a zdraví. Cílem bylo získat výsledky pro zajištění lékařsko-biologické bezpečnosti posádky budoucí expedice na Mars, stejně jako formulovat základní požadavky na koncepci složitých technických systémů zabezpečení životních podmínek posádky meziplanetární pilotované lodi.\nNa projektu se podílel Institut lékařsko-biologických problémů Ruské akademie věd, Evropská kosmická agentura a další organizace.\n\nSkupina 6 „kosmonautů“ (3 Rusové, Číňan, Francouz a Ital) strávila od 3. června 2010 do 4. listopadu 2011 v areálu NEK celkem 520 dní v úplné izolaci. Komunikovat s vnějším světem mohla pouze prostřednictvím textových zpráv, které ale byly opožděny o 0-25 minut, stejně jak tomu bude při opravdovém letu na Mars. Příděly jídla byly přesně rozvrženy na 520 dní „letu“.\n\nProjekt MARS 500 sestával celkem ze tří experimentů, resp. tří různě dlouhých pobytů v izolaci:\n\nProběhla v listopadu 2007 a byla první fází projektu. Měla za cíl vyzkoušet funkčnost obytného a vědeckého modulu, včetně život podporujících systémů (voda, vzduch), práci řídicího centra a přijatelnost podmínek pro život a práci posádky v izolaci. Experimentu se účastnilo pět mužů a jedna žena, kosmonaut Institutu lékařsko biologických problémů (IMBP) Sergej Rjazanskij, kosmonaut společnosti RKK Eněrgija Oleg Artěmjev a čtyři pracovníci IMBP.\n\nProbíhala ve dnech 31. března – 14. července 2009 a jejím hlavním cílem bylo získání poznatků potřebných k přípravě a provedení hlavní fáze experimentu. Zaměřena byla na výzkum problémů psychické adaptace členů posádky na samostatné prostředí izolované od zbytku světa; soužití členů posádky a vliv omezené komunikace se světem. Ověřováno bylo i zdravotní a technické vybavení simulátoru.\n\nPosádka byla opět šestičlenná. Z předešlé skupiny zůstali oba kosmonauti, doplněni byli dvěma Rusy, německým inženýrem Bundeswehru a francouzským pilotem.\n\nZahájena 3. června 2010, ukončena 4. listopadu 2011. Simulovala let na Mars tak, jak bude pravděpodobně probíhat. Pobyt byl rozdělen na tři fáze, které kopírovaly pravděpodobný průběh reálného letu na Mars:\n\n\nPosádka byla opět mezinárodní, tvořili ji 3 Rusové, Francouz a Ital vybraní Evropskou kosmickou agenturou a Číňan z čínského střediska přípravy kosmonautů.\n\nSimulace letu probíhaly v lékařsko-technickém experimentálním komplexu () v Institutu lékařsko-biologických problémů.\n\nInstitut disponuje simulátorem kosmické lodi o celkovém objemu 550 m³. Komplex sestává z pěti hermeticky uzavřených a navzájem propojených válcových modulů:\n\nNěkteré systémy zajišťující životní podmínky, byly umístěny vně modulů, nicméně posádka je ovládala, případně sledovala. Pro zajištění maximální bezpečnosti experimentu, totiž ochranu před požáry byla v modulech použita kyslíko-argonová atmosféra.\n\nČeská republika se na projektu MARS-500 podílela třemi výzkumnými studiemi.\n\nSpolečnost QED GROUP se ve spolupráci s Univerzitou Tomáše Bati věnovala určení dynamiky vývoje vztahů v posádce, analýze aktuální vztahové situace uvnitř posádky a předpovědi eventuálních neshod. Psychologický ústav AV ČR v Brně se zabýval změnami vnímání a paměti členů posádky. A konečně studie pražské pobočky Psychologického ústavu AV ČR (společně s katedrou pedagogiky a psychologie Jihočeské univerzity) byla zaměřena na výzkum odolnosti člověka v kritických situacích.\n\nV průběhu celého experimentu se výzkumný tým společnosti QED GROUP zaměřoval na sledování dynamiky vztahů v posádce, ale i vztahů směrem k řídícímu centru experimentu. Tyto kroky vedly k hodnocení aktuálního stavu úrovně kohezivity posádky a jejího následného ovlivňování návrhy, předkládanými řídícímu centru na základě analýz, prováděných na pracovišti QED GROUP. Údaje o tom byly získávány od každého jednotlivce prostřednictvím speciálního softwaru, který byl instalován na počítače všech členů posádky.\n\nData získávaná každých 14 dní od posádky byla vyhodnocována pomocí originální metody Sociomapování, kterou vytvořila společnost QED GROUP a. s. a od devadesátých let ji dále rozvíjí. Pomocí tohoto systému poskytoval český tým neprodleně zpětnou vazbu řídicímu centru a podle potřeby také přímo posádce.\n\nSmyslem této výzkumné studie je dále prověření možnosti použití takovéhoto systému při skutečném meziplanetárním letu. Pokud by se tento cíl podařilo úspěšně splnit, mohl by být český podíl mimořádně významný nejen na projektu MARS-500, ale především na skutečných kosmických letech, a to v nepříliš vzdálené budoucnosti.\n\n\n"}
{"id": "568486", "url": "https://cs.wikipedia.org/wiki?curid=568486", "title": "Miles Teg", "text": "Miles Teg\n\nMiles Teg je jeden z hrdinů knižní science fiction série \"Duna\" od spisovatele Franka Herberta. Rovněž vystupuje ve dvou pokračováních této série, vytvořených spisovatelskou dvojicí Brian Herbert a Kevin J. Anderson - \"Lovci Duny\" a \"Píseční červi Duny\".\n\nMiles Teg (14929-15229), vojevůdce Sesterstva Bene Gesserit s hodností bašára je geniální stratég, mentat a válečník, pro své schopnosti, povahu i vzhled často přirovnávaný k vévodovi Leto Atreidovi. Je potomkem rodu Atreidů, takže jej není možné sledovat předzvěstnou schopností. V příběhu se s ním setkáváme až ve věku 300 let, takže s jeho minulostí se seznámíme jen v útržcích. Jeho matka byla benegesseriťanka, která mu dala vynikající výcvik těla i ducha a naučila ho rozpoznávat Tvarové tanečníky. Celý život zasvětil své službě Sesterstvu. Měl mladšího bratra Sabina, který byl před mnoha lety otráven. Dozvíme se také, že Darwi Odradová, matka představená Bene Gesseritu, je jeho dcerou. \n\nVe věku 300 let žije Miles Teg na odpočinku, ale je přesvědčen Sesterstvem ke speciální službě - má se stát vychovatelem klonu Duncana Idaha na planetě Gammu (dříve Giedi Primě). Několik předchozích klonů Idaha se stalo obětí atentátu, aniž se v nich podařilo vyvolat vzpomínky na minulé životy, takže Sesterstvo vybere bašára, aby využil svých vynikajících strategických schopností a Idaha ochránil. Zároveň je možné využít jeho podobnosti s Letem Atreidem pro vyvolání Idahových vzpomínek. \n\nMladý Idaho se stane předmětem pronásledování, a proto se s Tegem ukryjí v prastaré harkonnenské skrýši, kde Teg vyvolá v Idahovi vzpomínky. Poté jsou však napadeni, na útěku rozděleni a oba zajati. Tega se pokoušejí špehové zkoumat zvláštní sondou, vynálezem Iksu, která vyvolává strašlivou bolest, jíž údajně nedokáže nikdo odolat. Avšak s Tegem se odehraje podivná proměna, která v něm odblokuje naprosto mimořádné síly. Teg se díky tomu dokáže pohybovat rychleji, než oko může spatřit, má nesmírnou sílu a svým vnitřním zrakem dokáže sledovat nelodě - kosmické koráby, které jsou jinak naprosto neodhalitelné. Zároveň ho ovšem použití těchto schopností stojí nesmírné množství energie, takže kdykoli je použije, hrozí mu totální vyčerpání. Teg využije svých schopností k útěku a díky své pověsti čestného vojevůdce získá na svou stranu mnoho válečných veteránů, s jejichž pomocí uloupí jednu z nelodí, zachrání Idaha a dívku Sheenu z Arrakis a ukryje je na Kapitulu, hlavní planetu Sesterstva. Sám zahyne při ničivém útoku nepřátelských Ctěných matre na Arrakis.\n\nProtože se Sesterstvo doslechlo o Tegových mimořádných schopnostech, nechala matka představená Odradová na Kapitule vypěstovat jeho klon. Tomu už v šesti letech byly vyvolány vzpomínky na minulý život, takže mohl naplánovat válečnou strategii pro boj se Ctěnými matre. Těm je nakonec vnucen smír a sloučení se Sesterstvem pod vedením Murbelly (která je zároveň Matkou představenou a zároveň Velkou ctěnou matre). Část Bene Gesseritu ovšem s tímto postupem nesouhlasí a na palubě nelodi, řízené Idahem, uprchne do neznámého vesmíru. K nim se připojí i Teg. \n\nSpolečně mnoho let putují vesmírem a stěží unikají před tajemným Nepřítelem, jímž se postupně ukážou být myslící stroje, považované už mnoho tisíciletí za poražené. Když jsou téměř dopadeni a jejich loď poškozena, Miles Teg využije svých schopností a loď opraví, nicméně jej to stojí tolik sil, že na místě zemře. \n\nKdyž je později dosaženo vítězství nad Nepřítelem, Idaho uvažuje o tom, nechat si vypěstovat nový Tegoův klon, protože jej považuje za jednoho z nejpozoruhodnějších mužů a nejbližších přátel, jaké ve svých mnoha životech poznal. \n\n"}
{"id": "568490", "url": "https://cs.wikipedia.org/wiki?curid=568490", "title": "Stanislav Huml", "text": "Stanislav Huml\n\nStanislav Huml (* 30. července 1955 Odolena Voda) je český politik a bývalý policista, v letech 2010 až 2017 poslanec Poslanecké sněmovny PČR, v letech 2010 až 2018 zastupitel města Brandýs nad Labem-Stará Boleslav, člen ČSSD.\n\nVystudoval na pražské Policejní akademii. Pracoval jako ředitel středočeské dopravní policie, před sametovou revolucí v SNB a byl členem Komunistické strany Československa.\n\nPo odchodu od policie spolupracoval s TV Nova na dopravním zpravodajství.\n\nVe volbách v roce 2006 kandidoval za stranu SNK Evropští demokraté ve Středočeském kraji, se ziskem 3 % hlasů se do parlamentu nedostal.\n\nVe volbách v roce 2010 kandidoval za Věci veřejné jako nezávislý, do parlamentu se dostal ze sedmého místa kandidátky Středočeského kraje díky zisku 6 290 preferenčních hlasů. V srpnu 2010 Věcem veřejným vypověděl (právně pravděpodobně i tak neplatnou) smlouvu o poslušnosti, jelikož nesouhlasil s kladným postojem předsedy strany Radka Johna k odbojové skupině bratří Mašínů. Dne 7. dubna 2011 pak v souvislosti s kauzou financování poslanců VV Vítem Bártou vystoupil i z poslaneckého klubu VV a poté z něj byl i formálně vyloučen.\n\nOd léta 2011 se účastní práce poslaneckého klubu České strany sociálně demokratické, členem ČSSD se stal v lednu roku 2012 v MO ČSSD Brandýs nad Labem-Stará Boleslav.\n\nVe volbách do poslanecké sněmovny v roce 2013 kandidoval za ČSSD ve Středočeském kraji a byl zvolen, přestože byl na kandidátce až 12. v pořadí a poslanců ČSSD bylo zvoleno v kraji šest.\n\nV komunálních volbách v roce 2014 obhájil post zastupitele města Brandýs nad Labem-Stará Boleslav, když vedl kandidátku ČSSD. Ve volbách do Senátu PČR v roce 2016 kandidoval za ČSSD v obvodu č. 28 – Mělník. Se ziskem 12,30 % hlasů skončil na 4. místě a do druhého kola nepostoupil.\n\nVe volbách do Poslanecké sněmovny PČR v roce 2017 již nekandidoval. V komunálních volbách v roce 2018 obhajoval jako nestraník za ČSSD mandát zastupitele města Brandýs nad Labem-Stará Boleslav, ale neuspěl.\n\nNa přelomu let 2018 a 2019 začal spolupracovat se stranou Česká Suverenita. Ve volbách do Evropského parlamentu v květnu 2019 kandidoval jako nestraník na 2. místě kandidátky strany Česká Suverenita, ale zvolen nebyl.\n\nNa jaře 2011 byl na upozornění soudce Říhy obviněn z manipulace při vypracování znaleckého posudku. „Já jsem tento znalecký posudek vyhodnotil jako nepravdivý. Z tohoto důvodu jsem pojal podezření, že by mohlo dojít ke spáchání trestného činu křivé výpovědi a nepravdivého znaleckého posudku a podal trestní oznámení,“ uvedl soudce Říha. Znalecký posudek se týkal srážky nákladního vozu a motocyklu, Stanislav Huml byl tehdy zaměstnán ve firmě V.V.V. Expert a.s. poskytující znalecké posudky. Při hlasování však k trestnímu stíhání vydán nebyl, přestože sám ke svému vydání vyzval (ale sám se hlasování zdržel). Trestní stíhání Vratislava Veselého z V.V.V. Expert později soud zastavil.\n\nMediální odezvu vyvolalo poslancovo sdílení facebookového příspěvku difamačního charakteru, vyhraňující se vůči tenistce Petře Kvitové, po jejím druhém wimbledonském titulu v červenci 2014, když byla k danému datu necelý rok daňovou rezidentkou Monaka. V rozhovoru pro rádio Impuls prohlásil, že osoby – které se přihlásí do jiného státu, by měly přijít o české občanství. Tento postoj však vzbudil nesouhlasné reakce dalších politiků napříč spektrem, včetně prezidenta republiky Miloše Zemana a předsedy vlády Bohuslava Sobotky.\n\nPodle jeho názoru stála za pádem Boeingu 777 Malaysia Airlines nad Ukrajinou v červenci 2014 americká zpravodajská služba CIA, když uvedl, že se její „rukopis nedá zapřít“. Řadí se také k zastáncům konspirační teorie o útocích z 11. září 2001. Podle jeho názoru: \"„Do Pentagonu letadlo nenarazilo a propaganda to stále tvrdí.“\"\n\nHuml zastává silně odmítavé postoje vůči migrantům a muslimům. Zejména na sociálních sítích a v rozhovorech pro Parlamentní listy je vůči nově příchozím do Evropy velmi kritický a často říká i nepravdivé a zavádějící informace. Projekt Faktus Humlovi zaslal dopis, ve kterém ověřil jeho nepodložené výroky na adresu muslimů v západní Evropě.\n\n\n"}
{"id": "568494", "url": "https://cs.wikipedia.org/wiki?curid=568494", "title": "Sinaj Adler", "text": "Sinaj Adler\n\n__BEZOBSAHU__\n\nRabi Sinaj Adler ( , * 1928) je izraelský rabín.\n\nNarodil se jako Wolfgang Adler v Praze v rodině rabína dr. Šimona Adlera. Válku prožil v terezínském ghettu, v létě 1944 byl deportován do Osvětimi, Mauthausenu a Gunskirchenu. \nRoku 1945 vycestoval do tehdejší mandátní Palestiny. Studoval na ješivách v Jeruzalémě. Pak vyučoval v ješivě Kerem be-Javne v náboženském kibucu Kvucat Javne. Od roku 1962 byl hlavní aškenázský rabín Ašdodu. Po úmrtí své ženy přesídlil do města Mevaseret Cijon, kde vyučuje v kolelu.\n\nJeho starší bratr Matitjahu Adler byl izraelským velvyslancem ve Švýcarsku.\n\nJe autorem autobiografické knihy \"V údolí smrti\" o svých válečných osudech. S bratrem napsali také knihu o životě svých rodičů.\n\n"}
{"id": "568506", "url": "https://cs.wikipedia.org/wiki?curid=568506", "title": "Vodní elektrárna Slapy", "text": "Vodní elektrárna Slapy\n\nVodní elektrárna Slapy je umístěna na vodní nádrži Slapy na Vltavě, asi 25 km jižně od Prahy. Patří mezi první elektrárny budované po II. světové válce. Byla budována od roku 1949 a spuštěna do provozu v roce 1956.\n\nElektrárna využívá gravitační hráze, tj. hráze stojící a udržované na daném místě vlastní vahou. Hráz je posazena na místě zvaném Svatojánské proudy do skalních stěn v úzké soutěsce. Na hrázi jsou dobře patrná čtyři přelivová pole s uzávěry 15x8 m, která slouží k odtoku vody v čase povodní. Kromě toho má hráz dvě základové výpusti Johnson pro prvotní fázi odtoku vody v případě zvýšení hladiny vody v horní nádrži v období silných dešťů.\n\nV elektrárně jsou instalované tři Kaplanovy turbíny pro spád 56 metrů o celkovém výkonu 3 x 48 MW. Voda je přiváděna k turbínám třemi ocelovými přivaděči o průměru 5 m uzavíratelnými na vtoku ocelovými rychlouzávěry s hmotností 32 tun. Každý turbogenerátor má vlastní řídící systém a po přifázování do sítě jsou pomocná zařízení turbogenerátoru napájena z pomocného generátoru. Elektrická energie z generátorů o napětí 10,5 kV je vyváděna přes transformátory do rozvoden 22 a 110 kV. Tyto rozvodny se na rozdíl od jiných elektráren nacházejí přímo v hrázi elektrárny. Rozvodna 110 kV je ve venkovním provedení. Výkon z rozvoden je vyveden kabelovým kanálem na portály na kopci.\n\nElektrárna pokrývá především špičkové výkony a je dálkově regulována z centrálního dispečinku ve Štěchovicích. V případě havarijních stavů je však možné ovládat elektrárnu místně. Plného výkonu je elektrárna schopna dosáhnout za 136 s.\n\n\n"}
{"id": "568510", "url": "https://cs.wikipedia.org/wiki?curid=568510", "title": "Rok vdovou", "text": "Rok vdovou\n\nRok vdovou je román amerického spisovatele Johna Irvinga vydaný v roce 1998 v USA. Z anglického originálu \"Widow for one year\" do češtiny přeložila Milada Nováková. \n\nHlavní hrdinkou je Rút Coleová, příběh začíná v době, kdy jí byly čtyři roky. Žila se svými rodiči Marion a Tedem Coleovými v americkém Sagaponacku, v domě jehož zdi zdobily stovky rodinných fotografií. Román je rozdělen do tři částí. \n\nšestnáctiletý Eddie O'Hare přijíždí ke spisovateli a sukničkáři Tedovi Caleovi a prázdninovou brigádu. Setkává se s jeho manželkou Marion, do níž se zamiluje. I přes věkový rozdíl (Marion je devětatřicet let) se mezi nimi vzplane milostný vztah, Marion ve vztahu nachází uspokojení a rozptýlení. Poprvé za posledních pět let, tedy od chvíle kdy se při autonehodě zabili oba její synové Timothyho a Thomase (zemřeli ještě před narozením Ruth, zahynuli při autonehodě ve věku 15 a 17 let), se cítí aspoň trochu šťastna. Ted milostný vztah své manželky brzy odhaluje, ale toleruje ho s Ediem vychází vcelku dobře a často spolu hrají squash. Nejen díky Eddiemu si Marion uvědomuje, že už nechce nadále žít s Tedem, a proto ho, s Eddieho pomocí, tajně opustí. Všechny rodinné fotografie si vzala sebou, ale opouští dceru Ruth, která to není schopna pochopit a bude jí ještě dlouho trvat, než své matce odpustí. Nikdo neví, kam Marion odjela.\n\nEddie se stává spisovatelem, stejně jako Ruth se stává spisovatelkou, jen Ruth je mnohem úspěšnější. Jejich literární tvorbu výrazně ovlivnila Marion. Ruth odjíždí do Amsterodamu, kde se má odehrávat její další román. Odvíjející se v prostředí prostitutek. Při návštěvě prostitutky je svědkem vraždy – prostitutky Rooi, a proto odjíždí. Dlouhé roky se Eddie s Ruth neviděli, potkávali se jen zřídkavě, ale spojovalo je nekonečné čekání na Marion. Ruth se provdává za svého snoubenec Allana, se kterým má syna Grahama. Nedlouho po svatbě však Allan umírá. Marion se také stala spisovatelkou, ale psala pod pseudonymem. Eddie i Ruth ji poznali z jejích knih, stále se nevyrovnala se smrtí svých chlapců. Umírá Tedd Cale a Ruth se znovu vdává za komisaře, Harryho Hoekstra, s nímž se seznámila v Amsterodamu, když vyšetřoval vraždu prostitutky Rooi.\n\nPo téměř čtyřiceti letech se u dveří Eddieho domu nedaleko domu, kde bydlela Rút, objevila Marion. Již ji je 76 let, ale Eddiemu stále připadá krásná. V tom okamžiku se s matkou setkává i Ruth.\nV roce 2004 byl natočen film \"Dveře v podlaze\" (\"The Door in the Floor\"). Filmová verze je pouze adaptací první části knihy. Režie: Tod Williams, hrají: Elle Fanning, Jeff Bridges, Kim Basinger.\n\n"}
{"id": "568513", "url": "https://cs.wikipedia.org/wiki?curid=568513", "title": "Ballaban", "text": "Ballaban\n\nBallaban je obec v okresu Gjirokastër, kraji Gjirokastër, jižní Albánii.\n"}
{"id": "568514", "url": "https://cs.wikipedia.org/wiki?curid=568514", "title": "Çarshovë", "text": "Çarshovë\n\nÇarshovë je obec v okresu Gjirokastër, kraji Gjirokastër, jižní Albánii.\n"}
{"id": "568515", "url": "https://cs.wikipedia.org/wiki?curid=568515", "title": "Malá vodní elektrárna Želina", "text": "Malá vodní elektrárna Želina\n\nMalá vodní elektrárna Želina je vodní elektrárna na řece Ohři pod vesnicí Želina. Elektrárnu vlastní město Kadaň a provozuje Elektrárna Tušimice. Do provozu byla uvedena v roce 1908, ale v roce 1925 byla odstavena. Ke znovuobnovení provozu došlo v roce 1995. Elektrárna dodává 300–450 kW elektřiny (v závislosti na stavu vody v řece). \n\n"}
{"id": "568516", "url": "https://cs.wikipedia.org/wiki?curid=568516", "title": "Dishnicë", "text": "Dishnicë\n\nDishnicë je obec v okresu Gjirokastër, kraji Gjirokastër, jižní Albánii.\n"}
{"id": "568517", "url": "https://cs.wikipedia.org/wiki?curid=568517", "title": "Frashër", "text": "Frashër\n\nFrashër je obec v okresu Gjirokastër, kraji Gjirokastër, jižní Albánii.\n"}
{"id": "568525", "url": "https://cs.wikipedia.org/wiki?curid=568525", "title": "Këlcyrë", "text": "Këlcyrë\n\nKëlcyrë nebo Klisura je obec v okresu Gjirokastër, kraji Gjirokastër, jižní Albánii. Obcí protéká řeka Vjosa, která teče kaňonem \"Gryka e Këlcyrës\" poblíž města.\n\n"}
{"id": "568527", "url": "https://cs.wikipedia.org/wiki?curid=568527", "title": "Tramvajová smyčka Sídliště Petřiny", "text": "Tramvajová smyčka Sídliště Petřiny\n\nTramvajová smyčka Sídliště Petřiny je jedno z mnoha tramvajových obratišť na území Prahy. Nachází se na Heyrovského náměstí, které se rozkládá mezi městskými částmi Břevnov a Veleslavín.\n\nSmyčka byla zprovozněna a otevřena 26. listopadu 1950 slavnostní zahajovací jízdou. Původně se jednalo o jednokolejnou smyčku, 13. března 1961 se však z důvodu zvýšení kapacity dopravy i tato smyčka dočkala zdvojkolejnění.\n\nV následujících letech smyčka potřebovala jen občas malou rekonstrukci opotřebovaných kolejových konstrukcí.\n\nV souvislosti s prodloužením linky metra A do stanice Nemocnice Motol v březnu 2015 došlo k přejmenování tramvajových (i autobusových) zastávek v oblasti. Stanice metra ve čtvrti získala jednoduchý název Petřiny a tímto jménem byla označena i blízká tramvajová zastávka, do té doby nesoucí název Obchodní dům Petřiny. Konečná zastávka se smyčkou Petřiny byla přejmenována na Sídliště Petřiny.\n\nTramvajová smyčka Sídliště Petřiny se nachází na Heyrovského náměstí, obklopena ulicemi Na Petřinách, Štolbova, U Hvězdy, Polní a Předvoje. Tramvaje do smyčky najíždějí po směru hodinových ručiček, součástí obratiště je tramvajová zastávka Sídliště Petřiny. V těsné blízkosti obratiště se nachází i stejnojmenná zastávka pro autobusy. V současné době v obratišti manipuluje denní linka č. 2 (výstup na vnitřní koleji) a denní linka č. 1 s noční linkou č. 96 (výstup na vnější koleji). Pro nástup se obě koleje sjíždějí v jednu.\n\n\n"}
{"id": "568546", "url": "https://cs.wikipedia.org/wiki?curid=568546", "title": "Ovčí vrch", "text": "Ovčí vrch\n\nNázev Ovčí vrch se může týkat těchto míst:\n\n\n"}
{"id": "568550", "url": "https://cs.wikipedia.org/wiki?curid=568550", "title": "UNYP Arena", "text": "UNYP Arena\n\nUNYP Arena (dříve Aréna Sparta) je víceúčelová sportovní hala, nacházející se v pražské Libni mezi ulicemi Podvinný mlýn a Kovanecká, v blízkosti parku Podviní a potoku Rokytka. Je vhodná nejen pro pořádání sportovních událostí, ale i pro kulturní, zábavní a obchodní akce. Kapacita haly pro florbal dosahuje 1300 míst. Areál disponuje 180 parkovacími místy.\n\nAréna byla vybudována na pozemku RC Sparta Praha na místě bývalé nafukovací haly. Dokončena byla v květnu roku 2008. Samotný areál RC Sparta Praha v minulosti zahrnoval velké travnaté hřiště pro ragby a fotbal, dále menší hřiště se škvárovým povrchem na malou kopanou, které bylo využíváno i pro hanspaulskou ligu a několik antukových tenisových kurtů. Součástí areálu bylo parkoviště pro 100 osobních automobilů a velké fotbalové hřiště se škvárovým povrchem. Aréna byla v roce 2019 přejmenována na UNYP Arenu na základě partnerství s University of New York in Prague.\n\n\n\nDomácí zápasy zde odehrává pražský florbalový klub AC Sparta Praha Florbal.\nArena Sparta hostila několik významných akcí. Trénovat zde byl v rámci zimní přípravy i A-tým fotbalového týmu AC Sparta Praha. Konaly se zde například také tyto akce:\n\n\n\n"}
{"id": "568552", "url": "https://cs.wikipedia.org/wiki?curid=568552", "title": "Pismenovo", "text": "Pismenovo\n\nPismenovo je bulharská vesnice, jež se nachází asi 7 km daleko od pobřeží Černého moře, poblíž Primorska v Burgaské oblasti.\nDřívější název obce zněl \"Garvan\". Obec byla založena v roce 1913 osadníky z nedalekého Gramatikova, Malého Trnova, Kondolova a Zaberova.\n\nV obci žije 216 obyvatel, převážně majitelů rekreačních objektů. Při sčítáni 1. února 2011 se většina obyvatel nepřihlásila z žádné národnosti, ti, kdo tak učinili, jsou Bulhaři.\n\nMezi hlavní dominanty obce patří její kostel, kaple, a tradiční dílna na výrobu dřevěných sudů a barelů, kterou lze vidět jen na několika málo místech v Bulharsku. Obec je obklopena duby a habry. Duby jsou zde využity pro výrobu slavného medovicového medu, typického pro region Strandža - tento med není z nektaru, ale z medovice pokrývající dubové listy.\n"}
{"id": "568554", "url": "https://cs.wikipedia.org/wiki?curid=568554", "title": "Dressler", "text": "Dressler\n\nPříjmení Dressler může odkazovat k:\n\n"}
{"id": "568556", "url": "https://cs.wikipedia.org/wiki?curid=568556", "title": "6. návštěvní expedice (ISS)", "text": "6. návštěvní expedice (ISS)\n\n6. návštěvní expedice ( ) na Mezinárodní vesmírnou stanici (ISS) byla krátkodobá výprava nizozemského astronauta ESA André Kuiperse na stanici. Po týdenním pobytu na ISS a splnění vědeckého programu se Kuipers vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po přerušení letů raketoplánů v důsledku havárie byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v Sojuzech obsazovali členové návštěvních posádek po týdnu se starým Sojuzem vracející na Zem.\n\nV květnu 2001 se ESA dohodla s Roskosmosem na pravidelné účasti evropských astronautů v návštěvních expedicích. V prosinci 2002 byl k letu v Sojuzu TMA-3 plánovaném na říjen 2003 určen nizozemský astronaut ESA André Kuipers, jeho mise dostala název „DELTA“. Po havárii Columbie v únoru 2003 byly dosavadní posádky rozpuštěny. Nakonec byl Kuipers jmenován náhradníkem Pedra Duque pro let Sojuzu TMA-3. A současně byl v červnu 2003 zařazen do hlavní posádky následujícího Sojuzu TMA-4 společně se členy Expedice 9 Gennadijem Padalkou a Michaelem Finckem.\n\nTrojice Padalka, Kuipers, Fincke odstartovala do vesmíru 19. dubna 2004 z kosmodromu Bajkonur v lodi Sojuz TMA-4. Po dvou dnech samostatného letu se 21. dubna spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili pokusy programu DELTA. Část vybavení nezbytného pro experimenty (54,2 z 119,4 kg přístrojů a materiálů) si přivezli kosmonauti sami, zbytek dopravila na stanici zásobovací loď Progress M1-11.\n\nCelkem Kuipers věnoval experimentům programu DELTA 53 hodin a 35 minut, s pokusy pomohli i Gennadij Padalka (7 hodin a 50 minut) a Alexandr Kaleri (1 hodinu a 10 minut). Na Zem Duque přivezl 15,7 kg materiálů s výsledky experimentů.\nPo týdenním pobytu na ISS se 29. dubna 2004 ve 20:52 UTC Kuipers s vracející se posádkou Expedice 8 v Sojuzu TMA-3 odpoutali od stanice a 30. listopadu v 0:11 UTC přistála v severním Kazachstánu, nedaleko Arkalyku.\n"}
{"id": "568561", "url": "https://cs.wikipedia.org/wiki?curid=568561", "title": "Izki", "text": "Izki\n\nIzki (: \"\" ) je město a zároveň vilájet v ománském regionu ad-Dáchílija vzdálené 130 kilometry od Maskatského guvernorátu. Leží pod svahy horského masívu al-Hadžar, který tvoří jeho západní hranici. Vilájet zahrnuje 26 vesnic, k těm známějším patří Habl al-Hadíd, Karút, Mukazá, Umtaj a Zakét. Při sčítání lidu v roce 2003 obývalo město a přilehlé okolí 35 387 lidí.\n\nPozůstatky hrobek a staveb z dob starobylých civilizací před několika tisíci lety zahrnují malé kulaté věže podobné věžím v Batu. Tyto se nacházejí na vrcholcích kopců při vesnici Zakét. Mimo starověkých památek jsou nejvýznačnějším rysem vilájetu vádí a otevřená poušť. Dále se zde nachází nespočet pevností, tvrzí, věží, starých obytných čtvrtí a také souqy (arabské trhy) a obezděné obytné čtvrti. Nejvýznamnější z nich je mezi vesnicemi Nizar a al-Jaman ležící pevnost Izki. Nizar a al-Jaman jsou zemědělské vesnice, jež zavlažuje faladž al-Malki a stejně tak artézské studny.\n\nNejvýznamnější tvrzí je Kalaat al-Awamir, která byla vybudována tři staletí nazpět a stojí na skalnatém návrší. Na ploše vilájetu Izki stojí dohromady 142 malých věží včetně zrenovované věže Vádí al-Hadžar. Ve většině vesnic stojí přinejmenším věž jedna.\n\nHlavní průmyslová odvětví jsou kožedělný, tkalcovský a textilní. Obyvatelé Izki vykonávají řadu zaměstnání, nejrozšířenější jsou tesařství, a ve stavebnictví a zemědělství.\n\n"}
{"id": "568573", "url": "https://cs.wikipedia.org/wiki?curid=568573", "title": "Tropická bouře (film)", "text": "Tropická bouře (film)\n\nTropická bouře (v americkém originále:Tropic Thunder) je americký film Bena Stillera z roku 2008. Jedná se o válečnou komedii, lépe řečeno parodii, dělající si legraci z různých filmů, ale i jednotlivých herců.\n\nFilm vypráví o partě herců, která se snaží natočit válečný film, kterému byla předlouhou knížka od \"seržanta\" Johna \"Čtyřlístka\" Taybecka. Od začátku je všem však jasné, že film se nenatočí a že v divoké Vietnamské džungli, ve které se děj odehrává, půjde o životy. Jediný, kdo si stále myslí, že film se opravdu natáčí, je vyhaslá herecká hvězda Tugg Speedman (Ben Stiller).\n\nRobert Downey, Jr. byl za svou roli australského herce, který se nechal kvůli roli ve filmu přeoperovat na černocha, nominován na Oscara, cenu však získal Heath Ledger za roli Jokera ve filmu \"Temný rytíř\". Nominován byl i na několik dalších významných filmových cen, výsledek však dopadl velmi obdobně, jako v případě Oscara.\n"}
{"id": "568576", "url": "https://cs.wikipedia.org/wiki?curid=568576", "title": "SAIC Program In Prague", "text": "SAIC Program In Prague\n\nSAIC Program In Prague je studijní program, který založil americký malíř Richard Willenbrink ze School of Art Institute Chicago v Praze. Program spolupráce mezi vysokou školou SAIC (The School of the Art Institute of Chicago) v Chicagu a pražskou Akademií výtvarných umění v Praze. \n\nV roce 1998 Richard Willenbrink získal studijní grant k založení malířského studia v Praze. Poté organizoval první cestu studentů do Prahy. Poté vytvořil letní program za podpory Roye a Mary Cullenových.\n\n\n\n"}
{"id": "568577", "url": "https://cs.wikipedia.org/wiki?curid=568577", "title": "Matra (město)", "text": "Matra (město)\n\nMatra (:) je město v Ománu, v guvernorátu Maskat, poblíž hlavního města Maskat. Před objevením ropy byla Matra centrem ománského obchodu a je jím i v současné době, jakožto jeden z největších přístavů ve své oblasti. V Matře se nachází tržiště. Při sčítání lidu v roce 2003 byla populace 154 316. \n\n"}
{"id": "568579", "url": "https://cs.wikipedia.org/wiki?curid=568579", "title": "Matra (rozcestník)", "text": "Matra (rozcestník)\n\nMatra může být:\n\n"}
{"id": "568580", "url": "https://cs.wikipedia.org/wiki?curid=568580", "title": "Dettifoss", "text": "Dettifoss\n\nDettifoss je vodopád, jenž se nachází v oblasti \"Mývatn\" na severu Islandu na řece Jökulsá á Fjöllum, která je ledovcového původu. Je pokládán za nejmohutnější vodopád v Evropě s průtokem vody mezi 200 až 500 m za sekundu (průtok závisí na roční době, zejména v létě je značně vysoký díky tajícímu ledovci). Vodopád je široký 100 metrů s převýšením 44 m.\n\n15 km severně od vodopádu se nachází národní park Jökulsárgljúfur.\n"}
{"id": "568586", "url": "https://cs.wikipedia.org/wiki?curid=568586", "title": "Yvonne Murrayová", "text": "Yvonne Murrayová\n\nYvonne Carol Grace Murray-Mooney (* 4. října 1964, Musselburgh, East Lothian, Skotsko) je bývalá skotská atletka, jejíž hlavní disciplínou byl běh na 3000 metrů.\n\nNejvětší úspěchy zaznamenala na halovém ME 1987 ve francouzském Liévinu, na mistrovství Evropy 1990 ve Splitu a na halovém MS 1993 v Torontu, kde získala zlaté medaile. Na letních olympijských hrách 1988 v jihokorejském Soulu vybojovala bronzovou medaili. Reprezentovala také na letní olympiádě v Barceloně v roce 1992, kde doběhla ve finále na osmém místě.\n\nZa své úspěchy byla v roce 1990 vyznamenána Řádem britského impéria (MBE).\n\n"}
{"id": "568588", "url": "https://cs.wikipedia.org/wiki?curid=568588", "title": "Aristide Briand", "text": "Aristide Briand\n\nAristide Briand (28. března 1862 – 7. března 1932) byl francouzský socialistický politik, který byl šestkrát premiérem Francie. V roce 1916 jednal v Paříži s T. G. Masarykem o zřízení československých legií a založení samostatného státu. V roce 1925 se podílel na vypracování Locarnských dohod. V roce 1926 obdržel Nobelovu cenu míru spolu s Gustavem Stresemannem.\n\nV mládí psal do anarchistických novin \"Le Peuple\".\n\n\n"}
{"id": "568599", "url": "https://cs.wikipedia.org/wiki?curid=568599", "title": "Jasna Poljana (Bulharsko)", "text": "Jasna Poljana (Bulharsko)\n\nJasna Poljana ( \"Ясна поляна\") je bulharská vesnice, jež se nachází asi 10 km daleko od pobřeží Černého moře, poblíž Primorska v Burgaské oblasti.\n\nDřívější název obce zněl \"Alan Kajrjak\". První písemná zmínka o obci pochází z roku 1488. Svůj nynější název má podle rodiště Lva Nikolajeviče Tolstého, se kterým místní komunita intelektuálů vedla korespondenci. Na jeho počest byla obec přejmenována na Jasna Poljana.\n\nV obci žje 679 obyvatel. Podle sčítáni 1. února 2011 bylo národnostní složení následující:\n"}
{"id": "568613", "url": "https://cs.wikipedia.org/wiki?curid=568613", "title": "Helme (řeka)", "text": "Helme (řeka)\n\nHelme je řeka v Německu, která protéká na území spolkových zemí Durynsko a Sasko-Anhaltsko. Je to levostranný přítok řeky Unstruty. Délka toku činí 65 km. Plocha povodí měří 1318 km².\n\nŘeka pramení jižně od pohoří Harz v zemském okrese Eichsfeld v Durynsku. Teče převážně východním směrem. Na středním toku řeky u města Kelbra byla v roce 1969 uvedena do provozu vodní nádrž Kelbra, která je největší v povodí Unstruty a jejíž hlavní účel je ochrana před povodněmi. U osady Katharinenrieth, která se nachází západně od Allstedtu, se řeka stáčí na jih k obci Kalbsrieth, kde se zleva vlévá do Unstruty.\n\nNejvětším přítokem Helme je řeka Zorge, která přitéká zleva u Heringenu. Níže po proudu pod vodní nádrží Kelbra ji posiluje zleva řeka Thyra.\n\nPrůměrný průtok u ústí činí 11,0 m³/s.\n\nHlásný profil:\n"}
{"id": "568619", "url": "https://cs.wikipedia.org/wiki?curid=568619", "title": "Michal Babák", "text": "Michal Babák\n\nMichal Babák, MBA (* 27. června 1975) je český podnikatel a politik, od května 2010 do srpna 2013 poslanec Parlamentu České republiky za Jihomoravský kraj, v roce 2013 místopředseda Věcí veřejných, od února 2014 zastával pozici 1. místopředsedy strany Republika, v únoru 2015 se stal jejím předsedou.\n\nV roce 1993 odmaturoval na gymnáziu v Blansku. Patří mu společnost zabývající se poradenstvím především v oblasti daní a účetnictví. Má tři děti.\n\nDo Věcí veřejných vstoupil v roce 2009. Ve volbách do PSP ČR 2010 byl zvolen členem dolní komory českého parlamentu. Ve sněmovně působil ve třech výborech (kontrolním, rozpočtovém a petičním) a ve Stálé komisi pro kontrolu činnosti Vojenského zpravodajství. V komunálních volbách 2010 kandidoval z druhého místa kandidátky v Blansku, zvolen nebyl, stal se však prvním náhradníkem, neboť získal druhý nejvyšší počet preferenčních hlasů.\n\nV souvislosti s finanční aférou strany zjistil časopis Respekt, že obnos 6 milionů Kč, který Babák daroval Věcem veřejným, si dle svého vlastního tvrzení za tímto účelem vypůjčil od společnosti WCM CZ (v níž figuruje coby jednatel) a splácí jí je z výtěžku prodeje akcií společnosti, na jejíž jméno si údajně nevzpomíná. Možnost, že by v této kauze figuroval pouze jako prostředník někoho, kdo si přeje zůstat veřejnosti neznám, Babák rozhodně odmítl.\n\nV přiznání majetku a příjmů při vstupu do Sněmovny Babák přiznal pouze měsíční příjem ve výši 200 000 Kč, vlastnictví tří nemovitostí (zatížených hypotékou) a automobilu, nikoliv akcií v hodnotě 30-40 milionů. Za prodej svých podílů ve společnostech MB consulting a Dark dog získal v letech 2006 a 2007 50 000 Kč, resp. 40 000 Kč. Později Babák uvedl, že má opci na koupi 15 % akcií auditorské společnosti Bene Factum, které chce obratem prodat za 40 milionů korun (v roce 2009 měla Bene Factum 11 zaměstnanců a zisk 60 tisíc korun). Za rok 2010 přiznal v povinném majetkovém přehledu výdělek 25 až 35 milionů korun za prodej akcií Bene Factum a za rok 2011 za ně inkasoval 11 milionů korun, přičemž podmínky opce a důkazy o tom, že akcie vlastnil a prodal, a komu, nejsou známé.\n\nPo úniku informací v květnu 2011, které uváděly, že jsou jeho finanční transakce v rámci financování Věcí veřejných vyšetřovány Finančním analytickým útvarem Ministerstva financí, se rozhodl podat žádost o pozastavení členství ve straně. Předsednictvo tento návrh přijalo. Dne 30. srpna 2011 předsednictvo Věcí veřejných Babákovi členství ve straně obnovilo. Ve stejný den se poslanec stal účastníkem fyzického konfliktu, při kterém přišel o horní řezáky.\n\nV diskusním pořadu Otázky Václava Moravce prohlásil 14. července 2013 v reakci na obsazení postu ministra financí Janem Fischerem, že \"\"žádný Žid nemůže být pro státní pokladnu horší než pan Kalousek\"\". Za tento výrok sklidil ostrou kritiku jak od politiků, tak od novinářů.\n\nDne 3. září 2013 rezignoval na post místopředsedy Věcí veřejných na protest proti rozhodnutí o spolupráci strany s hnutím Úsvit přímé demokracie senátora Tomia Okamury ve volbách do Poslanecké sněmovny PČR v říjnu 2013. Prosazoval, aby Věci veřejné kandidovaly samostatně.\n\nV listopadu 2013 spoluzaložil novou stranu Republika, v únoru 2014 byl na její ustavující konferenci zvolen 1. místopředsedou. V komunálních volbách v roce 2014 kandidoval za stranu Republika (pod názvem Republika pro Prahu) do Zastupitelstva Hlavního města Prahy. Jakožto lídr kandidátky byl i kandidátem strany na post pražského primátora, ale neuspěl. V únoru 2015 byl na II. celostátní konferenci strany Republika zvolen jejím předsedou a nahradil tak Otto Chaloupku.\n\n"}
{"id": "568620", "url": "https://cs.wikipedia.org/wiki?curid=568620", "title": "Giralda aneb Nová Psyché", "text": "Giralda aneb Nová Psyché\n\nGiralda aneb Nová Psyché (ve francouzském originále Giralda, ou La Nouvelle Psyché) je komická opera (opéra comique) o třech dějstvích francouzského skladatele Adolpha-Charlese Adama na libreto Eugèna Scriba (1791-1861). Poprvé byla uvedena v pařížském Théâtre de l'Opéra-Comique dne 20. července 1850.\n\nAdolphe Adam složil operu \"Giralda aneb Nová Psyché\" ve svém nejplodnějšího období - letech 1848 až 1853 - kdy byl nucen produkovat řadu děl za sebou, aby splatil dluhy spojené s úpadkem jím založeného Národního divadla (Théâtre-National). Dosud nejvlivnější libretista a Adamův osvědčený spolupracovník Scribe dodal libreto, které spíše než dramatickou kvalitou vyniká pikantním až frivolním tónem, který Adamova hudba plně využila, stejně jako lokální kolorit Španělska. Podtitul \"nová Psyché\" odkazuje na hlavní hrdinku, která stejně jako mytická Psyché nikdy nepotkala svého manžela za denního světla a je pronásledována vysoce postavenou ženou - tam bohyní, zde královnou.\n\nGiralda měla zpočátku značný úspěch. V následujícím roce se hrála v Bruselu, Haagu, Berlíně a Vídni. V českých zemích měla premiéru až po skladatelově smrti, a to v pražském Stavovském divadle dne 25. října 1854 v německém překladu. Přestože ji část kritiky i později považovala za nejlepší Adamovo dílo, u publika se nakonec příliš neprosadila a od konce 19. století nebyla provozována.\n\nOpera \"Giralda\" má předehru a zpěvní čísla proložená mluvenými dialogy ve třech dějstvích, představení trvá asi dvě a čtvrt hodiny.\n\nNahrávka opery dosud neexistuje, ale Richard Bonynge s New Philharmonia Orchestra nahrál její předehru (Decca, SXL 6422 15 : French Opera Overtures).\n\nDěj se odehrává v Santiagu de Compostela a okolí v 18. století.\n\n(Statek Nicola Almeda ve vsi poblíž Santiaga de Compostela) Po předehře přichází sbor vesničanů se svatební písní (\"Et plaisir et joie!\"). Mlynář Ginès Perès si má brát sedlákovu schovanku Giraldu, ale dnes se mu od rána dějí samé nepříjemnosti (popisuje je v kupletu \"O mon habit de mariage\"). Giralda, která se vdává jen na naléhání pěstouna, s ním chce vážně pohovořit: Ať od svatby raději ustoupí. Jednak je nevěsta ve skutečnosti dcera šlechtice, který upadl v nemilost krále a musel uprchnout, jednak je zamilovaná do tajemného kavalíra, kterého potkává vždy v noci v temném lese, když nese zboží na trh, a nezná jeho jméno ani podobu. Ginès uznává, že to jsou vážné překážky, na druhé straně však má Giralda věno tři sta dukátů, takže výsledná bilance je pořád pozitivní (to vše v duetu \"Faut-il donc vous aider — N'espérez pas que de mon âme\").\n\nPřichází don Japhet: královna s manželem jsou právě na pouti do Compostely a rozhodli se přenocovat právě na Almedově statku. Královna je rázná, ctnostná a zbožná, její manžel je zato obávaný sukničkář. Don Japhet se před ním zejména obává o svou ženu, a proto svůj sňatek před dvorem tají. Brzy přichází též guvernér Santiaga, don Manoël, který je ve skutečnosti oním Giraldiným neznámým kavalírem. Nemůže se dát Giraldě poznat, protože pochází z rebelského rodu a sám dostal milost a přízeň královny jen pod podmínkou, že se stane knězem. Zná princovu pověst a bojí se o osud Giraldy (árie \"Qoui! le Roi passerait la nuit dans cet asile! — O fleur printanière\"). Naštěstí se setkává s Ginèsem (kterému návštěva královského páru nepříjemně zasáhla do přípravy obřadu) a přesvědčí jej za pomoci dvojnásobku částky věna, aby si s ním u oltáře nepozorovaně vyměnil místo, čímž se Giralda stane Manoëlovou ženou (duet \"C'est dans l'église du village... — Voyons, examinons\").\n\nMezitím do statku přichází princ (árie \"Que saint Jacques et les saints me viennent tous en aide... — A nous la jeunesse\") i královna (\"Dieu tout-puissant, dont je réclame...\"). Královna bude celou noc na modlitbách, dona Japheta pověří, aby jí dohlížel na manžela, který je ihned okouzlen Giraldou vracející se z obřadu (finále \"Voici la noce... — Gentille meunière\").\n\n(Královnin palác v Santiagu) Giralda je v blízkosti královny, šťastna však není (árie \"La Reine, m'a-t-on dit... — Viens, ô mon bon ange!\"). Královna také shledává svou úlohu často obtížnou (kuplet \"Je suis la Reine, et sous un joug pesant\"). Za královnou přichází Ginès, který si stěžuje, že od Giraldina manžela neobdržel slíbené peníze. Královna by ráda věc vyřešila s poradou svého manžela a dona Manoëla, ti se ale bojí promluvit, aby Ginès nepoznal jejich hlas (komický kvintet \"Eh quoi! me traiter de la sorte! — Ah! Prenons garde!\"). Poté vypráví historii ze svého pohledu Giralda (kuplet \"Il a parlé, terreur soudaine!\"), ale ani to nepomůže k vyřešení situace. Královna se rozhodla trvat na své podmínce a dona Manoëla konečně učinit knězem, dokonce velmistrem řádu rytířů svatého Jakuba, takže ten se stále obává k Giraldě přihlásit. Když ale královna nechá prince a dona Manoëla s Giraldou samotné, což princ ihned využije ke dvoření (kuplet \"Ange des cieux\"), je don Manoël konečně vyprovokován a vystoupí na Giraldinu ochranu (duet \"Oh! perfidie ... — Amour et mystère\"). Princ není příliš rozzloben, a když v donu Manoëlovi pozná toho, kdo jej v noci vyvedl z prekérní situace, pomůže přesvědčit i královnu, aby zapomněla na svou podmínku a novomanželům odpustila (finále \"Dieu! qu'ai-je vu! — Vive notre Reine\").\n\n\n\n"}
{"id": "568623", "url": "https://cs.wikipedia.org/wiki?curid=568623", "title": "Ras al Hadd", "text": "Ras al Hadd\n\nRas al Hadd (رأس الحد) je mys v Ománu, v guvernorátu Jižní aš-Šarkíja, považováný za nejvýchodnější bod země. Mys Hadd je spojkou mezi Ománským zálivem a Arabským mořem, pozoruhodný kvůli svým písečným plážím. Ty jsou domovem pro želvy, které do písku kladou svá vajíčka. Místními obyvateli jsou především rybáři z kmene al Orajmi.\n"}
{"id": "568624", "url": "https://cs.wikipedia.org/wiki?curid=568624", "title": "Tatínek", "text": "Tatínek\n\nVýraz Tatínek má více významů:\n\n"}
{"id": "568626", "url": "https://cs.wikipedia.org/wiki?curid=568626", "title": "WWT London Wetland Centre", "text": "WWT London Wetland Centre\n\nWWT London Wetland Centre je mokřad v Richmondu v Londýně. Jedná se o přírodní rezervaci spravovanou Wildfowl and Wetlands Trust.\n\nVyskytuje se zde například kopřivka obecná, lžičák pestrý, bukač velký, ostralka štíhlá,krahujec obecný, břehule říční, ledňáček říční, potápka malá, potápka roháč, hryzec vodní a labuť koskoroba.\n\n"}
{"id": "568637", "url": "https://cs.wikipedia.org/wiki?curid=568637", "title": "Rachel Corrie (loď)", "text": "Rachel Corrie (loď)\n\nRachel Corrie je obchodní loď v současnosti vlastněná irskou pobočkou Hnutí za svobodnou Gazu. Původně nesla jméno Carsten a později se jmenovala Norasia Attika a Manya, nynější pojmenování je podle Rachel Corrieové, americké aktivistky, kterou zabil izraelský vojenský buldozer.\n\nByla postavena v Německu a hotova byla v květnu 1967. Má délku 68,43 metru a je poháněna vznětovým motorem Deutz, s kterým může vyvinout rychlost 23,2 km/h, tedy 12,5 uzlu.\n\nOd roku 2010 je jejím domovským přístavem Dundalk.\n\nLoď pod izraelskou vlajkou spadala pod humanitární Flotilu svobody, která je známá mj. útokem vedeným proti ní izraelskou jednotkou Šajetet 13, při níž zemřelo až deset civilistů. Od konvoje se však tehdy kvůli technickým obtížím na Maltě oddělila a tento útok se jí tak netýkal. Svou plavbu se však chystala dokončit a podpořil ji v tom mj. i irský premiér Brian Cowen, který prohlásil, že „irská vláda formálně požádala Izrael, aby umožnil irské lodi dokončit její misi bez potíží a vyložit humanitární náklad v Gaze.“ Irský ministr zahraničí Michael Martin k tomu uvedl, že „Irsko bude situaci - stejně jako celý svět - pozorně sledovat a je imperativem pro Izrael, aby se vyhnul jakékoli akci vedoucí k dalšímu krveprolití.“ Představitel izraelské armády k tomu řekl, že Izrael bude připraven i na tuto loď. Na palubě lodi bylo 15 lidí, mezi nimi např. nositelka Nobelovy ceny za mír Mairead Corriganová-Maguireová nebo bývalý vysoký irský diplomat při OSN Denis Halliday.\n\n4. června 2010 už byla loď cca 150 mil od pobřeží Gazy. Izraelský premiér Benjamin Netanjahu nařídil loď obsadit, ale zároveň pod tíhou kritiky nikomu neublížit. Jeho nabídky na převzetí nákladu a dopravení na místo určení Izraelem Audrey Bomseová, mluvčí organizace Free Gaza, která flotilu zaštítila, odmítla s tím, že kromě dopravení pomoci mají aktivisté za cíl také zrušení blokády Gazy. Dokud blokáda neskončí, aktivisté hodlají vysílat další lodě.\n\nV sobotu 5. června v brzkém odpoledne byla loď obsazena příslušníky izraelské armády 16 námořních mil (ca 30 km) od izraelského pobřeží, obsazení se obešlo bez konfliktu mezi vojáky a aktivisty.\n"}
{"id": "568639", "url": "https://cs.wikipedia.org/wiki?curid=568639", "title": "Jan Babor", "text": "Jan Babor\n\nJan Babor (* 4. listopadu 1948 Tábor) je český politik ČSSD, v letech 2006–2013 poslanec Parlamentu ČR za Jihočeský kraj, zastupitel Tábora, v letech 2004–2012 krajský zastupitel Jihočeského kraje.\n\nV letech 1963–1967 studoval SPŠ strojnickou v Táboře, mezi lety 1967–1972 absolvoval VŠE v Praze s titulem inženýra. Po studiích nastoupil základní vojenskou službu a poté pracoval jako analytik, programátor informačních systémů a ekonom. V letech 1984–2002 působil ve Stavebním bytovém družstvu Tábor jako místopředseda. S manželkou Janou vychoval dceru Janu.\n\nOd roku 1994 zasedá v zastupitelstvu města Tábor. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Tábor, k roku 1994 jako bezpartijní za ČSSD, v následných volbách již jako člen ČSSD. Profesně se k roku 1998 uvádí jako ekonom, následně k roku 2002 a 2006 coby místostarosta, v roce 2010 jako poslanec. V období 1998-2006 vykonával funkci místostarosty Tábora.\n\nV krajských volbách roku 2004 byl zvolen do Zastupitelstva Jihočeského kraje za ČSSD. Mandát krajského zastupitele obhájil v krajských volbách roku 2008.\n\nVe volbách v roce 2006 byl zvolen do poslanecké sněmovny za ČSSD (volební obvod Jihočeský kraj). Angažoval se ve Výboru pro veřejnou správu a regionální rozvoj a předsedal Podvýboru pro bytovou politiku. Poslanecký mandát obhájil i ve volbách roku 2010. Opět působil ve Výboru pro veřejnou správu a regionální rozvoj.\n\nFunkci poslance vykonával do předčasných voleb v roce 2013.\n\nV roce 2008 se objevil v tzv. Cibulkových seznamech jako důvěrník s krycím jménem Martin. On sám spolupráci popírá a poukazuje na skutečnost, že jeho zaměstnavatel v 80. letech byl veden jako „přísně tajný“ a měl se na Babora zaměřit. Spor nakonec skončil u soudu a tudíž dle tvrzení Jana Babora nebyl žádný informátor, nýbrž nežádoucí.\n\n"}
{"id": "568640", "url": "https://cs.wikipedia.org/wiki?curid=568640", "title": "F. Holland Day", "text": "F. Holland Day\n\nFred Holland Day (23. července 1864 South Dedham, dnes Norwood, Massachusetts – 12. listopadu 1933 tamtéž) byl americký malíř, fotograf, vydavatel a filantrop. Společně s  Alfredem Stieglitzem a Edwardem Steichenem prosazoval ve Spojených státech výtvarnou fotografii. Se svými patetickými a symbolickými inscenovanými snímky se řadí k piktorialistům.\n\nNarodil se v zámožné obchodnické rodině, takže nebyl závislý na penězích. Jeho otec Lewis Day byl obchodník s kůží a podnikatel. Matka Anna Smith Dayová byla filantropka, která se věnovala charitativní činnosti. Fred Holland Day byl sociálním cítěním své matky velmi ovlivněn. Byl také vášnivým milovníkem umění, fotografie a literatury. Již ve svých dvaceti letech měl rozsáhlou soukromou knihovnu s pracemi romantického básníka Johna Keatse a francouzského spisovatele Honoré de Balzaca. Day zachovával věrnost tradici estetismu, studoval díla Waltera Patera a Algernona Swinburna. Inspirován stylem Arts and Crafts, založil v roce 1884 s Herbertem Copelandem nakladatelství \"Copeland and Day\" podle vzoru společnosti Kelmscott Press Williama Morrise. Nakladatelství vydávalo ručně vyráběné unikátní tisky především anglické literatury, například Danteho Gabriela Rossettiho nebo Dayova přítele Oscara Wilda. Nakladatelství \"Copeland a Day\" zajistilo americké vydání Wildeho \"Salome\" s ilustracemi významného výtvarníka Aubrey Beardsleyho, dále vydávalo výtvarný a literární magazín \"The Chap-Book\" a adaptaci britské \"Žluté knihy\". I přes vydání zhruba sto knih a periodik nebylo nakladatelství obchodně úspěšné a v roce 1899 ukončilo činnost.\n\nOkolo roku 1886 začal Day fotografovat. Pokoušel se také jako spisovatel zkoumat vztah mezi fotografií a malbou a usiloval mnoha výstavami a sympozii o uznání a příslušnost fotografie k výtvarnému umění. Dayovy vlastní práce, s ohledem na jeho sexuální orientaci, obsahovaly často nahé mužské akty a během jeho života byly vnímány velmi kontroverzně.\n\nPřibližně na konci 80. let se setkal s fotografkou Mary Devensovou a významně ovlivnil její kariéru podporováním a obhajobami její práce. Sám osobně předložil pět jejích tisků na londýnském fotografickém Salonu v roce 1898 a také ji seznámil s fotografem Alfredem Stieglitzem, se kterým si pravidelně po mnoho let dopisovala. Holland Day podpořil její umění také na známé přednášce \"Fotografie jako umění\" v Harvardském fotografickém klubu v roce 1900 a zařadil několik jejích tisků na jeho výstavu \"Nová škola americké fotografie\" (\"The New School of American Photography\") v roce 1901.\n\nI když se sám nepřiřazoval k žádné víře, zabýval se v období 1896–1898 křesťanskými otázkami. Návštěva Oberammergau v roce 1890 jej inspirovala k pašijové sérii. Rozruch způsobil v létě roku 1898 při aranžování scény pro sérii ukřižování na kopci. Při tom mu pomáhalo několik jeho sousedů oblečených v šatech římských legionářů a on sám převzal roli Ježíše Krista. Série pojmenovaná \"Posledních sedm slov Krista\" má představovat poslední slova Ježíše. Day byl za své činy ve své době velmi kritizován.\n\nJeho dalším tématem byla cestovatelská fotografie. Na jednom snímku s názvem \"Portrait of F. Holland Day in Arab Costume\" z roku 1901 se nechal zachytit od svého mladšího kolegy Fredericka Evanse v arabských šatech.\n\nPro svou práci používal výhradně platinotisk (platinotypii), protože kvalitu jiných metod nepovažoval za dostatečnou. Avšak během první světové války, kdy byl obchod s platinou zakázán, skončil Day s fotografií úplně.\n\nDay trávil hodně času podporou dětí přistěhovalců v Bostonu. Dohlížel na ně a učil je číst. Jedním z jeho žáků byl Chalíl Džibrán z Libanonu, který se později stal známým malířem a spisovatelem, autorem románu \" Prorok\". Do užšího okruhu přátel Hollanda Daye patřili například Aubrey Beardsley, básník Louise Imogen Guiney nebo architekt Ralph Adams Cram. V devadesátých letech jej zaujaly krásné portréty a zátiší kolegyně bostonské fotografky Sarah Choate Sears.\n\nDay zachovával do roku 1916 svůj fotografický ateliér v Bostonu. V pozdějších letech byl upoután na lůžko. Zemřel v roce 1933 v domě svých rodičů v Norwoodu, kde je dnes muzeum \"The F. Holland Day House & Norwood History Museum\".\n\nVyvrcholením jeho fotografické kariéry byla v roce 1900 reprezentativní výstava Královské fotografické společnosti. Z celkem 375 prací čtyřiceti dvou fotografů 103 snímků patřilo jemu.\n\nV roce 1899 se v Bostonu Holland Day setkal s fotografkou Zaidou Ben-Yusufovou a v ateliéru pořídil několik jejích portrétních snímků.\n\nTentýž rok se svým vzdáleným příbuzným Alvinem Langdonem Coburnem odjel do Londýna. Okolo roku 1900 uspořádal pro Královskou fotografickou společnost expozici \"The New School of American Photography\", kde byla také zastoupena fotografka Zaida Ben-Yusufová. Podporoval a povzbuzoval v malbě Chalíla Džibrána, jehož kresby použil na přebal knihy. Společně s Josephinou Peabodyovou Džibránovi připravili debutovou výstavu, která byla otevřena 3. května 1904 a byla široce uznávána. Džibrán stál fotografovi často modelem – nejznámější jsou fotografie ztvárňující jej jako sv. Šebestiána nebo Ježíše.\n\nV letech 1990–2000 po významných změnách v akceptování sexuální orientace jeho prestiž pozoruhodně rostla a dnes je považován za jednoho z největších mistrů umělecké fotografie v Americe. V jeho domě v Norwoodu bylo otevřeno muzeum \"The F. Holland Day House & Norwood Historie Museum\".\n\nSrovnání kompozic u různých autorů v různých dobách. Podobné kompozice vytvářeli Wilhelm von Gloeden, Fred Holland Day, Hippolyte Flandrin, Wilhelm von Plüschow, Gaetano D'Agata, Tony Patrioli nebo Robert Mapplethorpe.\n\n\n\n"}
{"id": "568641", "url": "https://cs.wikipedia.org/wiki?curid=568641", "title": "Pilsen Patriots", "text": "Pilsen Patriots\n\nPilsen Patriots je plzeňský tým amerického fotbalu hrající českou ligu. Klubovými barvami jsou modrá, bílá a červená.\n\n\n\n\n"}
{"id": "568644", "url": "https://cs.wikipedia.org/wiki?curid=568644", "title": "Lichkovská brázda", "text": "Lichkovská brázda\n\nLichkovská brázda je údolí a geomorfologický okrsek ležící jižně od Kladského výběžku v okrese Ústí nad Orlicí.\n\nLichkovská brázda náleží do geomorfologického celku Kladská kotlina a podcelku Králická brázda. Na západě jí svírají svahy Bukovohorské hornatiny a Mladkovské vrchoviny, podcelků Orlických hor, na východě Hanušovické vrchoviny. Severní hranice je stanovena na česko-polské státní hranici, jižní pak na historické česko - moravské hranici. Zde na ní navazuje sousední okrsek v rámci Králické brázdy - Štítská brázda.\n\nJediným a zároveň nejvyšším vrcholem nacházejícím se v Lichkovské brázdě je vrch Hůrka ležící na jejím jihozápadním okraji u obce Červená Voda s nadmořskou výškou 585 m n. m.\n\nLichkovskou brázdou protéká Tichá Orlice. Severní hranice brázdy kopíruje její rozvodí s Kladskou Nisou, jižní hranice rozvodí s Březnou. Toto rozvodí je zároveň hlavním evropským rozvodím Severního a Černého moře.\n\nObvod Lichkovské brázdy je prakticky kopírován silnicí I/43 vedoucí z Červené Vody přes Králíky k polským hranicím a silnicí spojující stejné body vedoucí přes Dolní Boříkovice. Uvnitř trojúhelníku, který tvoří, se žádné významnější komunikace nenacházejí. Po severním a východním okraji brázdy vede též železniční trať Ústí nad Orlicí - Štíty.\n\nV prostoru Lichkovské brázdy se nachází nebo do ní částečně zasahuje zástavba města Králíky a obcí Dolní Boříkovice, Horní Boříkovice, Dolní Orlice a Dolní Lipka. Zástavba obce Lichkov, která dala brázdě jméno, se nachází západně mimo její obvod.\n\nLichkovskou brázdou prochází červeně značená trasa spojující Orlické hory a Králický Sněžník.\n"}
{"id": "568646", "url": "https://cs.wikipedia.org/wiki?curid=568646", "title": "Milan Šťovíček", "text": "Milan Šťovíček\n\nMilan Šťovíček (* 27. ledna 1958 Litvínov) je český politik, v letech 2010 až 2013 poslanec Poslanecké sněmovny PČR, v letech 2006 až 2009 a opět v letech 2010 až 2014 starosta města Litvínova.\n\nV roce 1977 vystudoval gymnázium a poté pracoval jako zoolog v Okresním muzeu v Mostě. Později vystudoval Pedagogickou fakultu v Hradci Králové a vyučoval na základní škole v Meziboří u Litvínova a v roce 1990 se stal ředitelem této školy. V roce 1992 vyhrál konkurs na ředitele Střední odborné školy pro ochranu a obnovu životního prostředí Schola Humanitas v Litvínově.\n\nV roce 2001 vstoupil do ODS a v červnu 2003 za ni byl zvolen místostarostou Litvínova a později starostou za ODS. V březnu 2009 byl z funkce starosty svými stranickými kolegy odvolán a vrátil se zpět do Scholy Humanitas. V říjnu 2009 rezignoval na všechny funkce a ukončil své členství v ODS.\n\nDlouhodobě se angažuje se proti záměru na prolomení limitů těžby uhlí v blízkosti Litvínova, které by vedlo k přiblížení hrany povrchového dolu ČSA až na 500 metrů od nejbližších domů v Litvínově. V květnu 2010 byl zvolen jako lídr kandidátky Věcí veřejných v Ústeckém kraji na Poslanecké sněmovny PČR. Od května 2011 působil jako místopředseda této strany a v listopadu 2010 se po komunálních volbách za tuto stranu vrátil na post starosty Litvínova. V dubnu 2012 na funkci místopředsedy Věcí veřejných rezignoval a 1. listopadu 2012 byl ze strany vyloučen, protože i po odchodu Věcí veřejných do opozice stále podporoval vládu. V dubnu 2013 vstoupil do poslaneckého klubu TOP 09 a Starostů a později i do samotného hnutí.\n\nJeho největším politickým úspěchem bylo vyškrtnutí vyvlastňovacích paragrafů z horního zákona (tzv. malá novela horního zákona) – nejdříve prosadil tento bod do koaliční smlouvy a následně jeho schválení v poslanecké sněmovně (včetně přehlasování veta prezidenta Klause). Bez vyvlastňovacích paragrafů nemohou těžební společnosti získat domy a pozemky místních lidí bez jejich souhlasu. Lidé v obcích ohrožených likvidací kvůli těžbě uhlí (Horní Jiřetín, Černice, Karviná – Staré Město) jsou tak nyní před nuceným vystěhováním, které jim před přijetím novely hrozilo, 100 % chráněni.\n\nOdpůrci zrušení vyvlastňovacích paragrafů v Poslanecké sněmovně (zejména poslanec Milan Urban) překřtili malou novelu horního zákona posměšně na \"Lex Šťovíček\".\n\nV komunálních volbách v roce 2014 obhájil post zastupitele Litvínova, když vedl kandidátku hnutí STAN. Hnutí však ve městě skončilo až na 4. místě a tudíž ve funkci starosty nepokračoval, byl však 6. listopadu 2014 zvolen 2. místostarostou města. Ve volbách v roce 2018 post zastupitele města obhájil, když opět vedl kandidátku hnutí STAN. Skončil však v pozici místostarosty města.\n\nVe volbách do Poslanecké sněmovny PČR v roce 2017 byl lídrem kandidátky hnutí STAN v Ústeckém kraji, ale neuspěl.\n\nV říjnu 2011 byl poslancem Milanem Urbanem (ČSSD) s serverem ihned.cz obviněn, že chtěl prosadit, aby se protikorupční zákon netýkal právníků. Šťovíček přitom kandidoval za stranu Věci veřejné, která tuto agendu měla za zásadní.\n\nMilan Šťovíček důrazně popřel, že by uvedené opatření navrhoval. Vyjádřil současně přesvědčení, že jde o součást politického boje za prolomení limitů těžby, jehož je Milan Urban dlouholetým předním zastáncem. Ukázalo se, že uvedený návrh ve skutečnosti neoficiálně prosazoval poslancův jmenovec advokát Jan Šťovíček. Milan Urban se následně Milanu Šťovíčkovi omluvil.\n\nSkutečnost, že návrhy zákonů či jejich změny mohou podávat pouze poslanci, je v této souvislosti irelevantní: uvedený návrh totiž nebyl nikdy předložen jako oficiální návrh zákona či pozměňovací návrh (což lze ověřit v elektronickém archivu poslanecké sněmovny).\n\n"}
{"id": "568648", "url": "https://cs.wikipedia.org/wiki?curid=568648", "title": "Jason Bacashihua", "text": "Jason Bacashihua\n\nJason Bacashihua (20. září 1982 v Dearborn Heights, Michigan, USA) je americký hokejový brankář.\n\nS profesionálním hokejem začínal v týmu Chicago Freeze, kde debutoval v lize NAHL v sezóně 1999/00. V týmu odehrál i další sezonu.\n\nByl draftován v roce 2001 v 1. kole, celkově 26. týmem Dallas Stars.\n\nPoté co byl draftován odehrál sezonu 2001/02 v lize OHL v týmu Plymouth Whalers se kterým se probojoval do playoff. V sezoně měl debut v AHL za tým Utah Grizzlies se kterým odchytal 61 minut. V Utahu odchytal dvě sezony (2002/04) a v sezoně 2002/03 odchytal jeden zápas.\n\n25. června 2004 byl vyměněn do týmu St. Louis Blues za Shawna Belleva.\n\nPři výluce v NHL (2004/05) chytal v AHL za tým Worcester IceCats\n\nSezony 2005/06 a 2006/07 měl střídavě starty mezi ligou NHL za tým St. Louis Blues a AHL za tým Peoria Rivermen který je famářským klubem blues.\n\nSezonu 2007/08 začal v týmu Peoria Rivermen kde odchytal 4 zápasy. Poté byl 8. listopadu 2007 byl vyměněn do týmu Colorado Avalanche za budoucí vyrovnání. Za Colorado neodehrál žádný zápas a zbytek sezony chytal na farmě Coloradu Lake Erie Monsters se kterým chytal další sezonu 2008/09.\n\n31. července 2009 podepsal smlouvu s týmem Hershey Bears na jeden rok. S týmem odchytal 22 zápasu a pomohl k zisku Calder Cupu.\n\n2. července 2010 podepsal smlouvu s týmem Colorado Avalanche na jeden rok.\n\n\nTrenér Mike Eaves ho nominoval na MS 2006 v Lotyšské Rize.\nTrenér Mike Sullivan ho nominoval na MS 2007 v Rusku.\n\nZa reprezentaci nosí číslo 33.\n\n"}
{"id": "568650", "url": "https://cs.wikipedia.org/wiki?curid=568650", "title": "Y (Somme)", "text": "Y (Somme)\n\nY je francouzská obec v regionu Hauts-de-France a departementu Somme. Svým názvem se řadí mezi sídla světa s nejkratším názvem. Její obyvatelé sami sebe nazývají \"Ypsiloniens\" (muži) resp. \"Ypsiloniennes\" (ženy).\n\nNachází se ve východní části departementu na křižovatce silnic D15 a D615, 50 km východně od města Amiens. Během první světové války se tudy prohnala fronta a vesnice byla zničena. Mezi místní pamětihodnosti patří kostel svatého Medarda z 19. století, který byl restaurován po skončení války po roce 1918.\n\n\n"}
{"id": "568651", "url": "https://cs.wikipedia.org/wiki?curid=568651", "title": "HD 53143", "text": "HD 53143\n\nHD 53143 je hvězda hlavní posloupnosti (oranžový trpaslík), nacházející se přibližně 60 světelných let od Slunce. Na obloze ji lze nalézt v souhvězdí Lodního kýlu. Hvězda je o něco menší než Slunce a její stáří je asi 1 miliarda let. Na snímcích z Hubblova vesmírného dalekohledu byl kolem hvězdy nalezen široký cirkumstelární disk, který by mohl být podobného složení jako Kuiperův pás ve sluneční soustavě.\n\n"}
{"id": "568652", "url": "https://cs.wikipedia.org/wiki?curid=568652", "title": "Irena Hejdová", "text": "Irena Hejdová\n\nIrena Hejdová (* 1977) je česká novinářka, filmová kritička a scenáristka. Vystudovala Fakultu humanitních studií Univerzity Karlovy a scenáristiku a dramaturgii na FAMU. Od listopadu 2005 do roku 2008 pracovala jako filmová redaktorka portálu \"Aktuálně.cz\", od ledna 2009 byla redaktorkou \"Hospodářských novin\", od října 2009 pracuje pro časopis \"Týden\".\n\n\n\n"}
{"id": "568654", "url": "https://cs.wikipedia.org/wiki?curid=568654", "title": "Blokáda Pásma Gazy", "text": "Blokáda Pásma Gazy\n\nBlokáda Pásma Gazy je provozována společně Izraelem a Egyptem od června 2007, kdy vlády v Pásmu Gazy ujalo hnutí Hamás, které předtím v roce 2006 vyhrálo volby a následně vytlačilo Fatah.\n\nPásmo Gazy hraničí s Egyptem, s Izraelem a s mořem. Izrael hlídá jak svou pozemní hranici, kde povoluje pouze omezený přísun humanitární pomoci, tak přístup do Pásma Gazy po moři — izraelské vojenské námořnictvo udržuje blokádu ve vzdálenosti třech námořních mil od břehu. Nejkratší je hranice s Egyptem, pouhých 12 kilometrů. Pod hranicí s Egyptem vedou četné pašerácké tunely, kterými se pašuje jinak nepovolené zboží. Poté, co v Egyptě padla Mubarakova vláda, Káhira na své hranici s Pásmem Gazy blokádu značně uvolnila, za as-Sísího ji ale opět zpřísnila.\n\nIzrael jako důvod blokády uvádí snahu zajistit vlastní bezpečnost a domnívá se, že blokádou dosáhne omezení raketových útoků na svá města a vyzbrojování Hamásu. Egypt tvrdí, že zrušení blokády by bylo považováno za uznání legitimity Hámasu, oslabilo by legitimitu Palestinské autonomie a posvětilo odloučení Pásma Gazy od Západního břehu Jordánu.\n\nIzrael nepovoluje přímý přísun humanitární pomoci, veškerá pomoc musí projít jeho kontrolou. Rada bezpečnosti OSN vydala 8. ledna 2009 v době války v Gaze ohledně přísunu humanitární pomoci do pásma Gazy rezoluci Rady bezpečnosti OSN č. 1860, která mj. vyzývá k umožnění přísunu potravin, pohonných hmot a zdravotního ošetření do Gazy. Izrael, coby člen OSN podle článku 25 oficiálně svazován, nicméně tuto rezoluci ignoroval.\n\n31. května 2010 podnikl útok proti tzv. Flotile svobody, která vezla zdravotnický, stavební a další potřebný materiál. Flotila lodí se pokusila prorazit blokádu Pásma Gazy a odmítla nabízenou možnost vyložit humanitární náklad v přístavech Izraele či Egypta. Při tomto zásahu zemřelo devět aktivistů a přibližně šedesát jich bylo zraněno, oproti 10 izraelským zraněným vojákům. Proti tomuto napadení konvoje se v celém světě zvedla silná vlna kritiky.\n\n4. června 2010 napsal izraelský deník \"Haaretz\": „Strategie blokády Gazy selhala. Místo aby trval na pokračování této neúspěšné politiky, Netanjahu by to měl uznat a zpracovat strategii jejího ukončení.“ Izraelský premiér, nicméně, doposud na postoji Izraele k přijímání humanitární pomoci do Pásma Gazy trvá.\n\nProlomit blokádu a dovést do Pásma Gazy po moři humanitární pomoc (popř. i tzv. lidské zdroje) se snaží za tímto účelem založená koalice organizací a aktivistů za lidská práva, nazvaná \"Hnutí za svobodnou Gazu\" (\"Free Gaza Movement\"). První plavbu s humanitární pomocí hnutí uskutečnilo v srpnu 2008. První dvě plavby byly úspěšné a dosáhly svého cíle, u ostatních se lodě nebo konvoje dostaly do střetu s izraelským vojenským námořnictvem. Při útoku z konce května a začátku června došlo ke ztrátám na životech.\n\n"}
{"id": "568657", "url": "https://cs.wikipedia.org/wiki?curid=568657", "title": "Helsinská univerzita", "text": "Helsinská univerzita\n\nHelsinská univerzita (: \"Universitas Helsingiensis\") je největší a nejstarší univerzita ve Finsku. Byla založena v Turku v roce 1640 jako součást Královské akademie v Turku v době švédské nadvlády. Od roku 1829 je umístěna v Helsinkách. V roce 2009 měla 35 000 studentů.\nDle Academic Ranking of World Universities se v celosvětovém žebříčku univerzit umístila k roku 2010 na 72. místě a v evropském na 22. místě.\n"}
{"id": "568663", "url": "https://cs.wikipedia.org/wiki?curid=568663", "title": "Paul Kariya", "text": "Paul Kariya\n\nPaul Tetsuhiko Kariya (* 16. října 1974 ve Vancouveru, Britská Kolumbie, Kanada) je bývalý kanadský profesionální hokejista, který nastupoval v NHL, kde oblékal dresy celků Mighty Ducks of Anaheim, Colorado Avalanche, Nashville Predators a St. Louis Blues. Hokejisty jsou i jeho bratři Steve (který nastoupil v NHL) a Martin.\n\nMighty Ducks of Anaheim si vybral Kariyu jako svojí historicky první volbu v draftu v roce 1993. Následující sezonu ještě Kariya nastupoval v univerzitní soutěži za Maine a také hrál a za kanadskou reprezentaci. V NHL si odbyl premiéru ve zkrácené sezoně 1994/95. V průběhu sezony 1995/96 přišel do mužstva Fin Teemu Selänne, se kterým vytvořil Kariya jednu z nejnebezpečnějších dvojic v celé lize. Kariya hrál kromě úvodu ročníku 1997/98, kdy se nedohodl na podmínkách smlouvy, za Mocné Kačery až do sezony 2002/03. Tehdy se Anaheim již bez Selänneho dostal poprvé do finále Stanley Cupu, kde podlehl New Jersey Devils v těsném poměru 4:3 na zápasy. Po tomto zklamání Kariya klub opustil. Dodnes patří Kariya a Selänne mezi nejproduktivnější hráče v historii Kačerů.\n\nPřed sezonou 2003/04 zamířil Kariya za Selännem do Colorado Avalanche. Nepříliš vydařené angažmá trvalo ale jen jednu sezonu, protože po výluce NHL nastupoval Kariya v letech 2005–2007 za Nashville Predators. Poslední tři roky odehrál v St. Louis Blues. Za svůj poslední klub nenastoupil v play off, v letech 2008 a 2010 se do něj Blues nekvalifikovali a v sezoně 2008/09 jej vyřadilo zranění. V létě 2010 ohlásil roční přestávku kvůli následkům otřesu mozku, ovšem o rok později místo návratu oznámil definitivní konec kariéry.\n\nKariya nastoupil za Kanadu na juniorském mistrovství světa v letech 1992 v Německu a 1993 ve Švédsku, kde mužstvo Kanady vyhrálo.\n\nNa turnaji v mužské kategorii se poprvé představil při mistrovství světa 1993 v Německu, kde na Kanadu zbylo čtvrté místo. Významný pro něj byl rok 1994. V únoru se zúčastnil Olympijských her v Lillehammeru, odkud si Kanaďané po finálové porážce na nájezdy od Švédska odvezli stříbrné medaile. Sám Kariya se do historie finále zapsal jako hráč, kterému brankář Tommy Salo zlikvidoval rozhodujícím zákrokem poslední nájezdový pokus. Na jaře se pak stal mistrem světa, když reprezentoval na mistrovství světa v Itálii. Na mistrovství světa se vydal ještě jednou – v roce 1996 se zúčastnil šampionátu v Rakousku, kde Kanada podlehla ve finále České republice. O start na olympijských hrách v Naganu přišel kvůli zranění. Naposledy se objevil v kanadské reprezentaci v roce 2002, kdy se svými spoluhráči slavil zlato na olympijských hrách v Salt Lake City.\n\n\n\n\n\n"}
{"id": "568669", "url": "https://cs.wikipedia.org/wiki?curid=568669", "title": "Arrondissement Saint-Dié-des-Vosges", "text": "Arrondissement Saint-Dié-des-Vosges\n\nSaint-Dié-des-Vosges je správní územní jednotka ležící v regionu Lotrinsko ve Francii. Člení se dále na 10 kantonů a 90 obcí.\n\n"}
{"id": "568671", "url": "https://cs.wikipedia.org/wiki?curid=568671", "title": "Tepenec", "text": "Tepenec\n\nTepenec je zřícenina hradu asi 2,5 km západo-jihozápadně od obce Jívová. Původní název hradu byl Twingenberg. Později označován jako Tepenec po hoře, na které byl vystavěn. Od roku 1964 je chráněn jako kulturní památka. V roce 2012 a 2017 zde probíhaly archeologické vykopávky.\n\nPrvní písemnou zmínku o hradu nacházíme v listině datované do 29. června 1340. Markrabě Karel zde vymezuje území odkoupené od olomouckého biskupství, horu Tepenec a údolí k ní přiléhající. Hrad byl postaven na trase zvané Jívovská cesta, jedné z mnoha cest nacházejících se v koridoru Jantarové stezky, která spojovala Pobaltí s Jadranem.\n\nRoku 1349 přechází Tepenec do rukou markraběte Jana Jindřicha. Roku 1375 ho dědí syn Jan Soběslav. Po jeho smrti v roce 1380 se jeho majetek stává jablkem sváru jeho bratrů, Jošta a Prokopa. Následující písemné zmínky o hradě se vztahují k bojům mezi bratry za moravských markraběcích válek. Z těchto období jsou známi tři purkrabí, Svatobor Ganzar z Domašova, Unka z Majetína a Jindřich z Nevojic. Po markraběcích válkách zůstává hrad pobořený a pustý.\n\nZřícenina hradu byla zničena koncem šedesátých let 20. století těžbou kamene.\n\n\n"}
{"id": "568672", "url": "https://cs.wikipedia.org/wiki?curid=568672", "title": "Cesta kadidla", "text": "Cesta kadidla\n\nCesta kadidla je kulturní památka Ománu, zapsaná od roku 2000 na seznamu světového dědictví UNESCO. Leží na kadidlové stezce a zahrnuje kadidlovníky a pozůstatky karavanových oáz, které byly důležité pro středověkový obchod s touto vonnou pryskyřicí.\n\n"}
{"id": "568686", "url": "https://cs.wikipedia.org/wiki?curid=568686", "title": "Stimulans", "text": "Stimulans\n\nStimulancia (jednotné číslo stimulans; látky se označují též jako stimulanty, podle klasifikace ATC psychostimulancia) jsou psychoaktivní látky, které vyvolávají dočasné zlepšení duševních nebo tělesných funkcí, případně obojího. Mezi účinky těchto látek patří kromě jiných zvýšená ostražitost, bdělost a pohyblivost. Depresiva, tedy látky tlumící duševní a tělesné funkce, působí zcela opačně a jsou tedy považovány za protipól stimulancií. Stimulancia se široce používají po celém světě jako léčiva, ale jsou také zneužívány jako nelegální drogy.\n\nStimulancia mají širokou škálu různých účinků způsobených zvýšenou aktivitou centrálního i periferního nervového systému. Typickými účinky, které se mohou lišit v závislosti na konkrétní látce, jsou zvýšená ostražitost, vědomí, bdělost, výdrž, produktivita a motivace, zvýšené nabuzení, pohyblivost, tepová frekvence a krevní tlak, snížená potřeba jídla a spánku. Mnoho stimulancií dokáže také zlepšit náladu a odstranit úzkost, nebo dokonce vyvolat pocity euforie. Je však třeba poznamenat, že mnoho těchto látek dokáže úzkost naopak vyvolat, i tehdy, pokud ji paradoxně současně omezují.\n\nÚčinky stimulancií projevují prostřednictvím různých farmakologických mechanismů, mezi nejdůležitější patří podpora aktivity norepinefrinu (noradrenalinu) a/nebo dopaminu (např. pomocí inhibice nebo obrácení přenosu monoaminů), antagonismu adenosinového receptoru nebo agonismu nikotinového acetylcholinového receptoru.\n\nStimulancia se používají pro léčbu v mnoha indikacích, například:\n\n\nKofein je sloučenina přirozeně obsažená v kávě, čaji, kakau, cesmíně paraguayské, guaraně a dalších rostlinách. Je součástí mnoha nápojů, zejména tzv. energetických. Kofein je celosvětově nejšířeji užívanou psychoaktivní látkou a výrazně nejčastějším stimulanciem. Převážná většina lidí v USA (přes 80 %) požívá kofein denně. Některé jurisdikce omezují prodej a užívání kofeinu. Kofein je obsažen i v některých léčivech, zvláště za účelem posílení účinku hlavní látky a omezení vedlejších účinků (hlavně ospalosti). Vyrábějí se také léčivé přípravky obsahující samotný kofein.\n\nNikotin je aktivní složkou v tabáku, který je dostupný v řadě různých forem, zejména jako cigarety, doutníky, dýmkový, žvýkací tabák či šňupací tabák. Široce se používá po celém světě.\n\nAmfetaminy jsou skupina fenylethylaminových stimulancií. Patří mezi ně například amfetamin a metamfetamin. Podobně jako NDRI, i amfetaminy zvyšují hladiny norepinefrinu a dopaminu v mozku inhibicí jejich odčerpávání. Důležitějším mechanismem, kterým amfetaminy působí stimulaci, je však přímé uvolňování těchto katecholaminů ze zásob v buňkách. Amfetaminy jsou známy tím, že zlepšují náladu a vyvolávají euforii, následně pak depresi a úzkost.\n\nAmfetaminy se někdy předepisují k léčbě, jejich dostupnost z nich činí kandidáty na zneužívání. Dextroizomerní metamfetamin se někdy používá k léčbě AD(H)D, která dostatečně nereaguje na běžné amfetaminy. Silné deprese se též někdy léčí amfetaminy, občas jako doplňkem k léčbě antidepresivy.\n\nČasto je mezi amfetaminy řazen i Ritalin a Fenmetrazin.\n\nMethyledioxymethamfetamin (MDMA), známý pod běžným lidovým názvem „Extáze“, je zakázaná látka distribuovaná typicky ve formě tablet, kapslí nebo v práškové či krystalické formě. O MDMA se říká, že jde o křížence mezi amfetaminovým stimulanciem a psychedelickým halucinogenem. Navíc je MDMA unikátní a velmi populární pro své entaktogenní vlastnosti. Mezi stimulační účinky MDMA patří kromě jiného hypertenze, anorexie, nespavost (nebo zvýšená bdělost), zvýšená vzrušenost a silnější pocení.\n\nKokain se získává z listů keře koky, který roste v horských oblastech Jižní Ameriky, například v Bolívii, Kolumbii a Peru. V Evropě, Severní Americe a některých částech Asie je nejčastější formou kokainu bílý krystalický prášek. Kokain je stimulans, nicméně není normálně terapeuticky předepisován pro stimulační vlastnosti, nýbrž se klinicky využívá jako lokální anestetikum, zejména v oftalmologii. Většina kokainu se spotřebovává rekreačně a jeho zneužívání je velmi rozšířené, proto jsou jeho prodej a držení ve většině právních řádů přísně regulovány. Jiné látky ze třídy tropanových derivátů jsou známy jako troparil a lometopan, ale nejsou tak rozšířené.\n\nTyto látky inhibují zpětné odčerpávání norepinefrinu (NRI), resp. norepinefrinu a dopaminu (NDRI). To vede ke zvýšeným mimobuněčným hladinám těchto látek a tedy ke zvýšené neurotransmisi, což způsobuje stimulační účinky. Mnoho těchto sloučenin se používá jako léčiva pro ADHD a jako antidepresiva. Dvěma nejznámějšími NDRI jsou methylfenidát (Ritalin, Concerta) a bupropion (Wellbutrin, Zyban), dvěma nejznámějšími NRI jsou atomoxetin (Strattera) a reboxetin (Edronax). Mnoho z těchto látek má významně nižší potenciál pro zneužití, v porovnání s jinými stimulancii, jako jsou amfetaminy nebo kokain.\n\nModafinil (Provigil/Alertec/Modavigil) je analeptikum schválené FDA pro léčbu narkolepsie, poruchy spánkového cyklu a nadměrné spavosti spojené s obstruktivní spánkovou apnoí. Modafinil, jako jiná stimulancia, zvyšuje uvolňování monoaminů, ale také zvyšuje úrovně histaminu v hypothalamu. Proto ho někteří vědci považují za „látku navozující bdělost“, nikoli za klasické stimulans, jako jsou třeba amfetaminy.\n\nModafinil se ukazuje jako efektivnější pro léčbu hyperaktivity s poruchou pozornosti (ADHD), deprese, závislosti na kokainu, Parkinsonovy nemoci, schizofrenie, poruchy spánkového cyklu a chorobné únavy.\n\nNedávno došlo k zásadnímu zlepšení situace ve farmakologii stimulancií, když byla objevena třída látek známých jako ampakiny nebo také eugeroika. Tato stimulancia mají tendenci zvyšovat ostražitost bez účinků v periferních částech těla nebo potenciálu k závislosti/toleranci/zneužívání jako u tradičních stimulancií. Mají minimální účinek na strukturu spánku a nezpůsobují následnou ospalost a otupělost. Ampakiny, které byly vyvinuty, jako například ampalex nebo CX717, jsou teprve ve fázi klinických testů a nejsou zatím k dispozici na trhu. Jinou látkou s podobnými účinky je karfedon, který se prodává jako obecné stimulans v Rusku pod značkou Phenotropil.\n\nJohimbin (yohimbin) je psychoaktivní látkou ze třídy tryptaminů. Má stimulační a afrodiziakální účinky.\n\nZneužívání stimulancií je velmi rozšířené. Může vést ke zdravotnímu, psychiatrickému a psychosociálnímu úpadku člověka. Může se objevovat tolerance, závislost, senzibilizace a abstinenční syndrom.\n\nPřítomnost stimulancií v těle lze testovat různými procedurami. Nejčastějšími zdroji materiálu je sérum a moč, používají se ale také sliny. K rozboru se často využívá chromatografie, imunologické testy a hmotnostní spektrometrie.\n\n\n"}
{"id": "568702", "url": "https://cs.wikipedia.org/wiki?curid=568702", "title": "Epidot", "text": "Epidot\n\nEpidot (Haüy, 1801), chemický vzorec CaAl(Fe,Al)(SiO)(SiO)O(OH) (křemičitan hlinito-vápenato-železitý), je jednoklonný minerál ze skupiny sorosilikátů. Společně s klinozoisitem tvoří plynulou řadu.<br>\nNázev pochází z řeckého \"épídosis\" = přídavek, podle protažení krystalu v jednom směru podél základny hranolu.\n\n\nKrystaly prizmatické (až 35 cm dlouhé), protažené a rýhované rovnoběžně k [010], také izometrické krystaly nebo tabulky. Agregáty vláknité, hrubo až jemnozrnné, celistvé. Pseudomorfózy po plagioklasu.\n\n\n\n\n\nNěkdy jako drahý kámen\n\nBěžný horninotvorný minerál.\n\n\n\n\n\n"}
{"id": "568703", "url": "https://cs.wikipedia.org/wiki?curid=568703", "title": "Blum", "text": "Blum\n\nSlovo Blum má několik významů:\n\n\n\n"}
{"id": "568704", "url": "https://cs.wikipedia.org/wiki?curid=568704", "title": "Stanislav Feikl", "text": "Stanislav Feikl\n\nStanislav Feikl (12. listopadu 1883 Dolní Sytová – 7. ledna 1933 Praha) byl český malíř.\n\nStudoval na pražské umělecko-průmyslové škole a u profesora Vratislava Nechleby na Akademii výtvarných umění. Pro inspiraci procestoval Rusko, Turecko, Dalmácii a severní Itálii. Je známý svými obrazy staré Prahy, krajiny (kromě ciziny např. rodného Podkrkonoší) a ženskými portréty včetně aktů. Pod vlivem Antonína Slavíčka maloval impresionistické obrazy.\n\nJeho starší bratr František Feikl (1877–1910) byl také malířem, byť méně úspěšným.\n\n"}
{"id": "568705", "url": "https://cs.wikipedia.org/wiki?curid=568705", "title": "Archivnictví", "text": "Archivnictví\n\nArchivnictví je věda zabývající se archivy a problematikou s nimi spojenou. Zaměření archivnictví je propojeno s pomocnými vědami historickými a v některých bodech se protíná s knihovnictvím a muzeologií. Mezi známé instituce, kde se archivnictví vyučuje patří Institut für Österreichische Geschichtsforschung, Scuola Vaticana di Paleografia e Diplomatica nebo Archivní škola Marburg\n\nPůvod této intelektuální tradice je neznámý. Můžeme se však zmínit o nejstarších známých knihách, které popisují archivnictví. Tyto dvě knihy, které jsou nejstaršími předchůdci archivnictví jsou tištěné roku 1571, avšak byly pravděpodobně napsány v první polovině stejného století. Autor těchto knih, německý šlechtic Jacob von Rammingen, se může považovat za ”otce” k tomuto archivnickému dílu. Rammingen založil tradici jak archivovat dokumenty. V Německu přežila tato tradice dvě století. Rammingen byl první kdo formuloval archivní teorii.\n\nPohled na předešlé období archivnictví a práci s archiváliemi shrnul později v roce 1890 významný bavorský archivář Franz von Löher.\n\nV roce 1891 vznikl v profesní spolek holandských archivářů, kteří měli za úkol analyzovat dosavadní práci v holandských archivech a sjednotit svou činnost jak po praktické tak teoretické stránce. Z jejich činnosti vznikl sborník příspěvků, jenž se později stal základem moderního archivnictví jako vědy.\n\n\n\n\n\n\n\n\n\n"}
