{"id": "641025", "url": "https://cs.wikipedia.org/wiki?curid=641025", "title": "Katolická církev v komunistickém Československu", "text": "Katolická církev v komunistickém Československu\n\nKatolická církev v komunistickém Československu zažívala po krátkém období obnovy po druhé světové válce tvrdý střet s komunistickou mocí. Během roku 1948 se církevní představitelé snažili některými vstřícnými kroky zmírnit komunistické represe vůči církvi, Komunistická strana Československa ovšem nikterak nemínila ustoupit ze svého plánu proti katolické církvi, jednomu ze svých největších ideových protivníků. Zlomem ve vztazích mezi katolickou církví a státem se stal červen 1949, kdy biskupové vystoupili v pastýřském listě proti státem organizované „Katolické akci“, jež měla omezit vliv episkopátu na laiky, a papež Pius XII. vydal exkomunikační dekret vztahující se na členy Katolické akce a KSČ. Bezpečnostní složky vzápětí internovala pražského arcibiskupa Berana a v následujících dvou letech rovněž téměř všechny ostatní československé římskokatolické i řeckokatolické biskupy.\n\nVydáním „církevních zákonů“ roku 1949 a pozdějším založením Mírového hnutí katolického duchovenstva získali komunisté pod kontrolu činnost duchovenstva, zatímco členy mužských řádů a kongregací podobně jako biskupy internovali v rámci Akce K, jejíž obdoba Akce Ř postihla také řeholnice. Významná část řeholnic ovšem zůstala činná v sociálních ústavech po celé období komunismu. Řeckokatolickou církev komunisté donutili na soboru v Prešově začlenit se do pravoslavné církve a následně perzekvovali ty, kteří se tomuto opatření odmítli podřídit. Stejně tak perzekuce zejména v podobě internace, vězení či zařazení do pomocných technických praporů postihly kněze či laiky vystupující aktivně proti komunistickému režimu. Československou stranu lidovou, jež vystupovala jako politický zástupce katolíků, zcela ovládlo prokomunistické Petrovo a Plojharovo křídlo.\n\nDo roku 1953 tak byla činnost církve značně ochromena a tento stav trval přinejmenším do počátku 60. let. Roku 1960 byli ovšem mnozí katoličtí vězni amnestováni a kolem některých z nich (Josef Zvěřina, Oto Mádr, Felix Maria Davídek, řeholníci) se začaly formovat ilegální skupinky „podzemní církve“. Roku 1963 se k nim mohli přidat také biskupové, kteří sice byli propuštěni z internace, nezískali však státní souhlas. Kardinál Beran dokonce roku 1965 opustil republiku bez možnosti návratu. Novým impulsem pro život československé katolické církve se stala vyjednávání mezi zástupci Vatikánu a Československa probíhající od roku 1963.\n\nBěhem pražského jara vystoupili mnozí tajní kněží a řeholníci z ilegality, došlo ke zrušení Mírového hnutí katolického duchovenstva, obměně vedení ČSL a povolení činnosti některým biskupům, avšak invaze vojsk Varšavské smlouvy v srpnu 1968 znamenalo konec této obnovy činnosti církve. Dlouhodobější význam do budoucnosti mělo snad jen Dílo koncilové obnovy a obnova řeckokatolické církve; mírové hnutí bylo obnoveno pod názvem Sdružení katolických duchovních Pacem in terris (SKD PIT) a roku 1973 se komunistům po úmrtí většiny československých biskupů podařilo prosadit vysvěcení biskupů, kteří byli vůči režimu loajální, nebo s ním přímo spolupracovali (zejména Josef Vrana).\n\nRoku 1978 ovšem do papežského úřadu nastoupil Jan Pavel II., jenž komunistický režim znal velmi dobře z vlastní zkušenosti, což znamenalo zásadní proměnu vatikánské politiky vůči komunistickým režimům. Roku 1982 římská kurie zakázala kněžím členství v SKD PIT a následujícího roku byl vydán nový Kodex kanonického práva, jenž omezil pravomoci kapitulních vikářů, kteří spravovali neobsazené diecéze a často úzce spolupracovali s režimem.\n\nKardinál František Tomášek podpořen těmito kroky Vatikánu pozval papeže na návštěvu. Komunisté návštěvu sice nepovolili, roku 1985 se ovšem konala mohutná pouť na Velehradě, kterou následovala zintenzivněná činnost skryté církve i laiků. Slabost režimů ukázaly i velké poutě roku 1988. Na podzim roku 1989 ÚV KSČ dokonce povolila vypravení poutě z Československa do Říma na svatořečení Anežky České, které se konalo jen několik dní před sametovou revoluci. Po pádu komunistického režimu církev mohla začít vyvíjet svou činnost v atmosféře náboženské svobody.\n\nPoválečné Československo se vyznačovalo dvěma tendencemi: na jednu stranu probíhala obnova demokratických struktur první Československé republiky, na druhou stranu však mnohé prvky naznačovaly přechod k totalitarismu. Katolická církev nebyla nijak přímo a zjevně omezována, v českých zemích byla naopak oceňována její činnost v období Protektorátu, kvůli níž byli někteří její představitelé dokonce vězněni v koncentračních táborech (například nový pražský arcibiskup Josef Beran nebo litoměřický biskup Štěpán Trochta). Během několika let proběhla obnova biskupského sboru, neboť v českých zemích měla po válce svého biskupa jen arcidiecéze olomoucká (Leopold Prečan) a diecéze královéhradecká (Mořic Pícha) a litoměřická (Anton Weber), přičemž roku 1947 Prečan zemřel a Weber kvůli své německé národnosti rezignoval. Roku 1946 se proto biskupem brněnským stal Karel Skoupý, arcibiskupem pražským Josef Beran, roku 1947 biskupem českobudějovickým Josef Hlouch, litoměřickým Štěpán Trochta a roku 1948 arcibiskupem olomouckým Josef Matocha. Zároveň došlo k obnově církevních škol, katolických spolků, tělovýchovné organizace Orel a tisku. Významný negativní dopad pro život církve ovšem mělo vysídlení Němců z Československa, neboť ti představovali spíše religioznější složku obyvatelstva českých zemí.\n\nNa Slovensku se ovšem místní církevní představitelé značně zkompromitovali podporou pronacistického režimu Slovenského státu, kdy v čele státu stál kněz Jozef Tiso, a ve Státní radě Slovenské republiky dokonce zasedal spišský biskup Ján Vojtaššák. Komunistická strana Československa, která neměla na Slovensku tak silné postavení jako v českých zemích, se této skutečnosti pokusila využít: komunisté vyvíjeli nátlak na pražského internuncia Francisca Xaveria Rittera, aby byli biskupové podezřelí z kolaborace svých úřadů zbaveni, jelikož však tato snaha k žádaným výsledkům nevedla, zatkly komunisty ovládané bezpečnostní orgány Vojtaššáka a čtyři a půl měsíce jej držely ve vazbě, aniž by mu sdělily obvinění. Z protistátní činnosti se pokusili již dříve usvědčit Tomislava Kolakoviče SJ, který zakládal kroužky Katolická akce, soudnictví ovšem roku tehdy ještě nebyly plně v moci KSČ, a tak byl Kolakovič propuštěn.\n\nS nesnázemi se potýkali rovněž katoličtí intelektuálové, z nichž někteří sice velmi podporovali autoritářský režim (Jaroslav Durych), jiní ovšem hájili prvorepublikovou demokracii (Zdeněk Kalista). Po válce však byli kvůli „podezřelé blízkosti fašismu“ napadáni všichni: Jaroslav Durych, František Lazecký, Václav Renč, Jan Zahradníček i Zdeněk Kalista. Komunistický ministr Václav Kopecký jim přímo zakazoval spisovatelskou činnost, neboť jejich skepse vůči „lidové demokracii“ a konceptu Československa jako „mostu mezi Východem a Západem“ ohrožovala mocenské ambice komunistů.\n\nČeskoslovenská strana lidová, reprezentující především katolíky, oproti tomu alespoň zdánlivě zažívala vzestup. Členská základna strany se rozrostla o členy neobnovených předválečných stran (agrární, živnostenské nebo národní demokracie; na počátku roku 1948 tvořili členové zaniklých stran asi 40 % ze 467 tisíc členů ČSL), parlamentní volby roku 1946 ovšem pro ČSL skončily zklamáním. Uvnitř strany navíc panovaly spory ohledně směřování strany: předseda strany Jan Šrámek i místopředseda František Hála upřednostňovali vyčkávací taktiku a očekávali opadnutí revolučních nálad, zatímco vnitrostranická opozice vedená Helenou Koželuhovou-Procházkovou prosazovala aktivnější politiku, jež by byla schopna čelit konkurenci KSČ. Vyloučení představitelů vnitrostranické opozice pak jen posílilo pozice levého křídla vedeného Aloisem Petrem a Josefem Plojharem, jenž byl informátorem a snad tajným členem KSČ.\n\nPo uchopení moci komunisty v únoru 1948 již 25. února 1948 ovládl stranu Plojhar s Petrem, kteří navzdory tomu, že byli vyloučeni ze strany, založili Akční výbor ČSL. Mnozí lidovečtí poslanci a kritici komunistické strany emigrovali (Koželuhová-Procházková, Adolf Procházka, Pavel Tigrid, Jan Čep), avšak samotnému Šrámkovi s Hálou se to nepovedlo a oba byli internováni. V následujících měsících probíhalo zakládání akčních výborů také v nižších stranických organizacích a ty „nejreakčnější“ se dočkaly rozpuštění. Tyto kroky vedly k odchodu asi 300 tisíc členů (z toho 23 tisíc přešlo do KSČ), takže na konci roku 1949 měla ČSL jen 30 tisíc členů.\n\nKomunistický režim byl nepřijatelný nejen pro mnohé lidovce, ale také pro představitele katolické církve. Neslučitelnost s křesťanstvím vyjádřil například Jan Čep:\nBiskupové proto ve svém pastýřském listě ze 4. března 1948 odmítli uznat legalitu nového režimu a 12. června 1948 Beran po dohodě s ostatními biskupy suspendoval kněze, kteří se navzdory církevnímu právu a bez získání výjimky aktivně účastnili politického života, což se vztahovalo zejména na Josefa Plojhara. Mnozí suspendovaní kněží si ovšem z tohoto opatření nic nedělali a dále sloužili veřejné bohoslužby. Po zvolení Klementa Gottwalda prezidentem sloužil Beran ve svatovítské katedrále slavnostní Te Deum, odmítal to však interpretovat jako schválení komunistického režimu a sám to vykládal tak, že není možné odmítnout něčí prosbu o Boží pomoc.\n\nBeran svým vstřícným krokem ovšem postoje komunistů nijak nezměnil. Naopak, církevní oddělení Ústředního akčního výboru Národní fronty (ÚAV NF), v jehož čele stál Alexej Čepička vypracovávalo strategii proti církvi. Církev již v březnu tvrdě postihly Ďurišovy zemědělské zákony, které mj. omezovaly držbu půdy na 50 ha, čímž církev ztratila obrovskou část svého hospodářského zázemí. 30. srpna 1948 byl nakonec schválen plán církevní komise ÚAV NF, jenž měl katolickou církev v Československu, tedy jednoho z nejsilnějších ideových protivníků komunismu, co nejvíce oslabit především dvěma způsoby: 1) přerušit její kontakty s Vatikánem, 2) posílit rozpory uvnitř místní církve.\n\nVliv Vatikánu na episkopát, duchovní i laiky, kteří se svým počtem bezmála 7 milionů v českých zemích tvořili 77 % obyvatelstva, se komunisté snažili potlačit několika způsoby. Především již o církevně-státních vztazích nejednalo ministerstvo zahraničních věcí s vatikánským internunciem, jak bylo doposud zvykem, nýbrž tyto záležitosti projednávala Národní fronta přímo s československými biskupy. Přímá vazba církevních řádů a kongregací na papeže měla být zlikvidována o pár let později zejména při Akci K. Před poslušností papeži měly zastrašit také procesy s „vatikánskými špiony“, jimž byly ukládány exemplárně vysoké tresty.\n\nPři rozbíjení jednoty místní církve se komunistická moc v následujících letech zaměřila především na zničení vazeb mezi episkopátem a klérem. Použila k tomu především dva prostředky: internace téměř všech biskupů a ekonomického připoutání duchovenstva ke státu. Také měla být roztržena jednota mezi římskokatolickou a řeckokatolickou církví. Konečně komunisté hledali mezi kněžími takové, kteří by byli ochotni s režimem spolupracovat.\n\nZlomovým okamžikem ve vztahu státu a katolické církve se stal červen 1949. Do té doby komunistická moc spíše improvizovala, zasahovala jen proti „nejnebezpečnějším“ skupinám katolíků (tělovýchovná jednota Orel, katolické oddíly Junáka, katolické spolky) a soustředila se obecně na ustavování své moci (9. května 1948 nová ústava, 16. října 1948 zákon na ochranu lidově-demokratické republiky, 25. října 1948 zákon o táborech nucené práce z 25. října 1948,). Komunisté určitou dobu totiž kalkulovali s tím, že se jim podaří biskupy přimět k uznání legality nového režimu a dostat episkopát pod svou kontrolu. Biskupové ovšem neměli v úmyslu ustupovat, obzvlášť ne poté, co na svém zasedání v březnu 1949 ve Starém Smokovci zjistili, že jsou odposloucháváni.\n\nStát a nově jmenovaná církevní komise (nazývána „církevní šestka“ podle počtu svých členů: Alexej Čepička, Vladimír Clementis, Zdeněk Fierlinger, Jiří Hendrych, Václav Kopecký, Viliam Široký) nakonec eventualitu domluvy s episkopátem zavrhl a pokusil se ustavit široké hnutí pro všechny „pokrokové katolíky“, které se mělo stát mluvčím všech katolíků namísto episkopátu. Komunisté zvolili pro tuto platformu založenou 10. června 1949 název „Katolická akce“, čímž skutečně zmátli mnohé katolíky (včetně 1500 kněží), kteří se domnívali, že se jedná o stejnou organizaci, jakou na Slovensku zakládal Kolakovič. Katolická církev reagovala velmi rázně: 15. června biskupové vystoupili s pastýřským listem \"Hlas biskupů a ordinářů v hodině velké zkoušky\", v němž zhodnotili dosavadní situaci: veškerá katolická periodika byla zakázána, náboženské knihy cenzurovány a téměř všechny církevní školy zrušeny. 20. června pak Posvátná kongregace Svatého Oficia vydala exkomunikační dekret, který se vztahoval na ty, kdo se vědomě a dobrovolně připojili ke Katolické akci, což mělo za následek odchodu většiny duchovních z oné organizace. Stejná kongregace 1. července vydala kongregace ještě jeden exkomunikační dekret, který se vztahoval na \"věřící, kteří vyznávají materialistické a protikřesťanské učení komunistů, a zejména na ty, kteří ho hájí a propagují\", což se vztahovalo zejména na členy a podporovatele KSČ. Podle interpretace olomouckého arcibiskupa Matochy se ovšem dekret nevztahoval na voliče KSČ. Přesto byly tyto dokumenty pro KSČ krajně nebezpečné, neboť se jimi zakazovala podpora režimu více než třem čtvrtinám obyvatel českých zemí, a tak se komunisté velmi snažili duchovní zastrašit před veřejným čtením pastýřského listu i dekretů.\n\nPřečtení pastýřského listu 19. června nakonec bylo nakonec pro arcibiskupa posledním veřejným vystoupením v Československu. Ještě téhož dne byl internován ve svém paláci a v následujících letech byl držen na různých místech republiky. V následujících dvou letech roce byli internováni úplně všichni čeští i slovenští biskupové kromě pražského pomocného biskupa Antonína Eltschknera, přičemž několik biskupů (Stanislav Zela, Vojtaššák, Michal Buzalka, Pavel Peter Gojdič, Ladislav Hlad) bylo dokonce uvězněno. Roku 1951 sice po složení slibu věrnosti republice komunisté propustili čtyři slovenské biskupy, v českých zemích však mohl působit jen Eltschker – roku 1961 ovšem zemřel i on, takže následující dva roky české země neměly jediného biskupa. Většina biskupů se dočkala propuštění z internace až roku 1963, své úřady ovšem vykonávat nemohli. Místo nich diecézní kurie řídil generální nebo kapitulní vikář ochotný spolupracovat s vládním zmocněncem dosazeným na diecézní kurii.\n\nV předtuše tohoto střetu udělil papež českým biskupům „mexické fakulty“, jež mj. umožňovaly československým biskupům světit nové biskupy bez souhlasu papeže. Biskupové vysvěcení ještě s vědomím papeže (František Tomášek, Štefan Barnáš, Ladislav Hlad, Karel Otčenášek) sice byli záhy rovněž internováni, ovšem biskupové vysvěcení zcela tajně (Eugen Kočiš, Felix Maria Davídek, Stanislav Krátký aj.) pomohli zajistit vybudování podzemní církve a vzdělávání a svěcení tajných kněží. Nekontrolovaná činnost ovšem s sebou nesla také jisté problémy, které se projevily zejména v důsledku Davídkovy horlivé světitelské činnosti, při níž se staly kněžími také tři ženy.\n\nInternací biskupů a ustanovením biskupských vikářů komunistická moc ovládla církevní hierarchii a tím do jisté míry také klérus. Komunisté ovšem učinili ještě jedno opatření, které mělo duchovenstvo připoutat ke státu ještě pevněji a zároveň zmenšit jeho vliv na laiky. Jednalo se o „církevní zákony“ vydané v říjnu 1949, jimiž byl zřízen Státní úřad pro věci církevní (SÚC, v čele s Alexejem Čepičkou) a které měly církev hospodářsky zajistit (poté, co její hospodářskou základnu rozbila pozemková reforma). Duchovní ovšem mohli vykonávat svou činnost jen pokud k tomu měli „státní souhlas“. Státní souhlas udělovali církevní tajemníci jen pro určitou oblast, čímž prakticky rozhodovali o umístění kněze, což doposud náleželo výhradně do kompetence biskupa. Výkon kněžské služby bez státního souhlasu byl zároveň kriminalizován.\n\nDalší zákon z 16. března 1950 vyňal bohoslovecké fakulty ze svazku univerzit a podřídil je SÚC, 14. července 1950 pak byla výuka bohosloví soustředěna jen do Prahy a Bratislavy, což znamenalo zánik ostatních diecézních a řádových bohosloveckých učilišť. V nově zřízených fakultách již děkan nebyl odpovědný církevním představitelům, nýbrž SÚC, který rovněž určoval osnovy a vybíral vyučující. Úpadek studia bohosloví symbolizoval také přesun české bohoslovecké fakulty do Litoměřic.\n\nPod zástěrkou „mírového hnutí“ a „vlastenectví“ režim vytvořil Mírové hnutí katolického duchovenstva (MHKD, pod tímto názvem až od roku 1956). Kněží hlásící se k tomuto hnutí měli hrát důležitou roli při pacifikaci radikálních věřících a při přesvědčování věřících sedláků ke vstupu do jednotných zemědělských družstev. Nezanedbatelnou roli hrálo toto hnutí pro navození dojmu, že církevní život se může (byť novým způsobem) velmi dobře realizovat a že komunismus není s křesťanstvím nijak v rozporu. Základy hnutí byly položeny 5. července 1950 a pozici předsedy zastával až do roku 1968 Josef Plojhar. Sjezdů MHKD se během 50. let v českých zemích účastnilo 1200–1700 kněží.\n\nVelká část kněží ovšem nebyla ochotna takovou loajalitu vůči režimu projevit. Mnozí naopak ve svých kázáních proti komunistické politice vystupovali. Odpor kněží věrných své víře a svým církevním představitelů mělo zlomit zejména trojí velké zatýkání diecézních kněží v 2. polovině roku 1950. Kněží odstranění z farností byli buď internováni v táborech nucené práce, zařazeni do pomocných technických praporů nebo přímo uvězněni. Cílem komunistů nebylo pouze znemožnit svým ideovým protivníkům působit na katolickou veřejnost, ale monstrprocesy (Josef Moštěk, Václav Pácha) měly také dokázat veškerému obyvatelstvu údajnou zločinnost katolické církve („špionáž pro Vatikán“, „velezrádnost“) a zastrašit ostatní kněze. Velké soudy probíhaly do roku 1955, avšak k uvězňování duchovních docházelo dále až do roku 1989. Jen do konce 50. let se do vězení dostalo okolo 400 českých a 300 slovenských kněží. Další tři kněží byli dokonce popraveni v souvislosti s babickým případem.\n\nV důsledku změn komunistické politiky po projevu Nikity Chruščova na XX. sjezdu KSSS roku 1956 došlo k revizi některých rozsudků, většina vězněných kněží ovšem vězení opustila až v rámci amnestie roku 1960, avšak i po roce zůstalo ve vězení ještě 67 kněží. Několik desítek kněží se z vězení vůbec nevrátilo; nejznámější je případ Josefa Toufara umučeného roku 1950 při vyšetřování číhošťského případu, který se pro komunistický režim stal také záminkou k přerušení diplomatických vztahů s Vatikánem.\n\nMěl-li se oslabit vliv Vatikánu na místní církev a minimalizovat počet lidí věřících v něco jiného než komunismus, nesměli komunisté opominout řeholní řády a kongregace. Roku 1950 žilo v Československu přes 2 500 řeholníků a téměř 12 000 řeholnic. Mužské řády si získávaly autoritu zejména pro svou duchovní činnost a intelektuální aktivity, zatímco ženské řády získávaly oblibu díky své nezastupitelné činnosti v zdravotních, sociálních a školských institucích. Právě kvůli odlišnému charakteru činností museli komunisté zvolit v postupu proti mužským a proti ženským řeholím poněkud odlišnou taktiku, cíl – omezit vliv řádů na veřejnost – se jim však podařilo splnit.\n\nPodobně jako komunistický režim v případě diecézí zasáhl nejdříve episkopát a pak klérus, soustředila se první vlna zatýkání řeholníků na představitele řádů. V monstrprocesu Machalka a spol. konaném na přelomu března a dubna 1950 byli následně komunisty ovládanými soudy odsouzeni k vysokým trestům František Šilhan, Adolf Kajpr, František Mikulášek, Jan Evangelista Urban, Silvestr Braito, Ivan Mastyliak, Jan Blesík, Vít Tajovský a Augustin Machalka.\n\nJen necelé dva týdny po vynesení rozsudku se rozeběhla Akce K připravovaná „církevní šestkou“ již od srpna 1949 a schváleného Ústředním výborem KSČ 20. ledna 1950. V první fázi v noci z 13. na 14. dubna 1950 příslušníci Sboru národní bezpečnosti a Lidových milic přepadli kláštery nejpočetnějších řádů (salesiáni, redemptoristé, jezuité, františkáni, premonstráti), jejich představitele a „nejreakčnější“ řeholníky internovali v Želivi a ostatní převezli do „soustřeďovacích klášterů“ v pohraničí (Osek, Králíky, Bohosudov, Hejnice, Broumov). Příslušníci menších řádů byli podobným způsobem internováni z 27. na 28. duben 1950. Celkem bylo během těchto dvou fází internováno bez jakéhokoli právního podkladu, natož soudního procesu 2420 řeholníků. Celá akce proběhla téměř bez odporu, jen na Slovensku musely bezpečnostní jednotky zasahovat proti davům věřících, které přišly „své“ řeholníky bránit. Akce K měla rovněž ekonomický rozměr, neboť konfiskace klášterních majetků představovala 4. největší majetkový přesun v období po druhé světové válce.\n\nJeště roku 1950 byli řeholníci do 35 let převedeni do pomocných technických praporů, které byly do roku 1954 zrušeny. Rovněž internační kláštery mohli řeholníci postupně opouštět, poslední roku 1956. Mezitím ovšem soudy odsoudily některé řeholníky (Jan Anastáz Opasek, Václav Mrtvý, Vladimír Pícha) a další soudy následovaly v letech 1959–1962. Poslední řeholníci opustili věznice až roku 1968. Ačkoli žádná oficiální norma řeholní život nezakazovala, jeho praktikování po návratu z internace, pomocných technických praporů nebo vězení bylo v praxi považováno za ilegální.\n\nVyklizení části ženských klášterů proběhlo v rámci Akce Ř probíhající od července do září 1950. Týkala se 4 tisíc řeholnic, z nichž polovina musela nuceně nastoupit práci v průmyslových podnicích v blízkosti internačních klášterů. Také v případě řeholnic proběhlo několik soudních procesů (Žofie Bohumila Langrová, Marie Vintrová, Antonie Anežka Witková). Většinu řeholnic ovšem nemohli komunisté jen tak odsunout, neboť je ve zdravotnických a sociálních ústavech bylo možné nahradit jen velmi pozvolna. Teprve roku 1962 pracoval ve všech nemocnicích výhradně civilní personál. Komunistické moci se příliš nedařilo ani přesvědčit řeholnice k odchodu z řádů nebo jinými způsoby narušit soudržnost ženských řádů.\n\nReprese postihly také řeckokatolickou církev, kterou se komunisté pokusili v rámci Akce P oddělit od římskokatolické církve přičleněním k pravoslaví. Teoreticky se to režimu skutečně povedlo: řeckokatolický sobor v Prešově 28. dubna 1950 zrušil užhorodskou unii z roku 1646, což znamenalo odepření poslušnosti papeži a přijetí pravoslaví. Většina řeckokatolíků ovšem závěry tohoto zmanipulovaného soboru odmítla, takže následovaly perzekuce, v rámci nichž došlo k internaci 66 řeckokatolických kněží včetně dvou biskupů a více než 100 řeckokatolických kněží bylo přesídleno ze Slovenska do českých zemí. Ani tato opatření ovšem k zamýšlenému cíli nevedla, neboť samotný Státní úřad pro věci církevní musel uznat že přibližně polovina řeckokatolíků buď přešlo do katolické církve, nebo své obřady vykonávají ilegálně.\n\nNedlouho po internaci episkopátu a řeholníků, zastrašení kléru a rozpuštění řeckokatolické církve zasáhly komunistické represe také katolické laiky. Jednalo se především o intelektuály: již se nejednalo jen o slovní výpady proti nim a omezování možností publikace, ale také o soudní procesy s nimi, zejména o soudní proces s „klerofašistickou odnoží zelené internacionály“, v němž byl odsouzen Jan Zahradníček, František Křelina, Václav Prokůpek, Josef Knap, Zdeněk Kalista, Bedřich Fučík aj. V dalších procesech byli odsouzeni organizátoři původní Katolické akce nebo jiných katolických laických aktivit (František Valena, Oto Mádr, Vladimír Jukl, Růžena Vacková, Josef Bárta, Josef Zvěřina, Václav Vaško). Někteří se po svém propuštění na amnestii roku 1960 dočkali ještě stejného roku uvěznění kvůli údajnému zakládání ilegální Křesťanskodemokratické strany.\n\nDalší laická opozice se nijak významně neprojevila. Československá strana lidová ji rozhodně nepředstavovala, neboť její předseda Alois Petr, kterého po jeho smrti vystřídal Josef Plojhar postupovali naprosto v souladu s KSČ. Konec vytváření vlastní politiky jen dokresluje dramatický úbytek členstva, který v následujících desetiletích nepřekračoval 20 tisíc.\n\nRoku 1960 vyhlásil prezident Antonín Novotný rozsáhlou amnestii politických vězňů a vítězství socialismu v Československu. Na první pohled stát v boji proti církvi skutečně zvítězil. Episkopát neochotný podepsat slib věrnosti lidově demokratickému zřízení zůstával nadále v internaci až do roku 1963, kdy tento slib podepsal arcibiskup Beran. Ani po propuštění z internace se ovšem biskupové nemohli ujmout řízení své diecéze, takže po úmrtí pražského světícího biskupa Eltschkera roku 1961 zůstaly české země bez jediného aktivního biskupa (František Tomášek a Kajetán Matoušek dostali státní souhlas jen k výkonu služby faráře).\n\nTaké činnost kněží byla účinně usměrňována skrze Mírové hnutí katolického duchovenstva a církevní tajemníky, kteří se opírali o „církevní zákony“, jež umožňovaly nepoddajné kněze přeložit do malých pohraničních farností nebo jim odebrat státní souhlas. Řeholníci byli sice propouštěni z internace i vězení, vraceli se však do reality, v níž platil nepsaný zákaz pokračování řeholního života. Řeholnice sice mohly žít dále v komunitách, avšak to jen díky své často nezastupitelné úloze v sociálních ústavech. Stát sice řeholnice úspěšně vytlačil z nemocnic, proti zákazu jejich činnosti v dalších ústavech se ovšem postavil Státní úřad sociálního zabezpečení, který nakonec v dohodě s ministerstvem kultury, do jehož kompetence náboženské otázky spadaly, dovolil řeholnicím pracovat v ústavech pro nevzdělanou mládež a duševně postižené dospělé, v domovech důchodců a charitních zařízeních pro církevní osoby a dále vyrábět bohoslužebné potřeby.\n\nKomunistický režim se mohl těšit také ze statistik o situaci laiků v českých zemích: zatímco ještě roku 1955 bylo pokřtěno 67 % ze všech narozených dětí, roku 1967 to bylo již jen 48 %. Kromě povinného civilního sňatku uzavřelo roku 1955 také církevní sňatek 52 % párů, zatímco roku 1967 již jen 29 %. Podobný trend se projevil i v případě pohřbů: roku 1955 bylo 75 % pohřbů církevních, roku 1967 již jen 54 %.\n\nMnohé oblasti života katolické církve komunistický režim tedy dostal pod kontrolu, zároveň se však stále intenzivněji utvářela tajná (podzemní) církev. Tyto skupiny se často formovaly okolo lidí, kteří byli právě propuštěni z vězení (Oto Mádr, Josef Zvěřina, Felix Maria Davídek, řeholníci). Už ve vězení tito lidé vytvářeli jakési „vězeňské univerzity“ a po propuštění pak vyučovali – nejen teologii, ale také jiné obory – ty, kteří odmítali nastoupit na komunisty ovládanou bohosloveckou fakultu nebo nebyli na vysokou školu z politických důvodů přijati.\n\nPro postoj státu k církvi hrála důležitou roli obnova komunikace Československa s Vatikánem. První jednání proběhla roku 1963. Komunisté na tato jednání přistoupili, neboť si od nich slibovali zvýšení mezinárodní reputace, zatímco Jan XXIII., prosazující na rozdíl od nekompromisního Pia XII. vstřícnější východní politiku (\"Ostpolitik\"), viděl v rozhovorech šanci, jak zlepšit postavení katolické církve v Československu a jak dosáhnout příjezdu československých delegátů na druhý vatikánský koncil. Ještě stejného roku skutečně došlo k propuštění biskupů z internace a o něco později papež jmenoval Berana kardinálem. Roku 1965 mohl Beran vycestovat do Říma, vrátit se již však nesměl. V souvislosti s těmito událostmi začal pražskou arcidiecézi po 15 letech spravovat biskup František Tomášek, byť ne jako sídelní biskup, nýbrž jen jako apoštolský administrátor.\n\nUdálosti pražského jara se přirozeně promítly také do dění v katolické církvi. 21. března 1968 vystoupili bývalí katoličtí političtí vězni v Literárních novinách se svými požadavky vůči státu, které mimo jiné obsahovaly: právní dohodu Československa s Vatikánem, znovunastolení biskupů, obnovu řeckokatolické církve, obnovu řeholních řádů nebo přístup do médií. Ještě téhož dne rezignovalo celé vedení Mírového hnutí katolického duchovenstva včetně Plojhara. Plojhar rezignoval 31. března 1968 také na předsednictví ČSL. Za vedení Antonína Pospíšila se členská základna prudce rozrostla na 90 tisíc. \n\nV květnu vzniklo 1968 Dílo koncilové obnovy, které mělo aplikovat závěry končícího se 2. vatikánského koncilu v praxi (nejviditelněji se projevily zejména změny v liturgii), a tři biskupové (Trochta, Skoupý, Hlouch) obdrželi státní souhlas. Konečně v červnu došlo k obnově řeckokatolické církve. Na litoměřické bohoslovecké fakultě mohli také krátce vyučovat Josef Zvěřina, Bonaventura Bouše nebo Antonín Huvar.\n\nNaděje katolíků v další zlepšování situace ovšem zmařila invaze vojsk Varšavské smlouvy v srpnu 1968. Záhy došlo obnovení kněžského prorežimního „mírového hnutí“, tentokrát pod názvem Sdružení katolických duchovních Pacem in terris (SKD PIT), jehož čelními představiteli se stali Štefan Onderko, Josef Vrana nebo Václav Medek. Členy hnutí se stal 726 českých kněží (přibližně třetina) a 350 slovenských kněží (čtvrtina). Vedení ČSL se opět obměnilo a počet členů se stranickými čistkami redukoval na 40 tisíc.\n\nNávrat k původním poměrům navíc urychlilo úmrtí tří českých (Skoupý, Hlouch, Trochta) a tří slovenských (Nécsey, Lazík, Pobožný) sídelních biskupů na počátku 70. let. Tomášek se tak opět stal jediným sídelním biskupem, kromě něj pak měl státní souhlas k výkonu činnosti již jen řeckokatolický biskup Vasiľ Hopko. V této situaci se vatikánští diplomaté snažili vyjednat vysvěcení nových biskupů, přičemž komunisté souhlasili jen se jmény kněží, kteří neprojevovali vůči režimu nepřátelský postoj, nebo s režimem přímo spolupracovali. Biskupy se tak roku 1973 stali Július Gábriš, Jozef Feranec, Ján Pásztor a Josef Vrana. Důležitý výsledek československo-vatikánských jednání představovala také dohoda o úpravě hranic diecézí roku 1977 tak, aby odpovídaly československým státním hranicím.\n\nJmenování těchto biskupů jen více prohloubilo rozpory mezi „podzemní“ a „nadzemní“ církví. Stále více sílila kritika podzemní církve vůči členům SKD PIT (pejorativně „pacákům“) nebo vůči bohoslovecké fakultě. Činnost skryté církev se nejen zintenzivnila (např. v podobě vydávání samizdatové katolické literatury), ale někteří její členové začali rovněž navazovat úzké kontakty s občanským disentem a nekatolickými církvemi.\n\nNástup Jana Pavla II., velmi dobře znalého komunistického režimu v Polsku, na papežský stolec přinesl katolické církvi v Československu velkou změnu. Vatikán již nadále odmítal světit na biskupy kandidáty hodící se režimu výměnou za ústupky ze strany státu. Vatikánští diplomaté při jednání s československými zástupci opakovaně upozorňovali na rozpor československého práva s mezinárodním. Poměrů přímo uvnitř církve se dotklo zejména vydání nového Kodexu kanonického práva roku 1983, který omezoval pravomoci vikářů spravující (v souladu s vůlí režimu) neobsazené diecéze. Míra kolaborace nemalého počtu kněží v čele s Josefem Vranou se plně projevila poté, co papež roku 1982 vydal dekret \"Quidam episcopi\", jímž zakázal kněžské spolky sloužící politickým cílům. Představitelé SKD PIT ovšem odmítali, že se tento dekret vztahuje také na jejich organizaci, byť na Tomáškův dotaz římská kurie odpověděla, že SKD PIT mezi tato sdružení samozřejmě patří.\n\nTyto změny povzbudily kardinála Tomáška k odvážnějšímu postoji vůči režimu a jeho spolupracovníků z řad církve. Roku 1984 pozval Jana Pavla II. do Československa na papežskou návštěvu. Komunisté sice návštěvu nepovolili, roku 1985 se nicméně odehrála mohutná pouť na Velehrad, jíž se zúčastnilo 100–200 tisíc věřících, kteří vypískali předsedu ONV v Uherském Hradišti i českého ministra kultury Milana Klusáka. Pouť prolomila strach mnoha věřících, neboť zároveň odhalila bezradnost režimu. Sama Státní bezpečnost přiznávala, že nemá dění v církvi plně pod kontrolou, když ve svých materiálech onoho roku uvedla, že v jen v českých zemích působí 16 tajných biskupů, 75 tajných kněží a 519 aktivních laiků. Skrytá církev tou dobou vydávala v Československu 15 samizdatových časopisů a zejména salesiáni dokázali aktivizovat mladé lidi, mj. pořádáním prázdninových pobytů nazývaných „chaloupky“.\n\nDne 29. listopadu 1987 kardinál Tomášek vyhlásil Desetiletí duchovní obnovy a ve stejný den začal moravský katolický zemědělec Augustin Navrátil organizovat petici, jež požadovala náboženskou svobodu, odluku církve od státu a navrácení církevních budov a pod kterou se podepsalo 501.590 lidí.. Bezpečnostní orgány proti oběma akcím nijak výrazněji nezasáhly, což jen věřící povzbudilo k účasti na dalších poutích následujícího roku (pouť k Anežce České, svíčková demonstrace).\n\nZatímco úmrtí biskupů na počátku 70. let dokázal využít komunistický režim k prosazení svých kandidátů, úmrtí biskupa Vrany roku 1987 a Pásztora roku 1988 vedlo k úplně jinému výsledku. Jan Pavel II. totiž odmítal vysvětit kandidáty navrhované komunistickou stranou, až nakonec ÚV KSČ ustoupil a souhlasil s vysvěcením tří biskupů, jimiž se roku 1988 stali pražští světící biskupové Jan Lebeda a Antonín Liška, trnavský biskup Ján Sokol. Následujícího roku bylo vysvěceno ještě více biskupů: František Vaňák (Olomouc), Josef Koukl (Litoměřice), František Tondra (Spiš).\n\nKomunistický režim ustupoval stále víc, dokonce povolil účast asi 10 tisíc poutníků na svatořečení Anežky České v Římě 12. listopadu 1989, které dokonce v živém přenosu přenášela do poloviny mše Československá televize, potom byl zařazen přímý přenos z Prahy ze sjezdu SSM (Socialistický svaz mládeže). Oslavy svatořečení Anežky České v Československu proběhly 25. listopadu 1989, když již byla v plném proudu sametová revoluce, která církvi konečně přinesla náboženskou svobodu.\n\n\n"}
{"id": "641026", "url": "https://cs.wikipedia.org/wiki?curid=641026", "title": "Pozemní hokej na Letních olympijských hrách 1928", "text": "Pozemní hokej na Letních olympijských hrách 1928\n\nPozemní hokej na LOH 1928 v Amsterdamu zahrnoval pouze turnaj mužů. Všechny zápasy tohoto turnaje se odehrály ve dnech 17. až 26. května 1928. Turnaje se původně mělo zúčastnit 10 mužstev, která byla rozdělena do 2 pětičlenných skupin, ve kterých se hrálo způsobem jeden zápas každý s každým a poté týmy na 1. místech ve skupině hrály proti sobě finále a týmy na 2. místech ve skupině hrály proti sobě zápas o 3. místo. Do dějiště LOH, ale nepřicestovala výprava pozemních hokejistů z Československa a tak se turnaj odehrál pouze s 9 týmy.\n\n\n"}
{"id": "641028", "url": "https://cs.wikipedia.org/wiki?curid=641028", "title": "Jan Stanovský z Čechtic", "text": "Jan Stanovský z Čechtic\n\nFišmistr Jan Stanovský z Čechtic, řečený Mřeň, jako purkrabí na Hluboké ve službách Viléma z Pernštejna zřejmě řídil práce při zřizování druhého největšího jihočeského rybníka – Bezdrevu. A od roku 1508 působil na pernštejnském panství Pardubice. Po roce 1520 se ve služebném poměru již neobjevuje a zemřel roku 1535.\n\nSoučasníkem (příbuzným?) Jana Mřena byl též Bohuslav z Čechtic, iniciátor známé staročeské památky – Jenského kodexu. Tento kolegiát Loudovy koleje na Betlémském náměstí v Praze zemřel jako stařec v roce 1533.\n\n\n"}
{"id": "641029", "url": "https://cs.wikipedia.org/wiki?curid=641029", "title": "Praha-Žižkov (nákladové nádraží)", "text": "Praha-Žižkov (nákladové nádraží)\n\nNákladové nádraží Praha-Žižkov je bývalé hlavové nákladové nádraží na Žižkově na adrese Jana Želivského 2200/2 na konci jednokolejné nákladní železniční trati, která za nákladovým nádražím Praha-Malešice a před vrchem Tábor odbočuje doleva od nákladní trati Praha-Vršovice – Praha-Libeň. Nádraží je kombinováno s patrovými skladišti. Osa nádraží navazuje na linii Olšanské ulice u ulice Jana Želivského, která je k nim kolmá. Vybudováno bylo v roce 1936, běžný provoz byl ukončen v roce 2002 a ukončení železniční dopravy bylo avizováno na konec roku 2010, provoz ke kontejnerovému překladišti však pokračuje. Jde o největší dochovanou funkcionalistickou průmyslovou stavbu v Praze. V letech 2005–2013 proběhl úřední, politický a ekonomický boj o zachování jejích budov, hlavní objekty byly prohlášeny kulturní památkou poprvé 3. prosince 2010, po několika kolech odvolání a nových rozhodnutí nakonec ochrana hlavní budovy nabyla účinnosti 12. března 2013. V lokalitě je plánováno vybudování sídelního a administrativního komplexu pro 15 tisíc obyvatel.\n\nVelkokapacitní nádraží (v dnešní terminologii veřejné logistické centrum) sloužilo k rychlé překládce zboží, zejména potravin, a současně mělo kapacity pro jejich skladování ve strojních chladnicích. Celková rozloha nádraží je 33, 35 či 38 hektarů.\n\nProvozní budova (na parcele č. 4481/1) se železobetonovým skeletem má dvě čtyřtraktová křídla se dvěma patry a dvěma suterény. Podél přízemí vedou zastřešené rampy – z vnitřní strany vagónové a z vnější automobilové. Křídla jsou složena z modulů o sedmi polích, spojených půlpoli s prosklenými fasádami. Severní křídlo, určené pro dopravu z Prahy, má těchto modulů šest, jižní křídlo jich má osm a dosahuje tak délky přes 350 metrů. Rampy a prostory byly rozděleny na ty, v nichž se zbožím manipulovaly státní dráhy, a na ty, které byly pronajaty soukromým dopravcům. Obě křídla jsou propojena jak v suterénu, tak ocelovými můstky nad kolejištěm.\n\nŠestipatrová správní budova je orientovaná kolmo na provozní křídla a souběžná s ulicí Jana Želivského, předsazená fasáda je pokrytá kabřincovým obkladem. Na pravé i levé straně od budovy jsou symetricky umístěné vrátnice z ulice za pravou vrátnicí je samostatný objekt vodárny.\n\nNádraží stojí na území někdejšího Červeného dvora pod Židovskými pecemi.\n\nProjekt trati zpracoval Ing. Miroslav Chlumecký, který byl též autorem Dispozičního plánu budoucích železničních úprav v Praze.\nStátní regulační komise projekt schválila v roce 1927. Ještě roku 1927 byla zahájena výstavba výhybny Malešice na spojce Libeň-horní nádraží – Vršovice.\n\nBudovu v roce 1930 společně vyprojektovali Dr. Ing. Karel Caivas a Ing. arch. Vladimír Weiss. Postavily ji firmy Karla Skorkovského, Bohumila Belady a Františka Strnada, ocelové konstrukce dodala ČKD a výtahy vinohradská firma Jan Prokopec. Skladiště a rampy byly stavěny od roku 1931, správní budovy od roku 1934. Náklady na výstavbu byly kolem 100 milionů korun.\n\nDne 1. března 1936 byl zahájen pravidelný provoz. Dopravní význam stavby začal klesat s dobudováním potravinového skladiště ve Strašnicích v roce 1966.\n\nProvoz v budově nádraží byl ukončen v roce 2002. Na konci roku 2010 údajně měla skončit platnost povolení pro vjezd vlaků do areálu. Budovy jsou pronajaty různým firmám, které je využívají jako skladiště či obchody.\n\nPočátkem roku 2011 inzeruje ČSKD Intrans týdně pět párů vlaků v trase Praha-Žižkov – Hamburg, denní spojení do Přerova a příležitostné do Bratislavy a návazná spojení do Bremerhavenu a Rotterdamu,\n\n21. září 2010 uspořádal Klub železničních cestovatelů (KŽC Doprava) ve spolupráci s organizací ROPID v rámci Evropského týdne mobility bezplatné čtyři páry jízd historickou osobní motorovou soupravou (M 262.0 a přípojné vozy Bix) z Masarykova nádraží přes nádraží Praha-Libeň a Praha-Malešice na nákladové nádraží Praha-Žižkov a zpět.\n\nV sobotu 5. února 2011 došlo při posunu vlakové soupravy o 25 vozech kvůli nedobrždění na konci kusé koleje k vykolejení a jeden vůz narazil do budovy, čímž došlo ke škodě předběžně vyčíslené na 1,7 milionu Kč. Prvotní vyšetřování Drážní inspekce nasvědčuje tomu, že nehodu způsobil špatný odhad pracovníků provádějících posun. Zastupitel městské části Praha 3 Ondřej Rut (předseda místní organizace Strany zelených) však na jednání zastupitelstva naznačil podezření, že nehoda nemusí být jen nešťastná náhoda, protože za provoz odpovídají České dráhy, které mají na zbourání objektu eminentní zájem, a vnitřní nástupiště a kolejiště, kde se nehoda stala, jsou dnes využívána spíše výjimečně. Mluvčí ČD označil obvinění za absurdní.\n\nKe dni 31. prosince 2015 odvezl poslední dopravce, který nádraží využíval (Rail Cargo Operator – CSKD) poslední vagóny, a od 1. ledna 2016 je železniční provoz zastaven.\n\nDne 3. listopadu 2019 došlo k nehodě nákladního vlaku ve stanici Praha-Malešice. Správa železniční dopravní cesty se rozhodla, že neobnoví výhybku na Žižkov a trať opravila bez ní, čímž došlo k odpojení nákladového nádraží od železniční sítě.\n\nV listopadu 2005 objednala Rada městské části Prahy 3 urbanistickou studii. Zadání zpočátku počítalo se zachováním nádražních budov, po roce práce na studii však přidala požadavek na prodloužení Olšanské ulice k Jarovské spojce, což ateliér Sedlák vyřešil zpracováním varianty studie. Původní zadání počítalo se značnou regulací výstavby a klidovou čtvrtí s parky. Dne 16. dubna 2008 však rada městské části schválila „Návrh změny územního plánu Sekyra Group Development“ zpracovaný ateliérem A.D.N.S. production architecture, který většinu regulativů zrušil, a 5. srpna 2008 tuto přijala Rada hlavního města Prahy. Žižkovský radní Pavel Hurda návrh prosazoval vizí: „Území starého nádraží se může stát pražskou obdobou moderní pařížské čtvrti La Défense, která je plná supermoderních staveb.“\n\n4 hektary v severní části prodaly České dráhy v roce 2005 za 136 milionů korun konsorciu firem Discovery Group a Grainger Trust, které poté postupně získaly dalších 8 hektarů.\n\nV roce 2007 založily České dráhy s developerskou firmou Sekyra Group (majetkový podíl 51:49 ve prospěch ČD) společnost Žižkov Station Development (ŽSD). Předsedou dozorčí rady ŽSD se stal exministr Karel Březina, místopředsedou Luděk Sekyra. ŽSD má na 16 hektarech v jižní části nádraží postavit postavit bytový a administrativní komplex, přičemž počítaly s dvěma variantami: jak se zachováním budov, tak s jejich zbouráním. Kolejiště měla být zcela odstraněna. Záměr v té době neodpovídal územnímu plánu hlavního města Prahy v jižní části nádraží. Nynější počet obyvatel Žižkova je kolem 70 tisíc, v případě uskutečnění projektu by se asi o 15 tisíc zvýšil. V roce 2011 se počítalo s dokončením projektu v horizontu 12–15 let. Praha 3 v roce 2007 se záměrem vyslovila nesouhlas, pokud nebude v souladu s územním plánem. V roce 2011 podporovala urbanistickou studii vzniku nové obytné čtvrti. Developerská firma Sekyra Group přišla v roce 2012 s návrhem, že by povrchově v linii Jarovské spojky vedla pouze tramvajová trať, zatímco silniční provoz by byl sveden do tunelu, takže by nemusel být bourán celý komplex, ale pouze čelní strana budovy ve tvaru U. Podle tohoto návrhu by na dlouhých střechách budov měly vzniknout pomenády a část kolejiště by měla být uchována jako upomínka na původní využití.\n\nDosud platný územní plán počítá s tím, že Olšanská ulice má být prodloužena směrem z Prahy jako tzv. Jarovská spojka s využitím tělesa dosavadní nákladní trati a budovy nádraží mají být zbourány. Městská část Praha 3 i společnost Sekyra Group s tímto řešením dosud počítají. V dubnu 2010 se objevily v médiích články, podle nichž se se zachováním budov již nepočítá. V květnu 2010 Klub za starou Prahu podal nový návrh na památkovou ochranu nádraží (předchozí návrh Národního památkového ústavu zůstal 7 let nevyřízen) a v lednu 2011 mu ministerstvo kultury vyhovělo.\n\nDo oblasti nákladového nádraží je plánován i jeden z výstupů stanice metra s názvem Olšanská či Vackov na lince D metra. Podle konceptu Územního plánu hl. m. Prahy předloženého k připomínkám koncem roku 2009 zde trasa ve směru od centra města končí, další případné pokračování směrem k Vysočanům v něm není zmiňováno.\n\nExistuje i záměr a obnovu původní fukce veřejného logistického centra Uskutečnění tohoto záměru by znamenalo zlepšení životního prostředí, čemuž se snaží usilovně zabránit České dráhy, SŽDC a radnice Prahy 3.\n\nHistorik architektury Zdeněk Lukeš nádraží označil za úžasnou stavbu, na kterou by Praha 3 měla být hrdá. Architektka Eva Dvořáková z Národního památkového ústavu ji považuje za nejdokonalejší funkcionalistickou průmyslovou stavbu z počátku 30. let v Praze, na které se podíleli špičkoví odborníci a stavěly ji prvotřídní firmy, a ve své době šlo o provozně nejdokonalejší nádraží v Evropě. Podle zdůvodnění návrhu NPÚ z roku 2003 byla ve své době nejmodernější svého druhu v Československu a jednou z technologicky nejpokročilejších v evropských souvislostech. Jako doklad racionalizace provozu navazuje zejména na nákladové nádraží v Curychu z roku 1896 (navrhl Ing. Robert Moser) a řadu meziválečných staveb v Evropě (Drážďany, Lipsko, Mnichov, Milán, Varšava). Novinkou v případě této budovy byly patrové objekty skladišť propojené výtahy s propojujícími tunely v suterénu, nekolidujícími s drážní manipulací v přízemí objektu. Typově je stavba podobná dvěma pražským stavbám, které jsou památkově chráněny od roku 2002: veřejnému skladišti dostavěnému roku 1928 od architekta Františka Bartoše v Holešovickém přístavu a poštovnímu skladišti ve Vysočanech z let 1931–1932 od Josefa Kalouse.\n\nKlub za starou Prahu považuje soubor budov nádraží za důstojného reprezentanta kvalit funkcionalistické industriální architektury, který nemá v Praze obdoby a je největší a nejlépe dochovanou funkcionalistickou průmyslovou budovou v Praze. Přeje si zakomponovat původní budovy s novým využitím do nových urbanistických souvislostí. Urbanistické či architektonické studie takového využití zpracovalo několik týmů. Za jedinečné považuje rovněž provozní řešení nádraží. Klub upozorňuje na nastupující trend záchrany industriálního dědictví a obecně likvidaci pražských nádraží přirovnává k plošné asanaci pražského židovského města na přelomu 19. a 20. století.\n\n13. srpna 2003 Národní památkový ústav (Jan Jakub Outrata z pražského územního odborného pracoviště) navrhl prohlásit soubor objektů bývalého nádraží za nemovitou kulturní památku. Ministerstvo kultury ČR se rozhodlo řízení nezahájit, protože je budova na technickou památku příliš mladá (obchodní dům Máj z roku 1975 však status památky v roce 2007 získal).\n\nProtože ještě v roce 2010 nebylo zahájeno řízení o předchozím návrhu, v květnu 2010 podal Klub za starou Prahu další návrh, doplněný o nové skutečnosti.\n\n3. prosince 2010 prohlásilo Ministerstvo kultury ČR trojkřídlou hlavní budovu, dvě symetricky umístěné vrátnice a dochované oplocení podél ulice Jana Želivského za kulturní památku. České dráhy a Sekyra Group podaly proti rozhodnutí rozklad, rovněž Praha 3 vyjádřila nesouhlas. Rozklady bude posuzovat rozkladová komise ministerstva kultury a měla o nich rozhodnout někdy zhruba v polovině ledna. Na únorovém jednání rozkladové komise ministerstvo odložilo rozhodnutí na duben 2011. V květnu 2011 ministr Jiří Besser předal věc odboru památkové péče k novému projednání.\n\nI oponentní posudky (PhDr. Jan Vojta, prof. Ing. arch Šlapeta a Odbor kultury, památkové péče a cestovního ruchu MHMP) areál vysoce ocenily, byť došly k závěru nedoporučit památkovou ochranu.\n\nMěstská část nepovažuje objekt za tak jednoznačně historicky cennou budovu. Mluvčí Prahy 3 Jan Sotona ji v dubnu 2010 označil za barabiznu z krabic, která vypadá jako z reálného socialismu.\n\nProti památkové ochraně se vyslovoval odbor památkové péče MHMP, který zachování památky v původním rozsahu považuje za neřešitelný úkol, protože odstraněním strojního zařízení či jeho části se památková hodnota a autenticita lokality může výrazně snížit. ŽSD namítá též obtížnou komerční využitelnost budov v případě zachování a označuje budovy za zásadní překážku urbánního rozvoje lokality, která brání přirozené prostupnosti území a vytvoření souvislé městské zástavby. Komise ministerstva kultury uvažovala o využití budov pro depozitáře kulturních institucí, například knihoven či archivů. Zdeněk Lukeš pro Lidové noviny označil záměr za příklad nerozumného „dálničního urbanismu“, jehož projevem byla například Severojižní magistrála přes centrum Prahy.\n\nSkupina 16 zastupitelů za opoziční sdružení „Žižkov [nejen] sobě“ (Stranu zelených, KDU-ČSL a Nezávislých – předsedou klubu je Matěj Stropnický), ČSSD (předsedou klubu je Bohuslav Nigrin) a KSČM poslala 11. ledna 2011 ministru kultury Jiřímu Besserovi a ministerskému oddělení ochrany kulturních památek otevřený dopis, ve kterém je žádá, aby nepodlehli tlaku developerů a podpořili rozhodnutí ministerstva kultury z 3. prosince 2010, distancuje se od stanoviska Rady městské části Praha 3 a oponuje argumentům proti zachování budov uvedeným v rozkladu developera.\n\n21. února 2012 ministerstvo kultury opět prohlásilo nákladové nádraží kulturní památkou, tentokrát však již pouze hlavní budovu, nikoliv přilehlé budovy vrátnic a původní oplocení. Bylo považováno za pravděpodobné, že vlastník proti rozhodnutí opět podá rozklad. Vlastník se odvolal, rozkladová komise ministryně vrátila na konci srpna 2012 kauzu památkovému odboru Ministerstva kultury, mluvčí ministerstva očekával rozhodnutí na začátku podzimu.\n\n29. listopadu 2012 prohlásilo ministerstvo kultury nákladové nádraží za kulturní památku potřetí, právní moci nabude rozhodnutí až po uplynutí 15denní lhůty pro rozklad. Za památku byla prohlášena hlavní budova, která sestává ze tří křídel: administrativního křídla podél ulice Jana Želivského a dvou křídel překladišť.\n\n8. března 2013 podepsala ministryně kultury Alena Hanáková na návrh rozkladové komise definitivní prohlášení objektu kulturní památkou. Podle evidence nemovitých památek nabyla ochrana účinnosti 12. března 2013.\n\n\n"}
{"id": "641034", "url": "https://cs.wikipedia.org/wiki?curid=641034", "title": "Margaret Laurenceová", "text": "Margaret Laurenceová\n\nJean Margaret Laurenceová (rozená Wemyssová), (18. července 1926 – 5. ledna 1987) byla jednou z předních postav kanadské literatury. Psala romány, povídky a eseje.\n\nMargaret Laurenceoá se narodila v Manitobě, ve vesničce Neepawa, která se později stala předlohou pro dějiště některých jejích románů. Byla dcerou právníka Roberta Wemysse a Verny Jean Simpsonové. Po smrti její matky, když Margaret byly čtyři roky, se k rodině přistěhovala matčina sestra, která se o rok později provdala za Margaretina otce. V roce 1933 se jim narodil syn Robert. V roce 1935, když Margaret bylo devět let, zemřel otec na zápal plic. Margaret nakonec vychovávala její nevlastní matka a dědeček.\n\nPovídky začala psát už v sedmi letech. Studovala angličtinu na Univerzitě ve Winnipegu, a i během studií pokračovala v psaní. Přispívala také do studentských novin. Studium úspěšně dokončila v roce 1947 a krátce poté získala zaměstnání jako reportérka pro místní noviny.\n\nPo dokončení studia se provdala za Jacka Ferguse Laurence. Jeho zaměstnání inženýra je zavedlo nejdříve do Anglie (v roce 1949), následně pak do tehdejšího britského protektorátu Somaliland, dnešní Somálsko, (1950–1952), a nakonec na Zlatonosné pobřeží, dnešní Ghana, (1952–1957). Laurenceová obdivovala Afriku a Afričany, což také ovlivnilo její tvorbu.\n\nV roce 1952 se manželům narodila dcera Jocelyn, o tři roky později syn David. Laurenceovi opustili Afriku v roce 1957 a následujících pět let žili ve Vancouveru na západním pobřeží Kanady. Pak se Laurenceová od manžela odstěhovala do Anglie, kde žila dalších 11 let. Manželství bylo roku 1969 rozvedeno. Laurenceová se nakonec přestěhovala zpátky do Kanady, tentokrát do provincie Ontario. Zde si také pořídila domek u řeky Otonabee, kde pobývala vždy přes léto a kde během let 1971 až 1973 také napsala román \"Hledači pramenů\", který je považován za její vrcholné dílo.\n\nPoté, co jí byla diagnostikována rakovina plic v pokročilém stádiu, spáchala Laurenceová sebevraždu. Byla pohřbena ve svém rodném městě Napeewě a v jejím rodném domě bylo zřízeno její muzeum.\n\nLaurenceová se už během svého života stala jednou z nejváženějších a nejoblíbenějších postav kanadské literární scény. Povídky začala psát krátce po svatbě - stejně jako její manžel. Během svého života v Africe oba publikovali v literárních periodikách, Margaret ovšem v psaní pokračovala i později, a věnovala se také jiným žánrům. Její rané romány byly ovlivněny zkušeností z Afriky, kde byla členkou menšiny, jsou v nich patrné prvky křesťanského symbolismu i etické otázky spojené s postavením bílého člověka v koloniálním uspořádání.\n\nPo návratu do Kanady se proslavila románem \"The Stone Angel\", který je dodnes na seznamu povinné literatury mnohých škol v Severní Americe.\n\nJejí pozdější díla, například \"Hledači pramenů\", zobrazují ženské postavy, které se od postav z jejích ranějších děl značně liší, její snaha o zachycení role ženy ve společnosti a poskytnutí ženské perspektivy na soudobý život se ovšem projevuje ve všech jejích románech.\n\nZa svoje romány \"A Jest of God\" a \"Hledači pramenů\" získala Laurenceová ocenění \"Governor General's Award\". V roce 1972 se stala nositelkou Řádu Kanady, nejvyššího kanadského civilního vyznamenání. V roce 2002 byl \"The Stone Angel\" vybrán do edice Canada Reads. Po Laurenceové bylo také pojmenováno Centrum genderových studií na Univerzitě ve Winnipegu.\n\n\n"}
{"id": "641036", "url": "https://cs.wikipedia.org/wiki?curid=641036", "title": "Randolph County", "text": "Randolph County\n\nRandolph County je název osmi okresů ve Spojených státech amerických:\n"}
{"id": "641037", "url": "https://cs.wikipedia.org/wiki?curid=641037", "title": "Richland County", "text": "Richland County\n\nRichland County je název šesti okresů ve Spojených státech amerických:\n\n"}
{"id": "641038", "url": "https://cs.wikipedia.org/wiki?curid=641038", "title": "Richmond County", "text": "Richmond County\n\nRichmond County je název čtyř okresů ve Spojených státech amerických:\n"}
{"id": "641039", "url": "https://cs.wikipedia.org/wiki?curid=641039", "title": "Russell County", "text": "Russell County\n\nRussell County je název čtyř okresů ve Spojených státech amerických:\n"}
{"id": "641041", "url": "https://cs.wikipedia.org/wiki?curid=641041", "title": "Kapitán odešel na oběd a námořníci převzali velení", "text": "Kapitán odešel na oběd a námořníci převzali velení\n\nKapitán odešel na oběd a námořníci převzali velení (anglicky \"The Captain Is Out to Lunch and the Sailors Have taken Over the Ship\") je autobiografická próza amerického spisovatele Charlese Bukowského vydaná v roce 1998.\n\nJe to vlastně deník z období autorova života mezi 28. 8.1991 – 27. 2. 1993 (Bukowski už měl po sedmdesátce). Ilustroval jej Robert Crumb, s nímž se Bukowski seznámil v době, kdy se stýkal s Lizou Williamsovou , kterou znal z působení v undergroundovém časopise Johna Bryana \"Open City\".\n\nPředkládá v něm své postřehy o společnosti, ve které chtějí být všichni vítězi a kterou opovrhuje, o pachtění se za vidinou amerického snu, přičemž pravé hodnoty zůstávají opomíjeny. Zamýšlí se nad různými tématy, která jsou mu blízká. Píše o své literární tvorbě - znamená pro něj stále silnou motivaci i v pozdějším věku, o slávě, o sázení na dostizích, přidává detaily ze svého všedního života (např. jak vyměnil psací stroj za počítač), vzpomíná všelijaké historky (jak odmítl producenta, který chtěl natočit televizní seriál - situační komedii o stárnoucím spisovateli špatné pověsti, jak se zúčastnil koncertu irské rockové kapely U2...).\nVše je okořeněno charakteristickým ironickým humorem.\n\nČesky knihu vydalo nakladatelství Pragma v roce 2001 .\n\n"}
{"id": "641043", "url": "https://cs.wikipedia.org/wiki?curid=641043", "title": "Petr Chalupa (kněz)", "text": "Petr Chalupa (kněz)\n\nPetr Chalupa (* 21. července 1954 Olomouc) je římskokatolický kněz, biblista, starozákonní exegeta, překladatel. Je ředitelem Českého katolického biblického díla od roku 1997 do současnosti. Věnuje se popularizaci Bible, připravuje přednášky, školení pro lektory a praktickou práci s Biblí pro širokou veřejnost. Od roku 1990 vyučoval na teologické fakultě v Olomouci. V letech 2003–2006 byl jejím děkanem, v letech 2000–2003 a 2008-2018 zastával funkci proděkana pro studijní záležitosti.\n\n\n\n"}
{"id": "641052", "url": "https://cs.wikipedia.org/wiki?curid=641052", "title": "Rádžéndra Prasád", "text": "Rádžéndra Prasád\n\nRádžéndra Prasád ( , 3. prosince 1884 Bihár, Britská Indie – 26. února 1963 Patna, Bihár, Indie) byl spolutvůrce ústavy Indické republiky a také její první prezident.\n\nPůvodním povoláním byl právník, ale v době indické snahy o nezávislost svého povolání zanechal a věnoval se politice v řadách Strany kongresu. Byl důležitou osobností snahy o nezávislost a předsedou shromáždění, které vytvořilo první ústavu republiky platnou v letech 1948-1950.\n\nPrezidentem byl od 25. ledna 1950 do 13. května 1962.\n"}
{"id": "641054", "url": "https://cs.wikipedia.org/wiki?curid=641054", "title": "Arthur Phillip", "text": "Arthur Phillip\n\nArthur Phillip (11. října 1738 Londýn – 31. srpna 1814 Bath) byl admirál Královského námořnictva Království Velké Británie, guvernér Nového Jižního Walesu, první evropské kolonie na australském kontinentu, a zakladatel Sydney.\n\nDo královského námořnictva vstoupil ve svých patnácti letech a zúčastnil se sedmileté války ve Středozemním moři, kde bojoval v bitvě u Menorcy v roce 1756. Posléze byl povýšen, ale na konci války byl převelen do zálohy a živil se zemědělstvím v Lyndhurstu v Hampshire.\n\nV roce 1774 vstoupil do portugalského námořnictva jako kapitán a sloužil ve Španělsko-portugalské válce.\n\nV roce 1778 opět Británie válčila a Phillip byl povolán do aktivní služby. Sice časem opět stoupl v hodnosti, ale v roce 1784 byl opět přesunut do zálohy.\n\nV říjnu 1786 byl jmenován guvernérem Nového Jižního Walesu, plánované britské trestanecké kolonie na východním pobřeží Austrálie. V přípravě na osmiměsíční plavbu se potýkal s obtížemi a byl odmítnut jeho plán, aby na cestu vyjeli zkušení zemědělci a řemeslníci — většina odsouzených byli drobní zlodějíčci z londýnských chudinských čtvrtí.\n\nFlotila odplula 13. května 1787 a po průzkumu pobřeží se nakonec vylodila 26. ledna na místě dnešního Sydney. Vzhledem k tomu, že v okolí nebyla nijak zvlášť úrodná půda, bylo potřeba se vyrovnat s neznámým klimatem a odsouzenci nebyli zkušení zemědělci, byl počátek kolonie bojem o holé přežití. I díky Phillipovu vedení ovšem kolonie překonala počáteční obtíže a okolo roku 1790 už fungovala bez akutních problémů. A když byl odvolán a na konci roku 1792 odplul zpět do Anglie, hladomor v kolonii už nehrozil.\n"}
{"id": "641055", "url": "https://cs.wikipedia.org/wiki?curid=641055", "title": "Port Jackson", "text": "Port Jackson\n\nPort Jackson (také Sydney Harbour) je záliv Tichého oceánu v Austrálii. Jedná se o přírodní přístav, okolo kterého vzniklo město Sydney. Jeho základem se stalo 26. ledna 1788 vylodění Arthura Phillipa, prvního guvernéra Nového Jižního Walesu, kterým byla založena první evropská kolonie v Austrálii.\n\nMezi nejvýznamnější stavby v zálivu patří Harbour Bridge a Sydneyská opera.\n"}
{"id": "641058", "url": "https://cs.wikipedia.org/wiki?curid=641058", "title": "The War You Don't See", "text": "The War You Don't See\n\nThe War You Don't See (\"Válka, kterou nevidíš\") je celovečerní dokumentární film australsko-britského filmaře a novináře Johna Pilgera.\n\nRok po \"The War on Democracy\" Pilger velmi volně navazuje 95minutovým dokumentem z roku 2010, který se zabývá vícero tématy, například:\n\nDokument sleduje výše zmíněné konflikty, vybírá si z nich zajímavé momenty, kde podle autora došlo vlivem médií k určité manipulaci faktů, zastření pravdy nebo jiným machinacím. Pilger si do dokumentu pozval hosty – politiky, novináře a zpravodaje, které se ptá na konkrétní okamžiky, jež ho zajímají. Mezi těmito je např. Cynthia McKinney, Dan Rather nebo Julian Assange.\n\n"}
{"id": "641062", "url": "https://cs.wikipedia.org/wiki?curid=641062", "title": "Česká rada dětí a mládeže", "text": "Česká rada dětí a mládeže\n\nČeská rada dětí a mládeže (ČRDM) je organizace založená roku 1998. Zastupuje zájmy dětských a mládežnických organizací na území České republiky. Dnes sdružuje kolem stovky členských organizací (mezi nimi většinu celostátních sdružení dětí a mládeže), představujících kolem 200 000 individuálních členů. Členy ČRDM jsou sdružení velmi malá i ta největší, včetně deseti krajských rad mládeže. Česká rada dětí a mládeže je dnes jediná a vskutku reprezentativní platforma, jež sdružuje a podporuje valnou většinu celostátních a zároveň i mnoho regionálních a místních sdružení dětí a mládeže. Slovo „rada“, které je ústředním slovem jejího názvu, vystihuje obě funkce organizace, jejichž vyvážení je pro dlouhodobou stabilitu ČRDM stěžejní. Znamená jednak možnost diskutovat demokraticky uvnitř mládežnického hnutí jeho problémy a potřeby a tyto pak otevřeně komunikovat a zastupovat vůči orgánům státní správy (samosprávy) a politické reprezentaci, jednak rozvinutý odborný kredit, který je nabízen a ve velkém měřítku také využit ze strany rodičovské i odborné veřejnosti a partnerů napříč státním i neziskovým sektorem.\n\nPosláním ČRDM je podporovat podmínky pro kvalitní život a všestranný rozvoj dětí a mladých lidí.\nSvé poslání naplňuje ČRDM tím, že podporuje mimoškolní výchovu a činnost svých členů, zejména snahu o vytváření právních, hospodářských, společenských a kulturních podmínek vhodných pro jejich činnost. ČRDM hájí zájmy svých členů vůči domácím i zahraničním orgánům, organizacím a institucím.\n\nV roce 1998 se rozhodlo osm velkých dětských organizací založit společný vrcholový orgán, který by byl důstojným partnerem vůči státní správě a politické reprezentaci na celostátní a krajské úrovni. Zakládající listina byla podepsána 7. července 1998.\n\nZakládajícími členy byli (v závorce jsou jména osob podepsaných na zakládající listině):\n\nPostupně se k ČRDM přidávaly další menší i větší organizace, takže v roce 2010 jich zde bylo 102, v roce 2012 jejich počet poklesl na 92. Těchto 92 organizací eviduje kolem 200 000 členů, jimiž jsou děti, mládež do věku 26 let a jejich vedoucí. V ČRDM mají zastoupení i krajské rady či samostatné kluby.\n\nV čele třináctičlenného představenstva je Aleš Sedláček.\n\n\nSmyslem ČRDM je reprezentovat potřeby mládeže na území České republiky v dialogu s orgány státní správy, zastupitelským orgánům (parlament), s zahraničními orgány a institucemi. Je také platformou, v níž se odehrává vzájemná diskuse zapojených organizací. Společným cílem je podporovat mimoškolní výchovu a aktivity dětí a mládeže.\n\nOd svého založení sídlí ČRDM na Praze 1 na Senovážném náměstí 977/24.\n\nČRDM provozuje Zpravodajský a informační servis sdružení dětí a mládeže ADAM.cz a vydává zpravodaj o výchově a využití volného času dětí a mládeže ARCHA. Mezi další aktivity patří databáze míst mimoškolní výchovy KamChodit.cz a projekt Kecejme do toho – strukturovaný dialog mládeže. ČRDM oceňuje zástupce veřejné správy a samosprávy a podnikatele působící na místní a krajské úrovni za podporu mimoškolní práce s dětmi a mládeží prostřednictvím Ceny ČRDM PŘÍSTAV. Dalším projektem jsou aktivita Stromy Anežky České, kdy bude vysazeno 100 stromů – lípy srdčité (Tilia cordata Roelvo). Finanční gramotnosti se věnuje projekt Rozumíme financím, který organizuje ČRDM společně s Junákem. ČRDM pořadala Bambiriádu, což byla přehlídka aktivit sdružení dětí a mládeže v krajích a mnoha městech.\n\n"}
{"id": "641075", "url": "https://cs.wikipedia.org/wiki?curid=641075", "title": "Gallo pinto", "text": "Gallo pinto\n\nGallo pinto ( kropenatý kohout) je typický pokrm připravovaný ve středoamerických státech Nikaragua a Kostarika. Oba dva státy proklamují, že původ tohoto pokrmu je na jejich území. Hlavní součásti Galla pinta jsou fazole a rýže. Tyto předvařené suroviny se osmaží společně s cibulí a různým kořením. Tato směs fazolí a rýže se pod různými názvy připravuje i v dalších latinskoamerických státech. Podává se především k snídani, často se do pokrmu přimíchává i kokosové mléko. \n"}
{"id": "641100", "url": "https://cs.wikipedia.org/wiki?curid=641100", "title": "Zlatý glóbus za nejlepší hudbu", "text": "Zlatý glóbus za nejlepší hudbu\n\nZlatý glóbus za nejlepší hudbu od roku 1947 každoročně uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů. Výjimkou byly roky 1953 – 1958, 1963 a 1981. \n\nNejvíc cen (4) získali John Williams, Dimitri Tiomkin a Maurice Jarre, následujíc Alanem Menkenem, který získal tři. Dimitri Tiomkin si odnesl i \"Speciální cenu\" za počiny v letech 1954 a 1956. Stejně tak byl oceněn Hugo Friedhofer v roce 1957. \n\nNásledující seznam obsahuje jména vítězných skladatelů a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n\n"}
{"id": "641103", "url": "https://cs.wikipedia.org/wiki?curid=641103", "title": "Seznam království", "text": "Seznam království\n\nToto je seznam království podle kontinentu.\n\n\nJsou země patřící do \"britského společenství národů\" formálně sjednoceni pod vládou Britského panovníka. V současnosti Alžbětou II. S výjimkou Austrálie, Kanady a Nového Zélandu to jsou pouze monarchie v personální unii se Spojeným královstvím.\n\n\n\n\n\n\n\n\n"}
{"id": "641104", "url": "https://cs.wikipedia.org/wiki?curid=641104", "title": "Xuwulong", "text": "Xuwulong\n\nXuwulong (\"drak geologa Wang Yue-Iun/Xu Wu\") byl býložravý dinosaurus ze skupiny Ornithopoda, zřejmě bazální hadrosauriform (vývojově primitivní příbuzný pozdějších kachnozobých dinosaurů). Před asi 125 až 100 miliony let obýval území dnešní Číny (provincie Kan-su).\n\nZnám je podle fosilií kompletní lebky, téměř kompletní páteře a levého pánevního pletence. Tohoto dinosaura popsali čínští paleontologové You Hailu, Li Daqing a Liu Weichang v roce 2011. Typový druh je \"X. yueluni\". Délka tohoto dinosaura činila asi 5 až 7 metrů a hmotnost se pohybovala kolem 650 kilogramů.\n\n"}
{"id": "641107", "url": "https://cs.wikipedia.org/wiki?curid=641107", "title": "Ferdinand Aragonský", "text": "Ferdinand Aragonský\n\nFerdinand Aragonský může označovat různé aragonské (či španělské) panovníky a šlechtice:\n\n"}
{"id": "641109", "url": "https://cs.wikipedia.org/wiki?curid=641109", "title": "Ulamova spirála", "text": "Ulamova spirála\n\nUlamova spirála, nebo také prvočíselná spirála, je obrázek, který vznikne seřazením přirozených čísel do spirály a zvýrazněním prvočísel. Byla objevena matematikem Stanisławem Ulamem v roce 1963. Ulam si napsal přirozená čísla do obdélníkové sítě, jedničku doprostřed a další čísla spirálovitě směrem ven.\n\nKdyž zakroužkujeme v této struktuře prvočísla, dostáváme\n\nUlam si všimnul, že prvočísla se vyskytují převážně na některých diagonálních přímkách. Tento vzorek je viditelný i při velmi velkých měřítkách (objevují se pak i vodorovné a svislé čáry). Následující obrázek popisuje rozložení prvočísel na síti \"200x200\":\nMatematicky to znamená, že některé kvadratické vzorce formula_1 generují prvočísla hustěji než jiné. Obecné vysvětlení není zatím známo.\n"}
{"id": "641110", "url": "https://cs.wikipedia.org/wiki?curid=641110", "title": "Antonín Buchtel", "text": "Antonín Buchtel\n\nAntonín Buchtel (4. května 1804 Pastviny – 1. března 1882 Letohrad (do r. 1950 Kyšperk)) byl český skladatel a sběratel hudebních nástrojů.\n\nPodle některých pramenů se narodil o několik kilometrů severněji v obci Klášterec nad Orlicí. Po absolvování gymnázia v Moravské Třebové vystudoval filosofii na Karlově univerzitě a bohosloví v Hradci Králové.\nJeště během studia (1826) byl vysvěcen na kněze. O rok později byl jmenován kooperátorem v Klášterci nad Orlicí, administrátorem v Pěčíně u Rokytnice a konečně 28. září 1845 byl přidělen na faru v Kyšperku. Zde dosáhl titulu vikáře, konzistorního rady, arcikněze a stal se školním inspektorem na německých školách. Byl všestranně činný s hlubokým sociálním cítěním. Zakoupil zrušenou továrnu na sirky (mimochodem byla to První privilegovaná továrna na sirky v království českém a vyráběly se tam sirky dříve než v Sušici), přestavěl ji na chudobinec a daroval městu. Jeho záslužná činnost byla oceněna řadou vyznamenání.\n\nBuchtelova sbírka hudebních nástrojů vznikala postupně v rozmezí let 1830–1882. Sbírka obsahovala mistrovské kusy (theorba Martina Brunera, mistrovská viola d'amore houslaře Jana Oldřicha Eberle, či viola Nicolase Leidolffa z Vídně z roku 1700), ale i nástroje lidové (niněru, miniaturní housle užívané tanečními mistry – pošetky, trumšajt a hřebíkové housle). Jeden z nástrojů, celodřevěný xylofon, dokonce sám vyrobil. Sbírku odkázal Národnímu muzeu, kde vytvořila základ sbírky hudebních nástrojů, dokonce nejprve jako samostatné oddělení zvané Buchtelium. Dnes je součástí sbírek Českého muzea hudby.\n\nZemřel 1. března 1882 a je pohřben na hřbitově v Letohradě.\n\nKromě četných chrámových skladeb komponoval zejména skladby pro klavír, tance a písně. Psal hudbu nejen na německé texty (např. sbírka písní: \"Lieder eines Blinden\"), ale i na texty české (\"Poselství, Hraběnce na památku\"). O jeho úctě k české hudbě svědčí i vlastní klavírní transkripce skladby Jana Václava Hugo Voříška \"Lístek do památníku\".\n\nByl i znamenitým hudebním pedagogem. Pouze v rukopisu však zůstaly jeho školy hry na klavír:\n\n\n"}
{"id": "641127", "url": "https://cs.wikipedia.org/wiki?curid=641127", "title": "Mead (přehradní nádrž)", "text": "Mead (přehradní nádrž)\n\nMead ( ) je největší přehradní nádrž v USA a jedna z největších na světě. Vznikla za Hooverovou přehradou na řece Colorado přibližně 48 km jihovýchodně od Las Vegas na hranicích států Nevada a Arizona. Vzdutí hladiny zasahuje do vzdálenosti 186 km od hráze. Vodní plocha má nepravidelný tvar, přičemž délka pobřeží je asi 900 km.\n\nO vodní nádrž je velký zájem z řad plachtařů a dalších milovníků vodních sportů. Stará se o ni správa národního parku.\n"}
{"id": "641133", "url": "https://cs.wikipedia.org/wiki?curid=641133", "title": "YMCA v České republice", "text": "YMCA v České republice\n\nYMCA v České republice je název české pobočky největší mládežnické organizace na světě YMCA (Young Men’s Christian Association, česky Křesťanské sdružení mladých lidí). YMCA se zabývá zejména prací s dětmi a mládeží, nabídkou aktivního trávení volného času, harmonickým rozvojem člověka – jeho ducha, duše a těla (jak symbolizuje červený rovnostranný trojúhelník, který má ve svém znaku). Je otevřena všem lidem bez rozdílu rasy, pohlaví, náboženského vyznání, sociálního postavení, fyzických i duševních schopností.\n\nYMCA v České republice má 3.706 členů (stav k 31. 12. 2016), své aktivity nabízí v 28 pobočkách napříč republikou. \n\nYMCA vznikla v roce 1844 v Londýně v Anglii. Na českém území od druhé poloviny 19. století fungovala prostřednictvím tzv. Křesťanských spolků mladíků nebo tzv. Křesťanských sdružení mládeže. Po několika letech fungování v rámci Čs. legií a poté Čs. armády, kde její pracovníci zřizovali nejen čítárny, čajovny a vývařovny, ale nabízeli jim i aktivity pro využití volného času, se u nás YMCA od roku 1921 rozšířila masově především díky vydatné pomoci z USA a za přispění elit národa: T. G. Masaryka, jeho dcery Alice, Ing. Václava M. Havla, prof. Emanuela Rádla a dalších. Samostatná Československá YMCA byla oficiálně založena na sjezdu v Praze dne 21. dubna 1921.\n\nSvoji činnost YMCA nuceně ukončila v roce 1951 a přes neúspěšné pokusy okolo roku 1968 o znovuzaložení, obnovila svoji činnost až v roce 1990. YMCA v ČR byla ustavena v roce 1992 vzhledem k blížícímu se dělení Československé federativní republiky.\n\nYMCA nabízí pestrou paletu aktivit pro kvalitní trávení volného času dětí, mladých lidí a všech dalších mladých duchem. Každé lokální sdružení má specifický program, prostřednictvím kterého naplňuje poslání YMCA.\n\nNejvíce aktivit je zaměřených na sport a práci s rodinami, dále se YMCA věnuje pořádání táborů, práci s mladými, sociálním programům, ad.\n\nV rozvoji českého sportu má YMCA svoji pevnou historickou úlohu. V Československu přispěla k rozvoji sportovní výchovy investicemi do sportovišť, díky financím amerických zakladatelů se v Paláci YMCA obyvatelé Prahy setkali s krytým bazénem, s první běžeckou klopenou dráhou a gymnastickou halou či se saunami a lázněmi. Díky YMCA se po celé naší zemi postavily desítky hřišť, sportovišť a bazénů.  \n\nDo Československa přinesla YMCA kromě basketbalu a volejbalu i lukostřelbu a playgroundball (softbal), ale také techniku nacvičených signálů při hře. Vzhledem k dobrým podmínkám a špičkovému vedení a vybavení se také staly oddíly YMCA (pozdější UNCAS) prvními reprezentanty v basketbalu, které se účastnily také letní olympiády v Berlíně 1936. V basketbalu neměla YMCA konkurenci až do války. Z dalších sportů se v YMCA nejvíce dařilo lehké atletice, stolnímu tenisu, boxu a plavání. Kurzy plavání a záchrany tonoucího byly pravidelnou součástí táborů YMCA na Sázavě. Díky svému historickému přínosu je YMCA v ČR členem Českého olympijského výboru.\n\nV ymkařských sportovních aktivitách ale nikdy nešlo jen o tělesnou zdatnost. Sport v YMCA vždy fungoval jako součást mravní výchovy mladých mužů. Už v meziválečném období šlo – slovy jednoho z vedoucích tělesných aktivit v YMCA Fráni Velkoborského – o „Tělesnou výchovu k charakteru“.\n\nV 21. století jsou v Ymce stále populární míčové hry (volejbal, florbal, fotbal, softbal, ping-pong), nově se přidalo lezení a vodáctví, zájem je také o taneční skupiny (step, irský a bretaňský tanec, spontánní tančení).  Velké úspěchy zaznamenává tým YMCA Znojmo v korfbalu –  ve všech věkových kategoriích pravidelně obsazuje ty nejvyšší příčky, a to jak v národních soutěžích, tak na mezinárodním poli.\n\nPrvní tábor na světě zorganizovala YMCA v Anglii v roce 1907. Také v Československu měla už v roce 1921 dva tábory – Masarykův tábor na Sázavě a Orava na Slovensku. V roce 1937 to už bylo 12 tábořišť. Úspěšný rozkvět tábornictví přerušila druhá světová válka. Po ní YMCA tábory znovu obnovila na několik sezon, než její činnost zakázali komunisté.\n\nTábory YMCA vychovávaly děti a mladé lidi k samostatnosti, k pevnému charakteru, k tělesnému, duševnímu i duchovnímu rozvoji. Táborů se účastnily děti nejrůznějších národností – Češi, Slováci, Poláci, Němci, Židé a také z rodin různých vyznání.\n\nV současné době pořádá YMCA v ČR každý rok více než padesát táborů, kterých se účastní kolem tří tisíc dětí. Tábory se liší svým obsahem i velikostí – některé z nich jsou velké, jiné mají kolem 20 dětí . Nově YMCA pořádá celonárodní tábor YMCA, který má navázat na historickou tradici pořádání kvalitních letních táborů pro děti a mládež v Masarykově táboře YMCA na Sázavě u Soběšína. \n\nDnes YMCA v ČR vlastní 4 tábořiště – Masarykův tábor na Sázavě, Veverskou Bitýšku u Brna, Vlčici u Staňkovského rybníka a Pastviny u Letohradu . Mimo ně ale YMCA využívá i mnoho dalších tábořišť po celé republice.\n\njsou svobodným prostorem pro děti a mládež, které nechtějí trávit volný čas bezcílně na ulici. „Nízký práh“ znamená otevřenost, vstřícnost, bezpečí, ochotu naslouchat a chápat. Nízkoprahové kluby YMCA nabízejí své služby všem dětem a mladým lidem ve třech akreditovaných centrech v Praze a v Ústí nad Labem. \n\nslouží matkám (a otcům) na rodičovské dovolené pro setkávání, vzdělávání a zábavu. Děti si v nich mohou hrát mezi svými vrstevníky, dospělí navázat nová přátelství, sdílet své zkušenosti a nápady. Centra nabízejí tvořivé, vzdělávací a sportovní programy, ale i možnost volné hry v herně. Charakter i nabídku programů spoluvytvářejí sami návštěvníci – rodiče, jejich děti, partneři i celé rodiny.\n\nVůbec první mateřské centrum v České republice vzniklo v 1992 v přízemí Paláce YMCA. Inspirovalo tak další centra, kterých je dnes kolem 500. Ukázalo, jak trávit čas s dětmi, a přitom se cítit smysluplně a užitečně.\n\nYMCA v současné době provozuje 12 mateřských a rodinných center – tři v Praze, dvě v Brně a sedm na dalších místech republiky. YMCA Brno nabízí vedle herny pro děti i pracovnu s internetem pro rodiče nebo mobilní dětský koutek.\n\nDalšími z programů zaměřených na podporu rodiny jsou například tábory rodin nebo tzv. manželská setkání, týdenní letní kurzy pro manželské páry. Náplní kurzů jsou\n\npřednášky ze širokého okruhu vzájemných vztahů muže a ženy v manželství, doplněné skupinovou prací, sdílením zkušeností i prostorem pro společný volný čas manželů. \n\nYMCA od začátku působení vedla mladé lidi k demokracii a občanské zodpovědnosti. Dnes se těmto cílům věnují hlavně dva její programy, Ten Sing a YMCA Skauti.\n\nTen Sing je hudební aktivita pro teenagery ve věku od 12 do 19 let. Je to především pěvecký sbor doprovázený kapelou, doplněný tancem a divadlem. Mladí se tu postupně učí přebírat zodpovědnost za své vrstevníky, určují směr, kterým se skupina bude ubírat, pomáhají s přípravou společného programu. Hlavním cílem  Tensingu je výchova zodpovědných mladých lidí, vedení k demokracii, osobní rozvoj ducha, duše a těla. Jádrem Tensingu jsou tzv. 3 K – kultura, kreativita a Kristus. V Česku nyní funguje 10 tensingových skupin. \n\nSkauting v YMCA je založen na třech principech. Jsou to: povinnost a úcta k Bohu, povinnost a úcta k bližnímu a povinnost a úcta k sobě. Cílem skautingu je připravenost jedince plnit povinnosti k sobě samým, bližním, vlasti, přírodě a celému lidskému společenství. YMCA skauti jsou samostatnou organizací a nepatří tedy pod organizaci Junák – český skaut, ale udržují vzájemné přátelské vztahy. \n\nV červnu 2016 odstartovala YMCA v ČR kampaň #nenimitojedno, jejímž cílem je oslovit mladé lidi, aby si všímali věcí, které se okolo nich dějí, nebáli se vyjádřit svůj názor, nebyli pasivní a motivovat je ke změně tam, kde se jim něco nelíbí. Kampaň vznikla v návaznosti na celosvětovou iniciativu #giveavoiceYMCA, dát hlas mladým lidem.\n\nV první fázi proběhl sběr názorů, co mladým v okolí vadí, resp. není jedno, na kartičkách (celkem 4000 ks) a po sociálních sítích. Získaná data se průběžně vyhodnocují a další etapou by měly být jednotlivé návazné projekty, které se pokusí mladým lidem pomoci v jejich úsilí, s jejich konkrétními problémy, a povedou je k tomu, aby nebyli pasivní nebo bezohlední.\n\nČeská YMCA je od roku 1998 kolektivním členem České rady dětí a mládeže, Českého olympijského výboru, Asociace nestátních neziskových organizací. Na mezinárodní úrovni je členem Světové aliance YMCA a Evropské aliance YMCA. Na regionální a místní úrovni spolupracuje s dalšími organizacemi a orgány státní správy.\n\nYMCA v ČR byl přiznán Ministerstvem školství, mládeže a tělovýchovy titul: \"NNO uznaná MŠMT pro práci s dětmi a mládeží na léta 2016 až 2020\".\n\n"}
{"id": "641141", "url": "https://cs.wikipedia.org/wiki?curid=641141", "title": "Georges Bernanos", "text": "Georges Bernanos\n\nGeorges Bernanos (20. února 1888 – 5. července 1948) byl francouzský spisovatel katolické a monarchistické orientace. Jeho nejznámější díla jsou romány \"Pod sluncem Satanovým\" a \"Deník venkovského faráře\" (obě zfilmována) a libreto k opeře \"Dialogy karmelitek\".\n\nNarodil se v Paříži, dětství strávil v Pas de Calais, kam umisťoval děj řady svých literárních děl. Bojoval v 1. světové válce, mimo jiné v bitvách na Sommě a u Verdunu. \n\nVálečná zkušenost ho silně ovlivnila. Zastával silně konzervativní, monarchistické, katolické a antidemokratické politické postoje, které ho přivedly do krajně pravicového hnutí Action Française. \nStal se nadšeným podporovatel autoritativního politika Francisca Franca. Po návštěvě Mallorcy, kde byl svědkem týrání civilního obyvatelstva vojáky Francovy falangy však svou podporu frankismu odvolal. \n\nRoku 1938 odjel do jižní Ameriky, kde strávil 2. světovou válku, především v brazilské Barbaceně. \n\nPo válce se vrátil do Francie a podporoval Charlese de Gaulla, který mu dokonce nabídl místo ve vládě, Bernanos však odmítl. Do konce života hájil konzervativní ideje, dle nichž je moderní civilizace zkažená a technický pokrok je zlem. Byl také mnohokrát obviněn z antisemitismu.\n\nJeho nejslavnějším dílem je jeho hned první román \"Sous le soleil de Satan\" (česky \"Pod sluncem Satanovým\"). Zfilmován byl Mauricem Pialatem roku 1987 (film oceněn Zlatou palmou v Cannes).\n\n\n\n\n\n"}
{"id": "641150", "url": "https://cs.wikipedia.org/wiki?curid=641150", "title": "Arnošt Ceral", "text": "Arnošt Ceral\n\nArnošt Ceral (* 27. července 1987 Hradec Králové) je český skater žijící v Praze, na Žižkově. Na skateboardu jezdí v postavení goofy a sponzorují ho Horsefeathers, Osiris shoes, Nixon, ACE trucks, Bryxle.cz a Streetmarket.cz.\n\nFelipe Gustavo, Rodrigo TX, Cody Mcentire, P-Rod\n\n"}
{"id": "641152", "url": "https://cs.wikipedia.org/wiki?curid=641152", "title": "Bonifác z Montferratu", "text": "Bonifác z Montferratu\n\nBonifác I. z Montferratu (asi 1150 – 4. září 1207) byl markýz z Montferratu a vůdce čtvrté křížové výpravy. Byl třetím synem Viléma V. z Montferratu a Judity Babenberské a narodil se po otcově návratu z druhé křížové výpravy. Byl mladším bratrem Viléma „Dlouhého meče“, hraběte z Jaffy a Askalonu, a Konráda I. Jeruzalémského.\n\nBonifácovy skutky z mladí kolem roku 1170 jsou zaznamenány ve slavném díle, \"Valen marques, senher de Monferrat\". O toto zpracování se zasloužil Bonifácův dobrý přítel a dvorní trubadúr Raimbaut z Vaqueiras. Jeho skutky zahrnují záchranu dědičky Jacopiny z Vetimiglie od jejího strýce hraběte Oty, který ji chtěl připravit o dědictví a poslat ji na Sardinii. Bonifác pro ni zařídil svatbu. Když Albert z Malaspiny (manžel jedné z Bonifácových sester) unesl Saldinu z Mar, dceru přední janovské rodiny, Bonifác jí zachránil a vrátil zpět její lásce, Ponsetovi z Aguilar. Jako zbytek Bonifácovy rodiny, i on podporoval svého synovce Fridricha Barbarossu v jeho válce proti nezávislým městům Lombardské ligy.\n\nBonifácův nejstarší bratr, Vilém, zemřel v roce 1177, brzy poté co se oženil s princeznou Sibylou, dědičkou Jeruzalemského království. Roku 1179, byzantský císař Manuel I. Kommenos nabídl svoji dceru Marii Porphyrogenitskou jako manželku jednomu ze synů Viléma V. Bonifác, stejně jako jeho starší bratr Konrád, byli už ženatí, a Fridrich byl kněz, proto si ji vzal nejmladší bratr Renier, který byl společně s Marií zavražděn během násilného uchvácení vlády Andronikem Komnénem.\n\nRoku 1183 byl Bonifácův synovec Balduin V. korunován jako král Jeruzaléma. Vilém V. odešel do křižáckého království, aby podpořil svého pravnuka a nechal Montferrat Konrádovi s Bonifácem. Roku 1187 Konrád také odešel na východ, neboť Izák II. Angelos nabídl svoji sestru Theodoru Bonifácovy jako manželku, aby obnovil rodinnou byzantskou alianci, ale Bonifác se právě oženil podruhé, zatímco Konrád byl vdovec.\n\nRoku 1189, se Bonifác připojil k radě regentů Tomáše Savojského, syna jeho synovce Humberta III., dokud hoch nedosáhl dospělého věku o dva roky později.V roce 1191, poté co mu nově zvolený císař Jindřich VI daroval Insicu, městečko v jižním Piedmontu, začala patnáctiletá válka proti sousedním městům Asti a Alessandrii. Bonifác se přidal ke Cremonské lize, zatímco tato dvě města se přidala k Milánské lize. Bonifác spojená města porazil u Montiglia v červnu téhož roku, ale válka jako celek těžce dolehla na zájmy dynastie. Po čtvrté, on a Vaqueiras zachránili jeho švagra Alberta z Malaspina, když byl bez koně. První fáze války skončila smírem v dubnu roku 1193. Nyní byl Bonifác markýzem z Montferratu, po smrti jeho otce roku 1191 a Konráda, nově korunovaného jeruzalémského krále v roce 1192.\n\nV červnu roku 1194, byl Bonifác dosazen jako jeden z velitelů výpravy Jindřicha VI. na Sicílii. U Messiny, kde probíhal boj mezi flotilou z Pisy a Janova, zachránil Vaqueiras Bonifáce svým štítem – za což byl pasován na rytíře téhož roku, po úspěšném tažení a Jindřichově korunovaci v Palermu. V říjnu 1197, mír s Asti skončil. Bonifác uzavřel alianční dohodu s Acqui v červnu 1198. Bylo tu mnoho plenění a nájezdů, ale roku 1199 bylo jasné, že je válka ztracena a proto Bonifác vstoupil do vyjednávání.\n\nKdyž původní velitel čtvrté křížové výpravy, hrabě Theobald ze Champagne roku 1201 zemřel, byl Bonifác zvolen jako její nový velitel. Byl zkušeným vojákem a toto byla příležitost pro znovuzískání reputace. Bonifácova rodina byla dobře známa na východě, jeho synovec Balduin a bratr Konrád byli králové Jeruzaléma a jeho neteř Marie byla dědičkou téhož království.\n\nBonifácův synovec, Filip Švábský byl manželem Ireny Angeliny, dcery sesazeného byzantského císaře Izáka II. Angela a neteř Konrádovy druhé manželky Theodory. V zimě 1201 strávil Bonifác vánoce s Filipem v Hagenau, kde se také setkal s Alexiem Angelem, synem Izáka Angela, kterému se podařilo uniknout před hrozbou jeho strýce Alexia III. Angela. V tento čas tito tři diskutovali o možnosti použít křižáckou armádu pro obnovení Alexiova práva na trůn. Oba, Bonifác i Alexius, cestovali odděleně do Říma pro požehnání papeže Innocenta III.. Ovšem Bonifácovi bylo speciálně sděleno papežem, aby se vyvaroval útoku na křesťany, včetně Byzantinců.\n\nKřižácká armáda měla obrovský dluh u benátského dóžete, který jim poskytl flotilu. Nařídil jim tedy, aby zaútočili na rebelující města Trieste, Moglie a Zaru a porazili je před vyplutím do Káhiry. Papež byl rozzuřen útokem křižáků na křesťanská města. Dóže Enrico Dandolo byl nyní pravým vůdcem kruciáty, s Bonifácem pouze jako nastrčeným velitelem. Alexius Angelus se zavázal sliby ke křižákům a jejich hlavnímu sponzorovy, benátskému dóžeti, že pokud mu pomůžou získat trůn, tak je za to bohatě odmění. Dandolo si usmířil Papeže Alexiovým slibem, že podřídí ortodoxní církvi Římu poté, co usedne na konstantinopolský trůn. Flotila vyrazila roku 1203 ke Konstantinopoli.\n\nPo dobytí Konstantinopole v roce 1204 patřil Bonifác mezi pretendenty trůnu. Benátčané jeho volbu vetovali, neboť věřili, že má příliš mnoho konexí v Říši, a obávali se o ztrátu svého vlivu. Místo něj vybrali hraběte Balduina Flanderského. Bonifác založil Thessalonické království a měl také území na východ od Bosporu a Krétu, ačkoliv jej později předal Balduinovi.\n\nBonifác měl s první manželkou Elenou z Busca (1145 – 1204) tři děti:\n\nV roce 1204 se v Konstantinopoli oženil s bývalou císařovnou Markétou, dcerou uherského krále Bély III. Měli pouze jedno dítě:\n\nBonifác byl zabit při přepadení Bulhary 4. září 1207, a jeho hlava byla poslaná bulharskému carovi Kalojanovi.\n"}
{"id": "641162", "url": "https://cs.wikipedia.org/wiki?curid=641162", "title": "Kostel svatého Antonína Paduánského (Prašivá)", "text": "Kostel svatého Antonína Paduánského (Prašivá)\n\nŘímskokatolický kostel svatého Antonína Paduánského je dřevěná stavba stojící na vrcholu Malé Prašivé (Prašivky) a významné poutní místo Těšínska. Byl postaven z prostředků hraběte Jiřího z Oppersdorfu jako dík za záchranu před rozzuřeným jelenem.\n\nKostel byl vystavěn roku 1640 na náklady hraběte Jiřího z Oppersdorfu a zanedlouho po svém dokončení 5. srpna téhož roku byl zasvěcen svatému Ignáci z Loyoly, oblíbenému patronu hraběte. Kostel byl opatřen fundací ve výši 240 tolarů a stříbrným kalichem. Kostel na Malé Prašivé byl v této době filiálním kostelem farnosti Frýdecké, ačkoliv stál na území farnosti dobrozemské, které připadl až roku 1791 podepsáním smlouvy mezi frýdeckým farářem Karlem Josefem Šípem a dobrozemským Josefem Krupou. Patrocinium bylo změněno roku 1673 za Františka Eusebia z Oppersdorfu, neboť toho roku, 14. září, byl vysvěcen svatému Ignáci z Loyoly kostel na Borové v Malenovicích.\n\nKostel v Malé Prašivé se stal zanedlouho poutním místem, k němuž o odpustě směřovaly stovky lidí z celého Těšínska. V roce 1836 obyvatelé vesnice Vyšní Lhoty požádali, aby byl kostel rozebrán a přenesen do jejich vesnice, neboť svůj kostel neměli, ale dobrozemská farnost a obyvatelé okolních vesnic nesouhlasili. V letech 1842–1872 ve farnosti působil farář František Stáhala, který kostel opatřil tehdy neobvyklým bleskosvodem, neboť od blesku vzplála v roce 1862 věž kostela v Dobré). Zároveň nechal vymalovat a u těšínského malíře Wankeho zhotovit obraz svatého Antonína Paduánského. V době úřadování faráře Jana Kittricha byla položena nová dřevěná podlaha namísto dosavadní cihlové a pořízeny nové varhany nákladem těšínského řádu Alžbětinek, protože na odpusť měl přijet kardinál Jiří Kopp, kníže biskup vratislavský, který jel poprvé po novém ocelovém mostě nad Morávkou mezi Vyšními Lhotami a Raškovicemi, na který přispěl nemalou částkou a který až do svého zničení na konci druhé světové války nesl jeho jméno. Roku 1907 byla znova opravena věž, do níž byly vloženy drobné mince a listy popisující historii i dobovou opravou kostela.\n\nRoku 1930 bylo sejmuto vnitřní obložení stěn, přičemž se zjistilo, že roubený plášť kostelíka je značně narušen hnilobou a lesním mravencem. Kostel byl restaurován pod vedením tesaře Josefa Volného, ve spolupráci s Františkem Kubošem a Janem Žvakem, a ještě téhož roku opraven. Došlo k zamalování původní malby provedené ještě farářem Stáhalou.\n\nPo Mnichovské dohodě měl kostel náležet Polsku. Nejprve bylo ujednáno, že kostel zůstane Doberské farnosti, avšak Druhá polská republika si vynutila změnu hranic, která se dotkla i obce Morávky. Regionální tisk vyzval obyvatelstvo k poslední pouti ke svatému Antoníčkovi, která se konala v neděli 13. listopadu roku 1938. Po požehnání frýdeckého děkana Brablece pouť přerostla v protestní shromáždění proti polskému záboru nejen Prašivé. Druhý den byly veškeré cenné věci včetně varhan převezeny do kostela v Dobré. V červnu roku 1939 se tradiční pouť konala ve Vyšních Lhotách za hostincem, neboť poutníkům z protektorátu byla účast na poutích na Prašivce zakázána. Po obsazení Polska 1. září 1939 připadla Malá Prašivá i s kostelem Německé říši. V té době jej spravoval farář Jan Foldyna z Dobratic, které taktéž náležely do \"Olzagebeitu\". Roku 1940 bylo konání poutí na Prašivou definitivně zakázáno.\n\nNa konci II. světové války, když Slezskem procházela fronta, byl kostel dne 4. května zasažen z Raškovic dvakrát dělostřeleckým granátem. Jeden prorazil stěnu vpravo u vchodu a roztříštil schody na pavlač, druhý proletěl štítem a vyrazil střechou. Oprava proběhla rychle, a tak se pouť na Malé Prašivé po 5 letech konala znova. V 50. letech 20. století byly zakázány venkovní bohoslužby. Kostel byl ještě několikrát opravován. V nedávné době prošel rekonstrukcí.\n\nKostel má jednoduchou konstrukci. Na obdélnou loď, sroubenou z mohutných jedlových trámů navazuje mírně odsazený trojboký presbytář. Nad trojúhelníkovým štítem je osazena malá věžička, která je mladšího data. Do poškození v době II. světové války nebyla jehlancovitá, ale cibulovitá. Celá stavba je pobita šindelem, aby byla chráněna před nepříznivými povětrnostními vlivy, poprvé se tak stalo roku 1753. Sakristie a kruchta byly přistavěny roku 1772, roku 1779 pak kazatelna. Varhany byly zakoupeny roku 1801.\n\nVěž byla přistavěna v roce 1860 v rámci úprav kostela. Při instalaci bleskosvodu v roce 1862 byl pořízen zvon. Další oprava věže proběhla v roce 1909, 1945 a 1975. V letech 2001 až 2005 byl kostel opraven, v roce 2006 postavena nová věžička. Ve věži je bronzový zvon o průměru 36 cm a výšce 30 cm.\n\n\n"}
{"id": "641165", "url": "https://cs.wikipedia.org/wiki?curid=641165", "title": "Slunéčko desetitečné", "text": "Slunéčko desetitečné\n\nSlunéčko desetitečné je dravý brouk z čeledi slunéčkovitých. Poprvé jej popsal Carl Linné v roce 1758. Ve skutečnosti nemusí mít 10 teček, ale může mít teček až patnáct nebo naopak nemít žádnou.\n\nNajdeme je nejčastěji na žlutých, případně jiných květech, kde se rovněž projevuje jako užitečný dravec. Požírá molice a mery.\n"}
{"id": "641166", "url": "https://cs.wikipedia.org/wiki?curid=641166", "title": "Manažer záznamů", "text": "Manažer záznamů\n\nManažer záznamů (z anglického \"\") je osoba, která je odpovědná za vedení záznamů v organizaci. Tato role se v průběhu času vyvíjela a má mnoho forem, souvisejících s mnoha oblastmi znalostí potřebných pro odbornou způsobilost. \nManažeři záznamů se nachází ve všech typů organizací, včetně obchodní, vládní nebo neziskové odvětví. Obecně platí, že je možné najít manažera záznamů v každé organizaci.\n\nPraxe správy záznamů se vyvinula z archivů vlády Spojených států po druhé světové válce. S explozí papírových záznamů během války, byl lepší systém řízení záznamů přímo potřebný k udržení těchto záznamů a připravenosti k použití. Manažer záznamů se stal specialista, který překlenul propast mezi úředníky a archiváři. Tato profese se rozšířila do firemního světa v roce 1950. \nManažer záznamů obecně poskytuje odborné znalosti v oblasti správy záznamů:\nManažer záznamů by měl mít také odborné znalosti v oblasti:\nManažeři záznamů jsou přítomní prakticky v každém typu organizace. Role se mohou pohybovat od jedné osoby až po například po roli . Manažeři záznamů se mohou zaměřovat na provozní odpovědnost, tvorbu strategií a politik pro zachování a možností využití informací, nebo kombinují prvky těchto pracovních pozic. \nNapříklad zdravotnictví má velice specializovaný pohled na správu záznamů. Údaje o zdravotním stavu se týká nejen udržení informací o pacientech, ale také pro diagnózy podmínek, které se pacientů týkají. The American Health Information Management Association (AHIMA) je profesní organizace, která se věnuje této problematice. Manažeři záznamů ve farmaceutickém průmyslu jsou odpovědní za udržování laboratorního výzkumu, údajů o klinických zkouškách a informací o výrobě. \nManažeři záznamů v advokátních kancelářích mají odpovědnost za řízení konfliktů, stejně jako správu souborů záležitostí klientů. \nManažeři záznamů v USA v jaderných elektrárnách se specializují v souladu s pravidly Jaderné regulační komise, pokud jde o nakládání s jadernými materiály. Společnost NIRMA je místní profesní organizace věnující se této problematice. \nNěkolik univerzit nabízí formální vzdělávací kurzy. Absolventi těchto programů jsou často specialisté v knihovnictví nebo archivnických programech. Na trhu se také pohybují organizace, které nabízí různé vzdělávací konference, semináře a workshopy. \nProfesní osvědčení je certifikovaný Manažer záznamů (the Certified Records Manager) certifikovaný institutem pro certifikace manažerů záznamů ( the Institute of Certified Records Managers)\n"}
{"id": "641179", "url": "https://cs.wikipedia.org/wiki?curid=641179", "title": "Mickey Lee Soule", "text": "Mickey Lee Soule\n\nMickey Lee Soule (6. června 1946, Cortland, New York, Spojené státy) je americký klávesista, známý především jako člen rockové skupiny Elf, po rozpadu Elf byl jeden ze zakládajících členů skupiny Ritchie Blackmore's Rainbow. V roce 1974 zpíval s Rogerem Gloverem. V roce 1976 hrál s Ian Gillan Bandem.\n\n\n\n\n\n"}
{"id": "641187", "url": "https://cs.wikipedia.org/wiki?curid=641187", "title": "Craig Gruber", "text": "Craig Gruber\n\nCraig Gruber (22. června 1951 – 5. května 2015) byl americký basový kytarista, nejvíce známý jako původní basista v Rainbow. Spolu s ostatními členy Rainbow, s výjimkou kytaristy Ritchie Blackmorea, hrál v kapele Elf, skládající se ze zpěváka Ronnie Jamese Dia, klávesisty Mickey Lee Soule, bubeníka Gary Driscolla a kytaristy Davida Feinsteina. Zemřel v roce 2015 ve věku 63 let na rakovinu prostaty.\n\n\n\n\n"}
{"id": "641192", "url": "https://cs.wikipedia.org/wiki?curid=641192", "title": "Over the Rainbow (hudební skupina)", "text": "Over the Rainbow (hudební skupina)\n\nOver the Rainbow je hard rocková superskupina, založená v roce 2008 z dřívějších členů Rainbow. Členové jsou Joe Lynn Turner (Rainbow 1980-1984), Bobby Rondinelli (Rainbow 1980-1983), Tony Carey (Rainbow 1975-1977) a Greg Smith (Rainbow 1994-1997), na sólovou kytaru hraje syn zakladatele Rainbow Ritchie Blackmora Jürgen Blackmore. Tonyho Careye později nahradil Paul Morris (Rainbow 1994-1997).\n"}
{"id": "641197", "url": "https://cs.wikipedia.org/wiki?curid=641197", "title": "John Miceli", "text": "John Miceli\n\nJohn Miceli je současný bubeník Meat Loafa. V roce 1997 hrál se skupinou Rainbow. Kromě jeho práce s Rainbow a Meat Loafem, také hrál s Blue Öyster Cult, Adamem Lambertem, Foxy Shazam, Kerry Ellis nebo My Chemical Romance.\n\n"}
{"id": "641199", "url": "https://cs.wikipedia.org/wiki?curid=641199", "title": "Letiště Moskva-Tušino", "text": "Letiště Moskva-Tušino\n\nLetiště Moskva-Tušino (ICAO: UUUS) je původní moskevské letiště otevřené pro provoz v roce 1935. Nachází se asi 14 km severozápadně od centra ruského hlavního města. Jde o bývalé letiště 3. třídy, nyní letiště 4. třídy, které disponuje jednou částečně zpevněnou a odvodněnou startovací a přistávací dráhou.\n\nV současné době toto letiště slouží převážně pro potřeby sportovního létání a sídlí zde Národní ruský aeroklub V. P. Čkalova. Kromě toho se zde nalézá také vojenské velitelství vrtulníkové základny ruského ministerstva obrany. Plocha letiště také občas slouží pro pořádání velkých koncertů konaných pod širým nebem. V roce 1991 se zde konal festival Monsters of Rock a zahráli zde AC/DC, Metallica, the Black Crowes a Pantera.\n\nOd roku 1936 sem kdysi vedla také původní letecká linka Praha – Moskva, která byla provozována jak Československými aeroliniemi tak i sovětskou společností Aeroflot.\n\nV současné době moskevské vedení usiluje o definitivní likvidaci tohoto letiště a využití jeho plochy k jiným účelům, v roce 2006 bylo přijato rozhodnutí o výstavbě nového fotbalového stadionu Spartaku Moskva, který byl v areálu letiště otevřen v roce 2015.\n"}
{"id": "641202", "url": "https://cs.wikipedia.org/wiki?curid=641202", "title": "Paralelní čas", "text": "Paralelní čas\n\nParalelní čas T(n,p) je jedním z měřítek výkonnosti paralelních algoritmů. Je to čas, který uplyne od začátku paralelního výpočtu do okamžiku, kdy poslední (nejpomalejší) procesor skončí výpočet. Paralelní čas má dvě složky, které se sčítají:\n"}
{"id": "641203", "url": "https://cs.wikipedia.org/wiki?curid=641203", "title": "Greg Smith (hudebník)", "text": "Greg Smith (hudebník)\n\nGreg Smith (*1963) je baskytarista a zpěvák. Greg se narodil v roce 1963, vyrůstal v New Yorku. Hrál například s Wendy O. Williams, Alice Cooper, Rainbow, Blue Öyster Cult, Dokken, Vinnie Moore, Joe Lynn Turner, Ted Nugent, Tommy James & the Shondells, Alan Parsons, The Turtles, Felix Cavaliere, Chuck Negron, Joey Molland, Denny Laine nebo Mitch Ryder.\n\n"}
{"id": "641204", "url": "https://cs.wikipedia.org/wiki?curid=641204", "title": "Gabriel Moginot", "text": "Gabriel Moginot\n\nGabriel Moginot (* 1983) je francouzský portrétní a módní fotograf. Jeho snímky byly otištěny v magazínech \"Pref\", Playboy, Ponytail nebo DAMn. Portrétoval celebrity jako například Amanda Lepore, Amanda Lear, Lady Bunny, Dhany, Diane Pernet, Serge Cajfinger (zakladatel Paule Ka's), Arashi Yanagawa (zakladatel John Lawrence Sullivan's), Hanna Hais nebo François Sagat.\n\nMoginotův projekt \"Muž v korzetu\" byl inspirovaný dílem fotografa Horsta P. Horsta.\n"}
{"id": "641205", "url": "https://cs.wikipedia.org/wiki?curid=641205", "title": "Prekérní intelektuál", "text": "Prekérní intelektuál\n\nPrekérní intelektuál je terminus technicus pro vysokoškolsky vzdělaného člověka, který je zaměstnavateli či celým společenským systémem nucen vykonávat práci za nevýhodných podmínek, žít v trvalé nejistotě a strachu o své zaměstnání, při neplnohodnotném pracovním úvazku (práce jen na částečný úvazek, opakované smlouvy na dobu určitou, smlouvy o provedení práce či pracovní činnosti) atd.\n\nK tomu patří i to, že kromě materiální a sociální nejistoty takový člověk nemůže vykonávat tu intelektuální činnost, ke které má vzdělání, životní zkušenosti a další předpoklady, a tím pádem dochází k jeho deprivaci v oblasti vědy.\n\nO tomto jevu sociologové píší, jako by se jednalo o produkt kapitalismu v postindustriální společnosti. Přitom mnozí takovýto druh společenské šikany bohatě zažívali již za doby socialismu. Jedná se o způsob, jak manipulovat člověkem, \"držet ho na uzdě\", vyhrožovat, deprivovat, deprimovat, ponižovat, deklasovat.\n\nTermín \"Prekérní intelektuál\" se v literatuře objevil v obsáhlé francouzské monografii \"Les Intellos précaires\", Fayard, 2001, autorek: Anne a Marine Rambach. Další monografii na toto téma uvedly obě spisovatelky o osm let později: \"Les Nouveaux Intellos précaires\", Stock, 2009. Z českých sociologů se této problematice věnuje Jan Keller.\n\n\n"}
{"id": "641206", "url": "https://cs.wikipedia.org/wiki?curid=641206", "title": "Candice Night", "text": "Candice Night\n\nCandice Night (* 8. května 1971 Hauppauge, Long Island) je americká zpěvačka, hudební skladatelka a manželka anglického rockového kytaristy Ritchie Blackmora, s kterým je od roku 1997 členkou skupiny Blackmore's Night. V roce 2011 vydala sólové album \"Reflections\".\n\nNarodila se v Hauppauge na Long Islandu jako \"Candice Lauren Isralow\". V dětství se věnovala hře na klavír. Když ji bylo 12 let začala pracovat pod jménem \"Candice Loren\" jako modelka. Objevila se v reklamách, v tisku a na obchodních výstavách. Na Long Islandu měla vlastní rozhlasovou show s rockovou hudbou. Studovala na New York Institute of Technology. Je židovského původu.\n\nOd roku 1997 je členkou a zpěvačkou skupiny Blackmore's Night.\n"}
{"id": "641208", "url": "https://cs.wikipedia.org/wiki?curid=641208", "title": "Fontána Obrody", "text": "Fontána Obrody\n\nFontána Obrody (francouzsky \"fontaine de la Régénération\") nebo též Isisina fontána (\"fontaine d'Isis\") byla fontána v Paříži postavená v období Francouzské revoluce. Nacházela se na místě zbořené Bastilly uprostřed dnešního Place de la Bastille, kde stojí Červencový sloup.\n\nFontána byla postavena v roce 1793 na místě zbořené Bastily (dnešní Place de la Bastille) u příležitosti oslavy prvního výročí útoku na Tuilerijský palác 10. srpna 1792. Tento den byl za revoluce slaven jako Den jednoty a nedělitelnosti. Tuto slavnost organizoval Jacques-Louis David. Při ní se shromáždilo 86 zástupců departementů a společně se napili z fontány, která měla symbolizovat obnovu národa.\n\nTato kašna neměla dlouhou existenci, protože již v roce 1806 ji nahradila jiná fontána, tzv. Bastilský slon.\n\nFontána představovala staroegyptskou alegorii Přírody v podobě sádrové sochy bohyně Isis, kterou doprovázeli dva sedící lvi. Voda tryskala z prsou bohyně do spodní nádrže.\n"}
{"id": "641212", "url": "https://cs.wikipedia.org/wiki?curid=641212", "title": "Ghí", "text": "Ghí\n\nGhí je zvláštní druh přepuštěného másla vyrobený z  buvolího či kravského mléka, využívaný v Indii a některých dalších regionech jižní Asie.\n\nNázev pochází z ájurvédy, která ghí připisuje mimořádné léčivé účinky.\n\nGhí má všechny podstatné znaky přepuštěného másla, tj. vysoký bod přepalování, nulový obsah laktózy a dlouhou, až roční trvanlivost. Od běžného přepuštěného másla se liší způsobem přípravy – nevaří se jen do okamžiku, kdy se začne odpařovat voda a oddělí se mléčná sušina, ale až do doby, než sušina začne karamelizovat. Ve srovnání s obvyklou formou přepuštěného másla má ghí zlatavější barvu. Po přepuštění zachovává nutriční hodnotu másla (vitamín A, vitamín E, draslík, hořčík, železo).\n\nGhí se používá ve většině tradičních indických jídel. Podle některých studií má při pravidelné konzumaci příznivé účinky na hladinu cholesterolu v těle (na rozdíl od klasického másla, které ji naopak zvyšuje) a na zvýšení hladiny lipoproteinu, čímž napomáhá prevenci srdečních onemocnění.\n"}
{"id": "641213", "url": "https://cs.wikipedia.org/wiki?curid=641213", "title": "DFS 39", "text": "DFS 39\n\nDFS 39 nebo Delta IV bylo pokračování série letadel Alexandra Lippische s deltakřídly Delta I, Delta II a Delta III.\n\nNa začátku vývoje letounu stál v roce 1932 Gerhard Fieseler. Ten požádal Lippische o projekt letounu, se kterým by se zúčastnil leteckých závodů Europarundflug. Výsledkem byl velmi neobvyklý dvoumístný dvoumotorový stroj s delta křídlem, na jehož koncích byly směrovky, a malými kachními plochami. Motor byl jeden tažný a druhý tlačný. Fieseler stroj postavil jako F-3 Wespe. Letoun se ukázal být velmi nestabilní, což způsobilo havárii hned při prvním letu. Pozdější úpravy nedokázaly problémy napravit a po další havárii Fieseler od projektu upustil.\n\nV této době měl Lippisch problémy s RLM (Říšské ministerstvo letectví) kvůli havárii jeho podobného typu Delta III. RLM tento projekt financovalo a zakázalo mu další vývoj letounů s delta křídlem.\n\nLippisch našel spojence v profesoru Walteru Georgiiovi z DFS (Německý výzkumný ústav bezmotorového létání). Georgii zajistil zrušení zákazu vývoje a získal finanční podporu od RLM, za kterou od Fieselera odkoupil vrak Wespe a začali jej s Lippischem společně dále upravovat. V DFS Lippisch letoun přestavěl a odstranil kachní plochy i zadní motor a přejmenoval ho na Delta IVa.\n\nAčkoli letadlo létalo lépe než jeho předchůdce, došlo opět k havárii, která vedla k dalšímu vyšetřování Lippischova projektu. RLM a DVL (Německý zkušební ústav pro letectví) znovu doporučily ukončení dalšího vývoje. Georgii stále Lippische podporoval a dosáhl pokračování projektu.\n\nStroj byl opět přestavěn, tentokrát s novými aerodynamickými úpravami založenými na Lippischových zkušenostech, které získal z kluzáku Storch IX. Byl změněn tvar křídla a odstraněny směrové plochy na jeho koncích. Místo toho byly konce křídla sklopeny dolů. Nový stroj pojmenovaný Delta IVb byl prvním krokem ve správném směru vývoje.\n\nÚspěch konečně přišel s posledním kolem úprav. Letadlo bylo znovu přestavěno, upravilo se křídlo a opět byly instalovány pomocné kachní plochy. Výsledek, Delta IVc, byl konečně úspěšný. V roce 1936 byly zahájeny testy ve zkušebním centru Luftwaffe v Rechlinu, kde jej zalétal zkušební pilot Heini Dittmar. Stroj dostal certifikát sportovního letounu a oficiální označení DFS 39.\n\nStroj se ukázal být velmi stabilní a dobře ovladatelný. Konečně zaujal i RLM a stal se výchozím bodem \"projektu X\" – programu vývoje raketového letounu. Výsledkem dalšího vývoje byla nakonec raketová stíhačka Me 163 Komet.\n\nÚdaje platí pro Delta IVc\n\n\n\n"}
{"id": "641216", "url": "https://cs.wikipedia.org/wiki?curid=641216", "title": "Paul Morris (hudebník)", "text": "Paul Morris (hudebník)\n\nPaul Morris (* 2. listopadu 1959, Santa Monica, Kalifornie, Spojené státy) je hudebník – hráč na klávesové nástroje. Hře na klavír se věnoval již od dětství a svou kariéru zahájil koncem sedmdesátých let. V roce 1989 začal spolupracovat se zpěvačkou Doro Pesch. V letech 1994 až 1997 byl členem skupiny Rainbow. Se skupinou nahrál album \"Stranger in Us All\" (je také spoluautorem písně „Black Masquerade“). V roce 2009 se stal členem skupiny Over the Rainbow.\n\n\n\n\n\n\n\n\n\n"}
{"id": "641221", "url": "https://cs.wikipedia.org/wiki?curid=641221", "title": "Cuenca (Ekvádor)", "text": "Cuenca (Ekvádor)\n\nCuenca (plným názvem Santa Ana de los ríos de Cuenca) je město na jihu Ekvádoru. Jedná se o třetí největší ekvádorské město a hlavní město provincie Azuay. Historické centrum města je zapsáno na seznamu světového dědictví UNESCO.\n\nArcheologické průzkumy ukázaly, že oblast okolo současného města obývali lidé už okolo roku 2 000 př. n. l. V předkolumbovském období území tvořilo součást Incké říše. Po conquistě Španělé založili město v roce 1557, což je výrazně později než jiná významná města v dnešním Ekvádoru. Pojmenování nového města je odvozené od španělského města Cuenca.\n\nMěsto se nachází v nadmořské výšce okolo 2 400 metrů nad mořem v jednom z údolí And. Údolí Cuency je obklopeno komplexem náhorních plošin. Ve městě se stékají 4 řeky. Průměrná roční teplota se zde pohybuje okolo 11 stupňů a srážkový úhrn je 880 mm. Panuje zde podhorské klima.\n\n\n"}
{"id": "641228", "url": "https://cs.wikipedia.org/wiki?curid=641228", "title": "Hugo Pratt", "text": "Hugo Pratt\n\nHugo Pratt (Ugo Eugenio Prat) 15. června 1927 - 20. srpna 1995) byl italský kreslíř komiksů, jehož nejznámějším dílem se stal kreslený seriál \"Corto Maltese\" z let 1967-1992. Řada jeho komiksů měla historický námět, při jejich tvorbě se opíral o pečlivé studium historických materiálů, byl též znalcem kabaly. Roku 2005 byl uveden do Síně slávy Will Eisner Award.\n\n"}
{"id": "641229", "url": "https://cs.wikipedia.org/wiki?curid=641229", "title": "Doogie White", "text": "Doogie White\n\nDoogie White (* 7. března 1960, Motherwell, North Lanarkshire, Skotsko, Spojené království) je skotský zpěvák, nejvíce známý ze skupin Midnight Blue, Rainbow, Cornerstone, také spolupracoval s Yngwie Malmsteenem.\n\n"}
{"id": "641231", "url": "https://cs.wikipedia.org/wiki?curid=641231", "title": "Exocet", "text": "Exocet\n\nExocet (francouzský výraz pro podřád Exocoetidae) je rodina francouzských těžkých podzvukových protilodních střel, které lze nasadit z hladinových lodí (verze MM), ponorek (SM), letadel a vrtulníků (AM) i z pobřežních baterií (BC). Střela byla do služby zavedena roku 1975. Jejím výrobcem je evropský koncern MBDA. Exocet patří mezi nejrozšířenější protilodní střely, neboť kromě Francie je zakoupilo dalších 38 států. Prodáno bylo okolo 3500 střel Exocet do 35 zemí. Sever Missile Threat uvádí dodání 1260 MM.38, 800 MM.40, 1100 AM.39 a 140 SM.39, přičemž na stovky dalších má výrobce objednávky. Několik střel roku 1982 nasadila Argentina ve falklandské válce, přičemž jimi byla potopena britská nákladní loď \"Atlantic Conveyor\" a moderní torpédoborec HMS \"Sheffield\".\n\nPrvním členem rodiny Exocet se stala námořní protilodní střela MM.38 s dosahem 40 km, která byla vyvinuta v letech 1967–1975. Její výroba skončila roku 2002. Jako druhá byla v letech 1974–1979 vyvinutá letecká verze AM.39, kterou je možné vybavit bojové letouny, hlídkové letouny, ale i vrtulníky. Nakonec byla v letech 1979–1984 vyvinutá verze AM.39, která je vypouštěna z ponorek. Uložena je ve vodotěsném kontejneru. Od té doby probíhají průběžné modernizace Exocetů. Od roku 1976 byla vyvíjena vylepšená druhá generace námořní střely MM.40, která měla dosah prodloužený na 70 km. Roku 1992 následovala druhá generace leteckých a námořních střel MM.40/AM.39 Block 2. Roku 2004 byl zahájen vývoj třetí generace námořních střel MM.40 Block 3, které jsou vybaveny proudovým motorem, který zvětšil jejich dosah až na 200 km a GPS naváděním, které umožnilo nasazení proti pozemním cílům.\n\n\nArgentina své střely Exocet nasadila roku 1982 ve falklandské válce proti Velké Británii. Podařilo se jimi potopit nákladní loď SS \"Atlantic Conveyor\" a raketový torpédoborec typu 42 HMS \"Sheffield\" (D80). Torpédoborec potopil letecký Exocet vypuštěný z argentinského letounu Super Étendard. Další Exocet poškodil torpédoborec třídy \"County\" HMS \"Glamorgan\" (D19).\n\nExocety byly nasazeny rovněž Irákem za Íránsko-irácké války v letech 1980–1988. Za války obě strany napadaly tankery neutrálních států (tzv. válka tankerů). Dne 18. prosince 1982 Exocet poškodil řecký tanker \"Scapmount\". V únoru 1985 se Exocetem zasažené liberijské plavidlo \"Neptunia\" stalo historicky prvním tankerem potopeným řízenou střelou. Dne 17. května 1987 irácký bojový letoun Dassault Mirage F1 dvěma střelami AM.39 omylem napadl americkou fregatu USS \"Stark\" (FFG-31). Při incidentu zemřelo 37 námořníků a 21 jich bylo zraněno. Fregatu se podařilo zachránit.\n\nCitováno dle:\n\nCitováno dle:\n\n"}
{"id": "641236", "url": "https://cs.wikipedia.org/wiki?curid=641236", "title": "Pratt", "text": "Pratt\n\nPříjmení Pratt nosí více různých osobností:\n\n\n"}
{"id": "641240", "url": "https://cs.wikipedia.org/wiki?curid=641240", "title": "Oxid niklitý", "text": "Oxid niklitý\n\nOxid niklitý (NiO) je společně s oxidem nikelnatým jedním ze dvou oxidů niklu.\n"}
{"id": "641241", "url": "https://cs.wikipedia.org/wiki?curid=641241", "title": "The Runaways", "text": "The Runaways\n\nThe Runaways byla americká dívčí rocková skupina, hrající v druhé polovině sedmdesátých let 20. století. Skupina vydala dvě studiová alba, na kterých byly i jejich největší hity jako \"\"Cherry Bomb\"\" nebo \"\"Queens of Noise\"\".\n\n\n\n\n"}
{"id": "641242", "url": "https://cs.wikipedia.org/wiki?curid=641242", "title": "Runaways (píseň, The Killers)", "text": "Runaways (píseň, The Killers)\n\nRunaways je prvním singlem skupiny The Killers z nadcházejícího alba \"Battle Born\", čtvrtého studiového v pořadí, které vyjde 18. září 2012. Skladba samotná vyšla jako singl 17. července 2012 a v žebříčku Billboard Hot 100 se umístila na 78. příčce.\n"}
{"id": "641249", "url": "https://cs.wikipedia.org/wiki?curid=641249", "title": "Sandy West", "text": "Sandy West\n\nSandy West (10. červenec 1959, Long Beach, Kalifornie, Spojené státy – 21. říjen 2006) byla americká rocková zpěvačka a skladatelka. Byla jednou ze zakládajících členů skupiny The Runaways. Když jí bylo 9 let, dědeček ji koupil bicí soupravu.\n\n"}
{"id": "641251", "url": "https://cs.wikipedia.org/wiki?curid=641251", "title": "Trini", "text": "Trini\n\nTrini může být:\n\n"}
{"id": "641252", "url": "https://cs.wikipedia.org/wiki?curid=641252", "title": "Pjotr Ufimcev", "text": "Pjotr Ufimcev\n\nPjotr Jakovlevič Ufimcev ( ) (* 1931 Altajský kraj) je ruský matematik a fyzik, považovaný za průkopníka v oboru radarem těžko zjistitelných letadel s technologií stealth. V šedesátých letech dvacátého století navrhl rovnice pro určení odrazu elektromagnetických vln od dvourozměrných tvarů. V sedmdesátých letech byla velká část jeho práce přeložena do angličtiny a inženýři americké firmy Lockheed na jejím základě vyvinuli koncept letadla s redukovanou radarovou signaturou, ze kterého vznikl letoun F-117.\n"}
{"id": "641256", "url": "https://cs.wikipedia.org/wiki?curid=641256", "title": "Jules Renard", "text": "Jules Renard\n\nJules Renard (22. února 1864 Châlons-du-Maine, Francie − 22. května 1910 Paříž, Francie), celým jménem Pierre-Jules Renard, byl francouzský spisovatel.\n\nNarodil se ve francouzském Mayenne. Roku 1889 patřil k spoluzakladatelům prestižní literární revue Mercure de France. Byl blízkým přítelem Edmonda Rostanda, autora Cyrana. Po vypuknutí Dreyfusovy aféry se Renard postavil na stranu Émila Zoly (který vydal list \"Žaluji\") a patřil k bojovníkům za Dreyfusovu rehabilitaci. Byl pacifistou a antiklerikálem. Jeho nejslavnějším dílem se stal \"Deník\", který byl publikován až posmrtně, roku 1925.\n\n\n\n\n"}
{"id": "641257", "url": "https://cs.wikipedia.org/wiki?curid=641257", "title": "Limit", "text": "Limit\n\nLimit může být:\n\n"}
{"id": "641263", "url": "https://cs.wikipedia.org/wiki?curid=641263", "title": "Evropské centrum pro práva Romů", "text": "Evropské centrum pro práva Romů\n\nEvropské centrum pro práva Romů (ERRC) je organizace sídlící v Budapešti, která se zabývá problémy Romů a Sintů v Evropě. Zabývá se především právním postupem proti anticikánství, předsudkům a diskriminaci.\n\nKromě toho k jeho hlavním činnostem patří lobbování a školení v oblasti lidských práv. ERRC bylo založeno v roce 1996 a je řízeno mezinárodní komisí.\n\nRakouská zahraniční služba je partnerem instituce ERRC a posílá do tohoto zařízení pravidelně své členy vykonávající službu na památku holocaustu.\n\n"}
{"id": "641264", "url": "https://cs.wikipedia.org/wiki?curid=641264", "title": "Mišo Kovač", "text": "Mišo Kovač\n\nMišo Kovač (* 16. července 1941) je chorvatský zpěvák, který byl jednou z nejpopulárnějších hudebních ikon Jugoslávie, a nadále populární v dnešním Chorvatsku.\n\nMišo Kovač se narodil Zrince a Jakovovi Kovačům 16. července 1941 v Tribunji, dnes chorvatském městě blízko Šibeniku v době, kdy byla oblast pod italskou okupací během druhé světové války. Měl sestru Blanku a bratra Ratka.\n\nV mládí se Mišo Kovač učil obchodovat jako výrobce koberců, ale vystoupení v talentové show v Karlovci mu změnilo život. V show udělal obrovský dojem ztvárněním \"I can’t stop loving you\" od Raye Charlese, a proto se rozhodl stát se profesionálním zpěvákem. Jeho první hit přišel v roce 1964 s písní \"Više se neće vratiti\" (napsáno Đorđem Novkovićem, prodáno půl milionu kopií) a v roce 1970 vyhrál prestižní Splitský hudební festival s písní \"Proplakat će zora\" (prodáno půl milionu kopií ).\n\nVětšina jeho písní byla inspirována Dalmátskou folkovou hudbou, a Mišo Kovač se stal brzo nejpopulárnějším hudebníkem bývalé Jugoslávie. V dalších dvou dekádách vyhrával mnoho prestižních festivalových ocenění, zabral horní příčky v hudebních žebříčcích a prodával vinyly, kazety a CD nosiče v rekordních počtech. Jeho píseň \"Dalmacija u mom oku\" byla a stále je považována za skoro oficiální hymnu Dalmácie.\n\nMišo Kovač byl také jeden z prvních průkopníků zábavního průmyslu v zemi, který si udržoval svou popularitu použitím image a určitého životního stylu. V roce 1973 si vzal královnu krásy Anitu Baturinu, se kterou měl dvě děti, syna Ediho (1975) a dceru Ivanu. Začal nosit luxusní oblečení, knír a vlasy po ramena se staly jeho vlastní značkou.\n\nZhroucení Jugoslávie znamenalo pro Kovače začátek těžkých časů a tragédií. V roce 2007 v interview pro Aleksandra Stankoviće potvrdil, že v době rozpadu navrhl Johnnymu Štulićovi, aby založil stranu, která by se pokusila zachránit Jugoslávii. Během prvních voleb v Chorvatsku byl jednou z mála osobností z Chorvatského zábavního průmyslu pro podporu reformovaných komunistů Ivica Račana a dokonce prohlašoval, že by emigroval, kdyby se Franjo Tuđman a jeho Chorvatská Demokratická Jednota dostala k moci. I když se Franjo Tuđman dostal k moci, Mišo Kovač neemigroval a stal se poté spíše neosobností. Jeho první vystoupení v Chorvatské televizi bylo až během války v roce 1991. Zde Mišo Kovač ukázal svůj patriotismus písní inspirovanou útoky ze Srbské strany a JNA na jeho rodný Šibenik, \"Grobovi im nikad oprostiti neće\" (Hroby jim nikdy neodpustí).\n\nVe stejnou dobu se Mišův 16letý syn Edi přidal ke speciální jednotce Chorvatské armády zvané Škorpioni. Na začátku roku 1992 byl Edi Kovač smrtelně postřelen v Zagrebu za sporných okolností, oficiálně prohlášenou smrtí byla nehoda. Mišo Kovač byl hluboce ovlivněn tragédií a odmítl věřit oficiálním prohlášením o smrti syna. Prohlašoval, že jeho syn byl zavražděn a jeho snahy najít synovy vrahy ho dostalo do kontaktu s krajní pravicí Chorvatské strany práva. Začal podporovat stranu a objevoval se na shromážděních oblékajíce se do černé uniformy Chorvatských Obranných Sil (HOS), strany domobrany. Také si změnil své jméno Mišo na Mate.\n\nV tu samou dobu také Mišo Kovač oznámil svůj odchod z hudebního průmyslu a uspořádal sérii koncertů, v nichž se chtěl rozloučit. Nejpamátnější koncert pořádal na stadionu v Poljud (stadion Hajduku Split) v roce 1993. Navzdory jeho oznámení však pokračoval v nahrávání nových alb a písní.\n\nV roce 2000 u něj proběhla změna v politické orientaci, tentokrát na Chorvatskou Demokratickou Jednotu (HDZ). Vystupoval na jejich osmé konferenci 30. června roku 2007.\n\nAčkoli nezískal znovu svoji popularitu, kterou měl v 70. a 80. letech, Mišo Kovač si stále užívá reputaci hudební legendy a má mnoho loajálních fanoušků z celé bývalé Jugoslávie.\n\n\n"}
{"id": "641266", "url": "https://cs.wikipedia.org/wiki?curid=641266", "title": "Seznam přítoků Němenu", "text": "Seznam přítoků Němenu\n\nToto je seznam přítoků Němenu. Další informace o této řece viz článek Němen a o její deltě viz článek Delta Němenu.\n\nDále začíná Delta Němenu. Další přítok zleva se již vlévá do ramene Matrosovka: Primorskij kanal\n\nDále začíná Delta Němenu. Další přítoky zprava se již vlévají do ramen Rusnė a Atmata.\n\n"}
{"id": "641268", "url": "https://cs.wikipedia.org/wiki?curid=641268", "title": "Montreal Holocaust Memorial Centre", "text": "Montreal Holocaust Memorial Centre\n\nMontreal Holocaust Memorial Centre (Centre commémoratif de l’Holocauste à Montréal) bylo založeno v roce 1979 skupinou přeživších holokaust kolem Stevena Cummingse v Montrealu. MHMC se skládá z muzea a centra.\n\nMHMC dává příležitost lidem kteří přežili holokaust prezentovat své zkušenosti, aby budoucí generace neudělala ty stejné chyby. Svědci mají přes „Remembrance Committee“ přímé slovo v rozhodování o struktuře centra. MHMC bylo otevřeno v roce 1979 a před znovuotevřením 30. června 2003 zcela přepracováno a rekonstruováno.\n\nRozkládá se nyní na dvou úrovních asi na 10 000 m². Muzeum zahrnuje 418 artefaktů, 372 fotografií a 18 video stanic. Plně dvojjazyčné v angličtině a francouzštině navržené muzeum se snaží zdůraznit téma holocaustu.\n\nKromě holocaustu se dá z horního patra chronologicky nahlédnout do židovského života před holocaustem.\n\nV suterénu jsou vysvětleny historické důvody proč došlo k vypuknutí druhé světové války a pokusu o kompletní systematické vyhlazení Židů.\n\nCesta pokračuje v horním patře a vede přes poválečné období až k usídlení mnoha evropských přeživších holocaust v Montrealu. Po 2. světové válce byla zaznamenána v Montrealu největší komunita přeživších holocaust po Izraeli a New Yorku. Kromě muzea má centrum mnoho dalších iniciativ. Kromě každoroční vzpomínkové bohoslužby pro oběti holocaustu „Yom Hashoah“ a další akce na památku křišťálové noci s názvem „Commémoration de Kristallnacht“ je i uspořádáno každoroční „Holocaust Education Series“, série přednášek o holocaustu. Kromě toho byla letos uspořádána mimořádná výstava obrazů z koncentračního tábora Terezín.\n\nV prvním roce po otevření přivítalo muzeum více než 15 000 návštěvníků, z nich 10 000 studentů.\n\nBěhem Jom ha-šo'a, dne pro oběti holocaustu, se účastní každý rok více než 2 000 lidí vzpomínkové bohoslužby pořádané MHMC. V roce 2004 byla uspořádána dne 18. dubna slavnost v Congregation Tifereth Beth David Jerusalem synagoze v Montrealu.\n\nRakouská služba na památku holocaustu podporuje MHMC od roku 1998 vysíláním členů vykonávajících službu na památku holocaustu.\n\n\n"}
{"id": "641274", "url": "https://cs.wikipedia.org/wiki?curid=641274", "title": "Frederika Dorotea Bádenská", "text": "Frederika Dorotea Bádenská\n\nFrederika Dorotea (německy \"Friederike Dorothea Prinzessin von Baden\") (12. března 1781, Karlsruhe – 25. září 1826, Lausanne) byla rodem bádenská princezna a jako manželka švédského krále Gustava IV. Adolfa švédská královna.\n\nFrederika byla čtvrtým ze sedmi dětí bádenského knížete Karla Ludvíka a jeho ženy Amálie Frederiky von Hessen-Darmstadt. Princezna byla vychovávána v izolaci od vnějšího světa, vyrůstala ve vřelém a intimním rodinném prostředí. Její starší sestra Karolína se stala bavorskou královnou, další Luisa ruskou carevnou \"Jelizavetou Alexejevnou\", mladší sestra Vilemína hesenskou velkovévodkyní. Frederika měla teprve deset let, když se rozhodovalo o její budoucnosti: v té době Kateřina Veliká, ruská carevna, hledala nevěstu pro svého nejstaršího vnuka Alexandra, budoucího ruského cara, a svou pozornost obrátila na dvě bádenské princezny. Když o nich od svého emisara hraběte Rumjanceva, který dva roky princezny v Karlsruhe pozoroval, dostala pozitivní informace, pozvala Frederiku a její starší sestru Luisu do Ruska. V roce 1792 obě sestry přibyly do Petrohradu, zde volba nakonec padla na Luisu.\n\nV roce 1797 se v Lipsku zasnoubila se švédským králem Gustavem IV. Adolfem, sňatek byl uzavřen 31. října téhož roku ve Stockholmu. Švédskou královnou byla Frederika Dorotea korunována roku 1800. Manželství bylo šťastné a král, na rozdíl od svého otce, se plně věnoval manželskému životu. Společně uskutečnili dlouhou cestu do zahraničí v letech 1803 - 1805. Z manželství vzešlo pět dětí:\n\nŽivot vně manželství se však šťastně neodvíjel. Jejich osudy byly - jako ostatně osudy celé Evropy - těžce zasaženy napoleonskými válkami. V roce 1809 po porážce ve finské válce ztratilo Švédsko Finsko, což vážně poškodilo královu popularitu: když se Rusko stalo spojencem Napoleona, mělo se i Švédsko zavázat přerušit vztahy s Anglií a připojit se ke kontinentální blokádě. Gustav IV. Adolf však byl zapřisáhlým odpůrcem Napoleona a k Rusku se nepřipojil. Nato v únoru roku 1809 ruská vojska vtrhla do Finska, v březnu válku vyhlásily též Dánsko a Prusko. Válka skončila naprostou porážkou Švédska, které v září 1809 bylo nuceno uzavřít Fredrikshamnský mír, po němž muselo odstoupit Rusku celé Finsko. V průběhu války Gustav Adolf, nehledě na neúspěchy, úporně odmítal uzavření míru a svolání riksdagu (parlamentu). Osobně vedl nepopulární válečnou daň a k tomu urazil na 120 gardových důstojníků z významných rodin, když je za zbabělost v boji degradoval na armádní důstojníky. V okolí krále dozrávala myšlenka zbavit ho vlády.\n\nV zimě na přelomu let 1808-1809 opoziční skupiny začaly vypracovávat plán na svržení Gustava Adolfa, který byl realizován 13. března 1809, kdy byl král zajat a uvězněn. Král chtěl udržet korunu pro syna, proto se 29. března vzdal trůnu, 10. května však Riksdag vyhlásil, že on i všichni jeho potomci pozbývají práva usednout na švédský trůn. Byl mu ponechán jeho osobní majetek a stanovena doživotní renta. Na trůn nastoupil jeho strýc - bratr jeho otce Karel XIII., místo něhož však fakticky vládl napoleonský generál Jean-Baptiste Bernadotte, který se po Karlově smrti stal švédským králem (Karel XIV.), založiv tak dodnes panující dynastii Bernadotte.\n\nV prosinci 1809 královská rodina odjela s krátkou zastávkou v Kodani do Bádenska, Frederičiny rodné země. Zde vztahy mezi manžely ochladly a v roce 1810 se rozešli; oficiální rozvod se uskutečnil v roce 1812.\n\nPo rozvodu Frederika Dorotea odcestovala do Stockholmu, kde se měla uzavřít tajný sňatek s vychovatelem svégho syna, baronem \"J.N.G de Polier-Vernlandem\". Hodně cestovala, a to pod jménem \"hraběnka Itterburg\". Zemřela v důsledku srdečně-cévního onemocnění cestou do Itálie v Lausanne 25. září roku 1826. K poslednímu odpočinku byla uložena do rodinné hrobky bádenské dynastie v kolegiátním kostele v Pforzheimu.\n\nNa počest královny Frederiky Dorotey byly nazvány laponské obce na severozápadě Švédska - Fredrika, Dorotea a Vilhelmina.\n\n"}
{"id": "641277", "url": "https://cs.wikipedia.org/wiki?curid=641277", "title": "Přírodní rezervace Centrální Surinam", "text": "Přírodní rezervace Centrální Surinam\n\nPřírodní rezervace Centrální Surinam je nejrozlehlejší chráněné území v jihoamerickém státě Surinam. Vznikla v roce 1998 a v roce 2000 byla zapsána na seznam světového dědictví UNESCO. Její rozloha je 16 000 km² a zabírá více než 10 % rozlohy celého státu (pro porovnání: belgické Valonsko je velké 16 844 km²). Území je porostlé především tropickým deštným lesem. Částečně sem zasahuje Guyanská vysočina. Vzhledem k dosavadním minimálním zásahům člověka do zdejšího ekosystému zde panuje vysoká biodiverzita jak rostlin, tak zvířat.\n"}
{"id": "641280", "url": "https://cs.wikipedia.org/wiki?curid=641280", "title": "Bellingham (Washington)", "text": "Bellingham (Washington)\n\nBellingham (\"výsl. „Bellinhem“\") je největší město a sídlo okresu Whatcom, ve státě Washington. Je to dvanácté největší město státu a nachází se na břehu Bellinghamova zálivu, ve kterém leží ostrovy Lummi a Portage a který ústí do Georgijské úžiny. Leží západně od hory Mount Baker a Whatcomského jezera, které je jeho zdrojem pitné vody a severně od Chuckanutských hor a Skagitského údolí. Centrem centra proudí potok Whatcom Creek.\n\nJe odhadováno, že v roce 2009 zde žilo 80 055 obyvatel. Hranice města nyní obkličují i bývalá města Fairhaven, které slouží jako jižní konec Aljašské námořní dálnice, Whatcom, Sehome a Silver Beach. Téměř každý druhý obyvatel okresu Whatcom žije v tomto městě.\n\nBellingham je ceněným městem díky svému maloměstskému rázu, snadnému přístupu k přírodním krásám, mezi které patří souostroví svatého Jana a Severní Kaskády a blízkosti ke světovým městům Vancouveru a Seattlu.\n\nJméno města je odvozeno od zálivu, na kterém se nachází a který v roce 1792 pojmenoval George Vancouver po Siru Williamu Bellinghamovi, který měl na starost část ekonomiky britského námořnictva.\n\nPřed evropským osídlením oblasti zde pobýval indiánský kmen Lummijů a jejich sousedi, kteří všichni patřili mezi Pobřežní Sališe. První bílí osadníci přišli do oblasti v roce 1854 a o čtyři roky později vypukla Zlatá horečka ve Fraserově kaňonu, která přiměla mnoho zlatokopů a obchodníků směřovat na sever od Kalifornie. Nynější část města, Whatcom, rostl z mlynářského města v prosperující námořní přístav, který se nacházel na začátku Whatcomské stezky, jež byla mnohými používána při cestě za zlatem.\n\nUhlí se těžilo v okolí Bellinghamu od pradávných dob až do roku 1964. Jako první z bělochů ho objevil na severovýchodním pobřeží Bellinghamova zálivu Henry Roeder. V roce 1854 založila skupina podnikatelů ze San Francisca Uhelnou společnost Bellinghamova zálivu (\"angl. Bellingham Bay Coal Company\"). Důl se stal velmi hlubokým a nacházely se v něm stovky mil tunelů. Směřoval jihozápadně k zálivu, po obou březích potoku Squalicum Creek. Pracovalo v něm na 250 horníků, kteří při nejlepších letech ve dvacátých letech minulého století vytěžili až 200 tisíc tun ročně. V roce 1955 byl tento důl uzavřen.\n\nBellingham se stal oficiálně začleněným městem v roce 1903 kvůli vzrůstajícímu sjednocení čtyř měst, které na začátku dvacátého století obklopovala Bellinghamův záliv. \"Whatcom\" je nyní oblast „Starého města“ a byl založen v roce 1852. \"Sehome\" stálo na místě dnešního centra a bylo založeno v roce 1854. \"Bellingham\" ležel jižněji od obou měst a byl založen v roce 1853, stejně jako \"Fairhaven\", které bylo obchodním centrem a mělo svůj vlastní přístav.\n\nV roce 1890 koupili Bellingham vývojáři z Fairhavenu. Whatcom a Sehome byla sousední města a chtěla se spojit, což se také stalo za vytvoření \"New Whatcomu\". V roce 1903 muselo být slovo „New“ z názvu vypuštěno, protože to zakázala státní legislatura (ve Washingtonu proto nejsou žádná města začínající na „New“). První pokusy o sloučení Whatcomu s Fairhavenem selhaly, navíc tu byly problémy se jménem plánovaného města. Obyvatelé Whatcomu nechtěli jméno \"Fairhaven\", zatímco obyvatelé Fairhavenu nechtěli jméno \"Whatcom\". Nakonec bylo rozhodnuto, že se sloučené město bude jmenovat \"Bellingham\", což zůstalo dodnes. Druhé hlasování tedy už sloučení povolilo, 2 163 obyvatel bylo pro, zatímco pouze 596 proti. Hlasování proběhlo bez žen, které měly ve Spojených státech právo volby až od roku 1920.\n\nNa konci devatenáctého století bylo město spojeno třemi železničními tratěmi s většími obchodními městy Spojených států. Lesy kolem města byly vykáceny po zemětřesení, které se v roce 1906 odehrálo v San Franciscu, čímž město pomohlo město opět postavit.\n\nV roce 1889 založil Pierre Cornwall společně se skupinou investorů společnost BBIC (\"Bellingham Bay Improvement Company\" – \"Společnost zlepšení Bellinghamova zálivu\"). BBIC investovala do různých oborů, mezi nimiž byly i námořní doprava, těžba uhlí, výstavba železnic nebo realitní kanceláře. Přestože sen společnosti o tom, že se Bellingham stane metropolí Severozápadu USA, se nikdy neproměnil ve skutečnost, její činnost byla velice důležitá pro rozvoj města do dnešní podoby.\n\nBBIC ale nebyla jedinou společností, která měla zájem o město. Společnost \"General Electric Company of New York\" v roce 1897 koupila dvě tramvajové linky v Bellinghamu. O rok později se linky staly součástí železnice Northern Railway, což přimělo společnost \"Electric Corporation of Boston\" vstoupit na bellinghamský trh.\n\nDíky blízkosti Bellinghamu k úžině Juana de Fucy, která městu zajišťovala dobré námořní spojení s Aljaškou, zde byl rozvinut také konzervárenský průmysl. Mnoho aljašských rybích produktů bylo přepravováno zpět do pevninských Spojených států v konzervách z Bellinghamu.\n\nPrůměrná roční mzda bellinghamských námezdních pracovníků činí 37 990 amerických dolarů, což je pod průměrem státu, který činí 44 710 amerických dolarů.\n\nMzdy v Bellinghamu a okrese Whatcom se snižují už třicet let, protože přibývá terciérních prací a zbytek (těžba, výroba, stavba) už nemá takový podíl na zaměstnanosti obyvatelstva. Terciér nyní zastupuje až 77% nezemědělského zaměstnání v okrese Whatcom.\n\nMezi lety 1989 a 1999 se zvedly příjmy průměrné domácnosti v okrese o 41%, zatímco cena ubytování o 108%. V letech 1998–2000 nestačila průměrná mzda na pronájem dvoulůžkového ubytování.\n\nV roce 2005 byla průměrná cena prodaných domů v okrese 259 000 amerických dolarů, zatímco v oblasti Bellinghamu byla o deset tisíc vyšší. Průměrná cena prodaných domů v celém státě Washington byla 260 900 amerických dolarů.\n\nMěsto má celkovou rozlohu 82 km², z čehož 66 km² je souš a 16 km² je voda. Nejnižší nadmořská výška je na pobřeží Pacifiku. Jedním z nejvyšších bodů města je Alabama Hill, který dosahuje výšky 150 metrů nad mořem. Severně od jezera Padden a nedaleko hory North Lookout Mountain se nachází až 240 metrů vysoké kopce. Za hranicemi města se nacházejí vyšší předhůří, která stoupají okresem Whatcom až k hoře Mount Baker, kde dosahují svého vrcholu a která se při vzdálenosti jen něco málo přes 50 km od moře vypíná do výšky 3 285 metrů. Mount Baker je největší sopka v oblasti a její ledovce jsou viditelné z většiny částí města. Whatcomské jezero tvoří východní hranici města a v okolí se nachází další četná malá jezírka a mokřiny. Bellingham se nachází 80 kilometrů jižně od Vancouveru.\n\n\nPodnebí města je celkově mírné s průměrnými ročními teplotami 15 °C ve dne a 6,7 °C v noci. Přestože sezona dešťů může trvat až osm měsíců, většinou se zastaví na šesti. Pak je zde k vidění malebné pozdní jaro a mírné příjemné léto. Přestože průměrné roční srážky činí 885 mm, zatažené a krátké dny v zimě jsou obvyklé.\n\nZápad okresu Whatcom se nachází ve vlhkém oceánském podnebí a v období od října do dubna zde průměrně napadne 99 mm deště.\n\nNicméně, léta jsou v Bellinghamu poměrně suchá. V červenci a srpnu zde prší průměrně jen v 5,7 dnech, což je v porovnání s deseti deštivými dny ve Phoenixu málo. Nedostatek vody zde není obvyklý, v některých velmi suchých létech ale vyschnou i některé velmi spolehlivé studny. Přesto bývá zdejší úroda častěji zničena přebytkem vody.\n\nUmístění a geografie často Bellingham podrobí nezvykle krutému počasí, když chladný arktický vzduch proudí do oblasti z kanadského vnitrozemí, nejčastěji přes Fraserův kaňon. Hromada tohoto chladného vzduchu pak naráží do studené fronty z Aljašského zálivu a tvoří silné větry, led, sníh a těžké deště. Teploty pak mohou klesnout až na −18 °C, což se stalo v listopadu 2006.\n\nDalším meteorologickým jevem je vítr Chinook, který se objevuje na podzim. Po většinu dne proudí nezvykle teplý, stálý vítr z jihu, který dosahuje sil vichřice. Nejsilnější je tento vítr v období od prosince do ledna. V kombinaci se severozápadním větrem může způsobit tání sněhu, které pak působí problémy kanalizačním systémům.\n\nMěsto má nejnižší průměrnou dobu slunečného svitu ze všech měst ve Spojených států.\n\nNejvyšší oficiálně měřená teplota padla v červenci 2009, kdy bylo naměřeno 36 °C.\n\nPři sčítání lidu v roce 2010 žilo v Bellinghamu 80 885 obyvatel. Nejčastější rasou jsou běloši s 85 procenty, poté Asiaté s pěti procenty a původní obyvatelé a Afro-Američané s jedním procentem. Sedm procent obyvatel jsou Hispánci.\n\nBellingham je domovem několika vzdělávacích institucí, mezi něž patří Whatcom Community College, Bellingham Technical College, Northwest Indian College a části Trinity Western University a Western Washington University. Mezi veřejné vysoké školy ve městě patří Bellingham High School, Sehome High School a Squalicum High School.\n\nV Bellinghamu je typ vlády, ve kterém má větší slovo starosta než městská rada. Starosta jez volen přímým způsobem a volební období trvá čtyři roky. Šest ze sedmi členů rady je vybráno městským wardem, jejich volební období trvá také čtyři roky. Ten sedmý člen městské rady je volen všeobecně a jeho volební období je dva roky. Volební období vrchního městského soudce je čtyři roky.\n\nMěsto má svou vlastní policii a hasiče a jeho záchranná služba patří k záchranné službě Seattlu a okresu King.\n\n\n\n\n\n\n\n\n\nPřestože Bellingham je menší než sousední metropolitní oblasti, které jsou soustředěné kolem Seattlu a Vancouveru, město stále nabízí mnoho atrakcí, které jsou populární jak mezi místními, tak mezi turisty. Whatcomské muzeum historie a umění vystavuje exponáty malířství a sochařství, zaměřuje se na místní historii, koná exkurze po místních historických budovách, nabízí hodiny historie a umění místním školám a také historické plavby po Bellinghamově zálivu. Bellinghamské železniční muzeum ukazuje historii železnice v okrese Whatcom, obsahuje modelovou železnici a simulátor nákladní železniční dopravy. Americké muzeum rádia a elektřiny je unikátní místní muzeum, které obsahuje předměty z let mezi šestnáctým a dvacátým stoletím a poskytuje vzdělávací zdroje o historii elektřiny a rádiového vysílání. Muzeum také provozuje rádio KMRE-LP, které vysílá množství pořadů, které byly populární před desítkami let.\n\n\"Bellinghamský farmářský trh\" je otevřen každou sobotu od začátku dubna do konce prosince. Poprvé byl otevřen v roce 1993 a nyní obsahuje až padesát prodejců, hudbu a komunitní události. Společnost také provozuje menší trh, který se koná každou středu nedaleko Fairhavenu.\n\nObyvatelé i turisté oceňují malebnost Bellinghamu i celého okresu Whatcom. Whatcom Falls Park je ani ne 1 km² velký veřejný park, který obklopuje roklinu potoka Whatcom Creek a leží tak přímo v srdci města. Nachází se zde čtyři vodopády, několik mílí turistických stezek a je hlavní outdoorovou atrakcí města, která spojuje a odděluje jeho části. Mezi populární aktivity při teplejším počasí patří plavání, rybaření a turistika. Asi 50 kilometru východně od Bellinghamu se nachází lyžařské středisko Mount Baker, které je domovem mnoha světových snowboardingových šampionů a drží světový rekord pro množství sněhu, které napadlo za jedinou zimu (1998–99). Většinou se hloubka sněhu vyšplhá až na necelé čtyři metry, kvůli čemuž bývá středisko uzavřeno ještě před koncem zimy.\n\nJižně od města vede silnice Washington State Route 11 (také \"Chuckanutská silnice\"), která nabízí pěkný výhled na souostroví svatého Jana, Chuckanutské hory a malebné zálivy při pobřeží Sališského moře. V jižní části okresu Whatcom, pouze několik mil od Bellinghamu leží místa populární mezi outdoorovými nadšenci. Larrabeeův státní park je populární mezi turisty a jezero Padden mezi plavci, rybáři a golfisty. Také se zde nachází Samišské jezero. Na východě Bellinghamu leží překrásné Whatcomské jezero, které poskytuje zdroj pitné vody pro město a je zdrojem pro potok Whatcom Creek. V okolí jezer se nachází předhůří Kaskádového pohoří, do kterého patří i hora North Lookout Mountain.\n\nVody Georgijské úžiny a Sališského moře, které Bellingham omývají, nabízí možnost sledování velryb. Kosatka dravá je nejčastějším druhem, který se zde vyskytuje a může být často viděn jak plave nebo loví ve vodách zdejších zálivů.\n\nBellinghamské mezinárodní letiště nabízí pravidelné lety do Seattlu a Friday Harboru a také tryskové letouny do Los Angeles, San Diega, Oaklandu, Palm Springs, Las Vegas, Rena a Phoenixu. V roce 2010 začala společnost Alaska Airlines provozovat pravidelné lety na Havaj. Letiště také využívá Ministerstvo vnitřní bezpečnosti Spojených států amerických, kvůli střežení nedalekých hranic s Kanadou.\n\nŽeleznice Amtrak Cascades vede městem a poskytuje denní pravidelný provoz mezi Eugene, Portlandem, Seattlem a Vancouverem. Bellinghamská stanice se nachází ve čtvrti Fairhaven. Whatcom Transportation Authority je dopravní podnik, který nabízí pravidelné autobusové spoje v celém okrese a spojuje Bellingham např. s Mount Vernonem.\n\nČtvrť Fairhaven je jižním koncem Aljašské námořní dálnice. Trajekty spojují zdejší přístav s městy jako Ketchikan, Juneau a Haines. Společnost San Juan Cruises poskytuje sezónní trajektové spojení mezi Bellinghamem a městem Friday Harbor na souostroví svatého Jana.\n\nJelikož se Bellingham nachází na hlavní mezistátní dálnici a mezi dvěma velkými městy, má tak lehkou úlohu při lákání hudebníků různých žánrů. Také velký počet obyvatel v univerzitním věku přispěl k rozvoji místní hudební scény, z Bellinghamu pocházejí takové kapely, jako Death Cab for Cutie.\n\nRomán Roberta Jamese Wallera \"Madisonské mosty\" vypráví o fotografovi společnosti National Geographic, který pochází z Bellinghamu. Známější film stejného jména od Clinta Eastwooda, který byl stvořen na bázi románu, však tento bod vynechává.\n\nHistorické divadlo Mount Baker Theatre bylo postaveno v roce 1927 a je učebnicovým příkladem maurské architektury. Jedná se o největší budovu hereckých umění severně od Seattlu a je zařazeno do národního rejstříku historických míst.\n\nV březnu 2005 byl Bellingham magazínem \"Kiplinger's Personal Finance\" vyhlášen jedním z nejlepších měst pro důchodce v USA.\n\nBellingham zažívá obnovu realitního vývoje poté, co se zvedly ceny domů. Mohou za to zčásti také noví obyvatelé města. Aby růst počtu obyvatel stoupal, nové domy se začaly stavět po celém městě. Město zdůraznilo, že se chce podílet na vývoji možností bydlení pro všechny ekonomické skupiny lidí a zároveň zachovat bezúhonnost nynějších obyvatel. Anexe přilehlé zemědělské půdy nebo chráněných území byla snížena na minimum kvůli veřejnému zájmu o ochranu životního prostředí, stále ale bylo vyvoláno mnoho kontroverzí kvůli rozhodnutí města postavit v centru výškové budovy a rozvinout předtím nerozvinutou půdu a také kvůli nedostatku veřejných parků.\n\nO budoucím vývoji pobřeží města si můžete přečíst zde.\n\nBellingham Bells jsou zástupci baseballové scény Bellinghamu, který reprezentují v lize \"West Coast Collegiate Baseball League\" a hrají svá utkání na stadionu Joe Martin Field. Basketballoví \"Bellingham Slam\" reprezentují město v nižší soutěži \"International Basketball League\". Její domácí arénou je Whatcom Pavilion. \"Bellingham Bulldogs\" hrají americký fotbal v lize \"Evergreen Football League\" na stadionu Civic Field, kde hraje rovněž fotbalový tým Bellingham United FC působící v Pacific Coast Soccer League. \"Chuckanut Bay Geoducks\" jsou ragbyovým týmem Bellinghamu. \"Whatcom Warriors\" je tým mládežnického ledního hokeje, který hraje svá domácí utkání na stadionu Bellingham Sportsplex. Dříve zde hráli baseball také Bellingham Mariners, kteří hráli nižší \"Northwest League\". Počátky své kariéry v tomto týmu zažíval i legendární center-fielder Ken Griffey Jr., který před rokem ukončil svou skvělou kariéru v dresu Seattle Mariners v MLB.\n\nObyvatelé Bellinghamu si rádi užívají různých amatérských sportů, v zimě díky blízkému lyžařském středisku Mount Baker lyžování a snowboardingu a v létě jízdu na kole nebo plavbu na kajaku. Příděl sněhu, které lyžařský areál Mount Baker zažil v zimě 1998–99 je světovým rekordem (29 tisíc mm).\n\nWestern Washington University je úspěšným členem divize II asociace NCAA v šermu. \"Lady Vikings\" jak se zdejší tým jmenuje vyhrál celou ligu pokaždé mezi lety 2005 a 2009. Univerzita také provozuje úspěšný cyklistický program, který se v roce 2006 umístil v první pětce v USA.\n\n\"The Bellingham Herald\" je deník vycházející v Bellinghamu. Mezi další noviny patří \"The Cascadia Weekly\", \"The Western Front\", \"Whatcom Watch\", \"AS Review\" a \"The Bellingham Business Journal\".\n\nBellingham okres Whatcom patří do seattleského televizního trhu.\n\n\n\nV květnu 2011 město aktivně pracovalo na zahájení sesterské spolupráce s mongolským městem Cecerleg.\n"}
{"id": "641287", "url": "https://cs.wikipedia.org/wiki?curid=641287", "title": "František Bureš (hudebník)", "text": "František Bureš (hudebník)\n\nFrantišek Bureš (31. ledna 1900 Valašské Klobouky – 19. září 1959 tamtéž) byl český hudební skladatel a pedagog.\n\nNarodil se soukeníku Františku Burešovi a manželce Veronice, rozené Šolkové. Byl široce vzdělaným hudebníkem. Na Pražské konzervatoři vystudoval klavír, varhany, housle, sborový zpěv i skladbu. Nejprve byl varhaníkem a ředitelem kůru u redemptoristů v kostele Panny Marie pod ochranou Božské Prozřetelnosti v Nerudově ulici v Praze na Malé Straně a současně vyučoval na Cimrově českoslovanské akademii hudby. V letech 1922–1926 byl ředitelem hudební školy v Lounech. Zde byl také 17. ledna 1924 oddán s Josefou Vlasákovou.\n\nPo krátkém působení v klášteře premonstrátů v Želivi odešel na Slovensko a učil na středních školách v Bánské Bystrici, Modre a v Bratislavě.\n\nPo odtržení Slovenska v roce 1939 učil na učitelských ústavech a gymnáziích v Brně a v Hořovicích. V letech 1945–1947 ve Valašském Meziříčí a posléze v Olomouci.\n\nByl pečlivý pedagog a plodný skladatel. Ve značné míře jeho dílo vychází z chrámových a pedagogických potřeb. Koncertní skladby však širší publikum nezaujaly. Po únorovém puči v roce 1948 se ani on nevyhnul komponování tendenčních „masových“ písní a sborů.\n\n\n\n\n\n\n\n"}
{"id": "641291", "url": "https://cs.wikipedia.org/wiki?curid=641291", "title": "Francisco Bens", "text": "Francisco Bens\n\nFrancisco Bens Argandoña (28. června 1867 Havana – 5. dubna 1949 Madrid) byl španělský voják a koloniální úředník. Byl prvním guvernérem Ria de Oro (od 1. prosince 1903 do 7. listopadu 1925).\n\nFrancisco Bens byl synem \"Josého Bense\", vojenského hudebníka ze Sevilly, který byl posádkou na Kubě, a \"Josefy Argandoña\". Měl patnáct sourozenců, takže jeho dětství a dospívání bylo plné konfliktů.\nV patnácti letech nastoupil do Vojenské akademie v Havaně, kterou absolvoval v osmnácti letech v hodnosti poručíka. Poté byl převelen do Španělska, kde se 19. září 1886 zúčastnil potlačení republikánského povstání generála Manuela Villacampy v Madridu. V r. 1893 byl příslušníkem pomocných jednotek vyslaných do Melilly na pomoc proti povstalcům z Rífu, kteří oblehli město a zabili guvernéra Juana Garcíu Margallo.\n\nV únoru 1896 byl převelen na Kubu, kde probíhala válka za nezávislost. Za svoji odvahu a statečnost byl vyznamenán čtyřmi medailemi rudého kříže. Poté, co byla válka ukončena, se vrátil zpět do Španělska v hodnosti kapitána.\nV prosinci 1903 byl jmenován vojensko-politickým guvernérem kolonie Rio de Oro (nyní Západní Sahara) a 17. ledna 1904 se vylodil v zátoce Villa Cisneros. Španělská vláda neměla prostředky, a tak se soustředila na vybudování zdejšího města. Bens se snažil získat domorodce a současně podnikat expedice do vnitrozemí, aby španělská přítomnost byla účinná a ne pouze teoretická.\nV roce 1907 se Bens přemístil do \"Aargubu\" na druhé straně zátoky a v r. 1910 uskutečnil výpravu v délce 400 km do Ataru v emirátu Adrar, tehdy pod francouzskou nadvládou.\nV r. 1916 obsadil jižní část Maroka a vyhlásil tam protektorát Cabo Juby (hlavní město bylo pojmenováno po něm Villa Bens). Po dohodě s náčelníky místních kmenů obsadil v roce 1920 La Güeru u Bílého mysu. V roce 1916 byl za zásluhy a službu ve Španělské Sahaře povýšen na podplukovníka. V 1925 byl v hodnosti plukovníka na vlastní žádost odvelen ze Španělské Sahary. Později byl jmenován čestným generálem.\n\nKdyž 5. dubna 1949 zemřel, byl držitelem mnoha vyznamenání. Jeho přínos pro vytvoření španělské nadvlády ve Španělské Sahaře byl zásadní.\n\n\n"}
{"id": "641294", "url": "https://cs.wikipedia.org/wiki?curid=641294", "title": "Elektromechanické zabezpečovací zařízení", "text": "Elektromechanické zabezpečovací zařízení\n\nElektromechanické zabezpečovací zařízení, řidčeji elektromechanické stavědlo, slangově elektromechanika, je železniční zabezpečovací zařízení druhé kategorie vynalezené a vyráběné koncem 19. století a začátkem 20. století, které se však dosud hojně vyskytuje na železniční síti v České republice i ve světě. Slouží k zabezpečení jízd vlaků v železničních stanicích, popřípadě výhybnách a odbočkách. Traťové zabezpečovací zařízení založené na stejném technickém principu se nazývá hradlový poloautomatický blok. \n\nElektromechanické zabezpečovací zařízení je tvořeno zpravidla několika stavědlovými přístroji umístěnými v železniční stanici či jiné dopravně, zprostředkovávajícími logické závislosti a umožňujícími obsluhu návěstidel, výhybek a dalších prvků zabezpečovacího zařízení.\n\nElektromechanické zabezpečovací zařízení zajišťuje:\n\nV souvislosti se zvyšující se hustotou, rychlostí a dalšími aspekty železniční dopravy se od poloviny 19. století začala jevit potřeba spolehlivého zabezpečení jízd vlaků. Pro další vývoj tohoto druhu dopravy začalo být nezbytné zavedení základních bezpečnostních opatření pro dopravu, jako zavedení návěstí, spojení jednotlivých stanovišť na trati pomocí telegrafu a konečně i zabezpečení stanic, což se týkalo především nutnosti zajistit závislost návěstidel na poloze výhybek, zajištění tzv. závěru výměn, což znamená, že výhybkami a dalšími prvky nelze pohybovat, dokud neprojede vlak, kontrola správně postavené vlakové cesty atd. \n\nPrvním velkým pokrokem bylo zavedení povinnosti uzamykat výhybky (resp. výměny), přes které jezdí vlaky. Pověřený zaměstnanec pak mohl vždy podle klíčů zkontrolovat, jak jsou výhybky přestavené. Zároveň se tím zabránilo náhodnému či neoprávněnému přestavení výhybky.\n\nV některých českých stanicích přežilo toto primitivní zabezpečení dodnes, setkáme se s ním např. v některých stanicích na „Posázavském pacifiku“, tj. trati z Prahy přes Vrané nad Vltavou do Dobříše a Čerčan.\n\nPro rozsáhlejší stanice, kde jezdí větší množství vlaků či by v nich byla žádoucí vyšší rychlost, však toto primitivní zabezpečení přestávalo postačovat. V souvislosti s velkým technickým pokrokem v druhé polovině 19. století byla vynalezena na svou dobu velice spolehlivá a bezpečná zabezpečovací zařízení, fungující na principu součinnosti nejprve pouze mechanických, posléze elektrických a mechanických závislostí, od čehož se odvozuje jejich název, zabezpečovací zařízení elektromechanická.\nMechanické a později elektromechanické zabezpečovací zařízení bylo vyvinuto v druhé polovině 19. století v několika zemích v různých provedeních. Již v padesátých letech 19. stol. vznikla v Anglii zařízení pro stavědla sloužící ke stavění výhybek a návěstidel a zajištění jejich vzájemných závislostí, vyráběná např. společností Saxby & Farmer. \n\nElektromechanické zabezpečovací zařízení vyskytující se na českých, ale i rakouských, německých, polských aj. tratích je svázáno s vynálezem hradlového závěru Němcem Carlem Ludwigem Frischenem, konstruktérem firmy Siemens und Halske, v roce 1870. Frischenova hradla vytvořila elektrickou část elektromechanických přístrojů – přenášela závislosti mezi jednotlivými přístroji a převáděla mechanické závislosti na elektrické a naopak. Tím vzniklo elektromechanické zabezpečovací zařízení, které bylo dále zdokonalováno a postupně stále častěji používáno, v Rakousku-Uhersku nejprve na nejdůležitějších drahách.\nNa sklonku 19. století inženýr Georg Rank zkonstruoval nový typ elektromechanického řídícího přístroje, zaváděného v Rakousku-Uhersku od roku 1891. Tento systém, nazývaný vzorem Rank, přinášel zjednodušení v podobě omezení potřebného počtu hradlových závěrů a tím prostorovou úsporu. Tyto typizované řídící přístroje Rank se vyznačují nápadným kolejovým reliéfem na skříni se závěrným a zapínacím zařízením zapojujícím elektrické kontakty, díky čemuž mohl být omezen počet potřebných hradlových závěrů. Na základě soutěže rakouských státních drah na počátku dvacátého století začaly být dodávány typizované výhybkářské přístroje vzoru 5007 od firmy Siemens und Halske. V tradici zřizování elektromechanických zabezpečovacích zařízení sestávajících z řídícího přístroje Rank a závislých výhybkářských přístrojů typu 5007 pokračovaly i Československé státní dráhy po roce 1918 a přístroje Rank a závislý výhybkářský přistroj vzoru 5007, jenž pomalu nahrazoval stávající výhybkářské přístroje vzoru 3414, byly vyráběny různými společnostmi (Siemens und Halske, František Zeman Plzeň, ČKD, Elektrosignal Praha aj.) bez výrazných konstrukčních změn ještě v 50. a 60. letech 20. století. \n\nPrávě tato kombinace přístrojů Rank, stavědlových přístrojů vzoru 3414 a 5007 v železniční stanici je zdaleka nejčastějším systémem elektromechanického zabezpečovacího zařízení v České republice. Mnoho z těchto zařízení je na českých železnicích dosud v provozu, obvykle po více než 50, někdy i 100 letech nepřetržité služby. Obdobná zařízení jsou dosud provozována i na železnicích v ostatních částech někdejší Rakousko-Uherské monarchie. V Německu a dalších státech, jež bývaly jeho součástí či pod jeho vlivem se vývoj elektromechanických zabezpečovacích zařízení ubíral odlišnými cestami a tamější zařízení jsou proto poněkud rozdílná, ačkoli funkční princip zůstává velice podobný. Jen málo společných rysů se středoevropskými zařízeními mají naproti tomu zařízení britská, která mimo jiné nepoužívají hradlové závěry.\n\nElektromechanické zabezpečovací zařízení tvoří elektromechanické přístroje navzájem propojené elektrickým vedením. Jeden z těchto přístrojů je přístroj řídící, ostatní přístroje závislé, tzv. výhybkářské. Dále se mohou vyskytovat též řídící výhybkářské přístroje, které splňují funkci přístroje řídícího i výhybkářského, přístroje ústřední, které slouží k obsluze celé železniční stanice a které často nemají elektrickou část (jsou pouze mechanické), a přístroje přídavné, doplňující některý přístroj. Řídící přístroj zpravidla obsluhuje ve stanici výpravčí a bývá umístěn v dopravní kanceláři. Dává pomocí něho příkazy zaměstnancům – signalistům, kteří obsluhují závislé přístroje umístěné obvykle ve stavědlech na krajích stanice, poblíž zhlaví a obvodů výhybek, a pomocí nich přestavují výhybky a návěstidla poté, co jim to výpravčí umožní obsluhou řídícího přístroje.\n\nNejobvyklejší uspořádání a počet přístrojů v českých (potažmo ex rakousko-uherských) stanicích jsou tato:\n\n(Poznámka: Stanice s elektromechanickým zabezpečovacím zařízením jsou vybaveny návěstidly buď světelnými nebo mechanickými. Mechanická návěstidla jsou starší konstrukcí, byla obvyklá pro většinu elektromechanických zabezpečovacích zařízení v době jejich vzniku. Stanic dosud vybavené mechanickými návěstidly jsou v následujícím textu doplněny o značku „M“):\n\n\n\n\nŘídící i závislý přístroj se skládá z elektrické a mechanické části.\n\nElektrickou část řídícího i závislého výhybkářského přístroje tvoří tzv. hradlová skříň (též hradlový přístroj). Jedná se o velkou skříň, zpravidla plechovou a typicky natřenou zeleně, v níž jsou uloženy hradlové závěry, což jsou vlastní elektromechanické součástky. Hradlový závěr pracuje ve dvojici s jiným hradlovým závěrem téhož typu na jiném přístroji, se kterým je elektrickým vedením propojen; zpravidla je jeden na řídícím a jeden na závislém přístroji. Hradlový závěr má dvě polohy, uzavřenou a uvolněnou. \nSoučástí hradlového závěru je dvoubarevná clonka, kterou závěr pohybuje. Tato clonka je vidět v kruhových okénkách, která jsou umístěna v řadě vedle sebe na hradlové skříni, každé okénko pro jeden hradlový závěr. Clonka v okénku barevně indikuje, v jaké je hradlový závěr poloze. Pod každým okénkem je umístěna smaltovaná tabulka, na níž je napsáno, o jaký hradlový závěr se jedná. Pro elektromechanická zabezpečovací zařízení v Česku a na Slovensku platí, že podkladová barva tabulky je stejná jako clonka příslušného hradlového závěru v základní poloze, barva písma udává barvu clonky v opačné poloze.\n\nMechanická část řídícího přístroje se nachází pod hradlovou skříní. Jde o tzv. závěrovou skříň obsahující závěrné a zapínací zařízení. Na horní desce závěrové skříně je umístěn reliéf kolejiště. V něm jsou vloženy u každého naznačeného zhlaví posuvné knoflíky, kterými lze posouvat napříč reliéfem kolejí a tím určovat, na kterou kolej bude postavena vlaková cesta. Posuvných knoflíků je tolik, kolik je traťových kolejí. Na čelní straně závěrové skříně je pod každým posuvným knoflíkem umístěna klička směrového závěrníku. Po nastavení posuvného knoflíku je otočením kličky doprava či doleva knoflík zapevněn a zároveň označeno, zda se jedná o vlakovou cestu pro vjezd vlaku do stanice či odjezd z ní.\n\nPosuvný knoflík a směrový závěrník jdou nastavit vždy jen tak, aby se takto naznačené vlakové cesty vzájemně neohrožovaly. Při vjezdové vlakové cestě kolejové se kolejové pravítko posune směrem dovnitř pravítkové skříně a tím zamezí postavení současného vjezdu na obsazenou kolej z protilehlého zhlaví. Zároveň knoflík a závěrník zapíná příslušné elektrické kontakty mezi hradlovými závěry, čímž zajišťuje, že mohou být výhybky na závislém výhybkářském přístroji elektricky uzavřeny závěrem výměn (výměnovým hradlovým závěrem) pouze na kolej naznačenou posuvným knoflíkem na reliéfu řídícího přístroje. Pokud je na výhybkářském přístroji přeložen kolejový závěrník pro jinou kolej, než pro kterou je nastaven posuvný knoflík na řídícím přístroji, není prostřednictvím kontaktů v řídícím přístroji uzavřen elektrický obvod výměnového hradlového závěru, ten proto nemůže být obsloužen a návěstidlo nelze přeložit do polohy dovolující jízdu vlaku.\n\nMechanická část závislého výhybkářského přístroje se skládá zejména z pákového přístroje, závislostní skříně a kolejových závěrníků.\n\nPákový přístroj je rám umístěný pod hradlovou skříní závislého přístroje (a vedle ní, vyžadují-li to jeho rozměry). Jsou v něm umístěny stavěcí páky, kterými jsou mechanicky obsluhovány výhybky, závorníky výhybek, výkolejky a návěstidla, jsou-li mechanická. Světelná návěstidla jsou ovládána zvláštními kličkami na pákovém přístroji. Stavěcí páka otáčí řetězovou kladkou, pohybující dráty v drátovodech, kterými jsou příslušné výhybky či návěstidla přestavovány.\n\nKolejové závěrníky jsou třípolohové (vzor 5007) nebo dvoupolohové (vzor 3414) kličky nad pákovým přístrojem. Každá dopravní kolej, na niž lze stavět vlakovou cestu, má kličku kolejového závěrníku. Jsou-li stavěcí páky výhybek, závorníků a výkolejek správně přestaveny, lze přeložit kličku kolejového závěrníku příslušné koleje, čímž se prostřednictvím závislostních pravítek stavěcí páky v příslušné poloze zapevní a nelze s nimi pohybovat.\n\nNad kolejovými závěrníky spočívá kolejový číselník. Zasklená hranatá okénka kolejového číselníku, kterých je tolik, kolik je dopravních kolejí, jsou v základním stavu prázdná, pokud ale na řídícím přístroji nastaví výpravčí posuvný knoflík, přeloží směrový závěrník a následně zazvoní elektrickým hradlovým zvonkem, propojí se elektrický obvod zvonku a kolejového číselníku, v němž příslušný elektromagnet přitáhne jádro a tím uvolní západku, čímž se v příslušném okénku kolejového číselníku objeví destička s číslem koleje (spadnuvší vlastní vahou), ke které okénko přísluší a na kterou je nastaven posuvný knoflík řídícího přístroje. Přeložením kolejového závěrníku do základní polohy se destička s číslem koleje v kolejovém číselníku zdvihne a zapadne, takže je okénko číselníku opět prázdné.\n\nZávislosti mezi hradlovými závěry v hradlové skříni, polohou stavěcí pák a nastavením kolejových závěrníků jsou zprostředkovány pravítky a hřídelemi uloženými uvnitř závislostní skříně, umístěné za stavěcími pákami a pod kolejovými závěrníky a probíhající celou délkou elektromechanického přístroje. Závislostní skříň je stejně jako hradlová skříň zapečetěna plombami na drátu a smí být otevřena jen pověřenými zaměstnanci při údržbě.\n\nPříklad obsluhy elektromechanického zabezpečovacího zařízení pro vjezd vlaku do železniční stanice s řídícím přístrojem v dopravní kanceláři a závislým přístrojem na stavědle poblíž zhlaví:\n\nVýpravčí pohledem po kolejišti stanice zkontroluje, zda je plánovaná vlaková cesta volná. Potom nahlásí telefonem na stavědla vjezd vlaku a číslo koleje, na niž má být připravena vlaková cesta. V dopravní kanceláři výpravčí na \"řídícím přístroji Rank\" nastaví posuvný knoflík na reliéfu kolejiště na kolej, na kterou připravuje vlakovou cestu. Poté přeloží kličku směrového závěrníku do polohy \"vjezd\", čímž zajistí posuvný knoflík. Následně stiskne tlačítko hradlového závěru vjezdového návěstidla a zatočí kličkou induktoru. Clonka návěštního hradlového závěru se změní z červené na bílou na \"řídícím\" i \"závislém\" přístroji; směrový závěrníkem ani posuvným knoflíkem na \"řídícím\" přístroji již nejde hýbat. Následně výpravčí stiskne tlačítko hradlového zvonku a jednou zatočí klikou induktoru, tím na stavědle na závislém přístroji jednou zazvoní hradlový zvonek a současně se v příslušném okénku kolejového číselníku objeví číslo koleje, na kterou je připravována vlaková cesta.\n\nSignalista na stavědle zkontroluje, zda je číslo koleje shodné s tím, které mu předtím telefonicky nahlásil výpravčí, také jednou zazvoní hradlovým zvonkem a přestaví pomocí pák na \"závislém přístroji\" výhybky do požadované polohy. Pak přeloží kličku kolejového závěrníku příslušné koleje, čímž zablokuje stavěcí páky v požadované poloze a obslouží stisknutím hradlového tlačítka a otáčením klikou induktoru závěr výměn či závěr jízdní cesty. Pokud je správně přeložen kolejový závěrník na \"závislém přístroji\" na stejnou kolej jako posuvný knoflík na \"řídícím přístroji\", je elektrický obvod závěru výměn uzavřen, závěr výměn se na obou přístrojích vybaví a jeho clonky se na obou přístrojích změní z bílých na zelené. Tím se mechanicky zapevní kolejový závěrník na \"závislém přístroji\" a zároveň se uvolní páka mechanického, respektive klička světelného návěstidla. Signalista jej přestaví do polohy dovolující jízdu vlaku.\n\nPo vjezdu vlaku do stanice nejprve vlak obsadí izolovanou kolejnici na zhlaví poblíž stavědla. Obsazením izolované kolejnice vlak nápravami uzavře její stejnosměrný elektrický obvod se zdrojem v akumulátoru, což způsobí vybavení stejnosměrného hradlového závěru na \"závislém přístroji\", který je zapojen do obvodu izolované kolejnice a nazývá se hradlová zarážka. Clonka hradlové zarážky se změní z černé na bílou, což umožní stisknout tlačítko hradlového závěru vjezdového návěstidla na závislém přístroji. Signalista přestaví návěstidlo zpátky do polohy \"Stůj\", zkontroluje pohledem na návěst \"Konec vlaku\", že vlak dojel celý, a tisknutím tlačítka a otáčením induktoru uzavře návěstní hradlový závěr, jehož clonka se tím na obou přístrojích změní z bílé na červenou. Současně se tím zase uzavře hradlová zarážka na závislém přístroji – její clonka se změní z bílé na černou. Návěstidla jsou zablokována v poloze \"Stůj\". Výpravčí poté na \"řídícím přístroji\" otáčením klikou induktoru a tisknutím tlačítka závěru výměn vybaví tento hradlový závěr na obou přístrojích, jeho clonky se probarví ze zelené na bílou. Tím se elektricky uvolní na obou přístrojích všechny dosud zablokované prvky (kromě pák/kliček návěstidel), tj. směrové a kolejové závěrníky, po jejichž přestavení do základní polohy se uvolní páky výhybek a výkolejek a posuvný knoflík. Výpravčí a signalista je uvedou do základní polohy. Tím je elektromechanické zabezpečovací zařízení opět v základní poloze.\n\n\n"}
{"id": "641299", "url": "https://cs.wikipedia.org/wiki?curid=641299", "title": "Játrová zavářka", "text": "Játrová zavářka\n\nJátrová zavářka se používá zejména do hovězích nebo drůbežích vývarů. Polévka s játrovou zavářkou by měla být čirá, nažloutlé barvy (podle druhu a množství použitého masa), charakteristické vůně a chuti, zejména po játrové vložce. Vložka, ať již je ve formě noků, knedlíčků nebo drobné rýže musí být na skusu křehká, nikoli však rozvařená. Doporučuje se užívat hovězí játra, neboť jsou aromatičtější než vepřová.\n\n\nJátra se rozemelou s cibulí a česnekem, popř. se zeleninou z polévky. Poté se přidá navlhčená houska, vejce, hladká mouka a koření. Vše se dobře smíchá a dle potřeby se zahustí strouhankou. Játrová rýže se zavařuje z řidšího těsta přes cedník s velkými otvory přímo do polévky, knedlíčky se tvarují z hustšího těsta lžící nebo rukama namočenýma v chladné vodě. Pro polévku pro slavnostnější okamžiky se do těsta nepřidává žemli,mouka ani strouhanka. Polévka se musí ihned podávat, neboť by se zavářka mohla ohříváním zcela rozvařit.\n\n"}
{"id": "641313", "url": "https://cs.wikipedia.org/wiki?curid=641313", "title": "Mistrovství světa v rychlobruslení ve sprintu 2011", "text": "Mistrovství světa v rychlobruslení ve sprintu 2011\n\nMistrovství světa v rychlobruslení ve sprintu 2011 se uskutečnilo ve dnech 22. a 23. ledna 2011 v rychlobruslařské hale Thialf v nizozemském Heerenveenu. Celkově se jednalo o 42. světový sprinterský šampionát. Z předchozího mistrovství světa obhajoval titul pouze Jihokorejec I Kju-hjok, který také v Calgary získal zlatou medaili. Jeho krajanka I Sang-hwa zde nestartovala, mezi ženami v Heerenveenu vyhrála Kanaďanka Christine Nesbittová.\n\nŠampionát proběhl bez české účasti.\n\n<nowiki>*</nowiki> pád<nowiki>**</nowiki> závada na mechanismu brusle klapačky\n\n"}
{"id": "641325", "url": "https://cs.wikipedia.org/wiki?curid=641325", "title": "Pozemní hokej na Letních olympijských hrách 1920", "text": "Pozemní hokej na Letních olympijských hrách 1920\n\nPozemní hokej na LOH 1920 v Antverpách zahrnoval pouze turnaj mužů, Všechny zápasy tohoto turnaje se odehrály ve dnech 1. až 5. září 1920. Turnaje se zúčastnily 4 mužstva, která spolu hrála způsobem jeden zápas každý s každým, a poté byla vyhodnocena konečná tabulka turnaje a byly rozdány medaile.\n\n"}
{"id": "641336", "url": "https://cs.wikipedia.org/wiki?curid=641336", "title": "Garci Rodríguez de Montalvo", "text": "Garci Rodríguez de Montalvo\n\nGarci Rodríguez (Ordóñez) de Montalvo (asi 1450 – asi 1505) byl španělský spisovatel pozdního středověku, autor prvního známého vydání rytířského románu \"Amadís Waleský\".\n\nO jeho životě toho není příliš známo, praktiky pouze to, co na sebe prozradil sám. Pocházel z vesnice Villa de Montalbo v provincii Cuenca, v průběhu reconquisty byl ve službách katolických Veličenstev Ferdinanda II. Aragonského a Isabely Kastilské. Poté byl rychtářem v Medině del Campo a velkým milovníkem lovu. Roku 1482 byl povýšen do šlechtického stavu (stal se hidalgem, tedy příslušníkem nižším šlechty). Podle nezaručených zpráv zemřel roku 1505.\n\nRodriguez de Montalvo je autorem první dochované verze rytířského románu \"Amadís Waleský\". V letech 1480 až 1492 sepsal o Amadísovi čtyři knihy, z nichž první tři převzal (pravděpodobně s určitými úpravami) z nedochovaného portugalského textu od jinak neznámého Vasca de Lobeyry († 1403, dle jiných již 1325). a čtvrtou vytvořil sám. První známé vydání jeho Amadíse s názvem \"Los cuatro libros del virtuoso caballero Amadís de Gaula\" je z roku 1508 ze Zaragozy, ale román zřejmě vyšel již dříve.\n\nRomán měl ve své době díky velké napínavosti děje okamžitě obrovský úspěch a získal velkou proslulost. Dočkal se jednak celé řady dalších vydání a také mnoha překladů a pokračování (nejen ve španělštině, ale také v italštině a němčině), až se nakonec rozrostl v románový cyklus obsahující celkem dvacet čtyři knih. Samotný Montalvo je autorem páté knihy cyklu s názvem \"Las sergas de Esplandián\" (1492), která vypráví o osudech Amadísova syna. První známé vydání této knihy je ze Sevilly z roku 1510, ale i zde je pravděpodobné, že kniha vyšla již dříve. Rytířská tematika, která se ale s amadísovským kultem vrátila do Evropy s již proměněnou sociální realitou, působila často až exoticky a stala se proto později terčem parodie v Cervantesově románu Důmyslný rytíř Don Quijote de la Mancha (dva díly, 1605, 1615).\n\nMontalvo se nechtěně stal autorem jména Kalifornie. Ve svém díle \"Las sergas de Esplandián\" totiž popisuje mytický ostrov \"Ínsula California\" ležící západně od Indie, plný zlatých pokladů a obydlený Amazonkami. Španělští conquistadoři, pátrající po tomto ostrově, byli přesvědčeni, že jej našli u západního pobřeží Severní Ameriky a pojmenovali tak Kalifornský poloostrov, o kterém se domnívali, že jde o ostrov.\n\n\n"}
{"id": "641339", "url": "https://cs.wikipedia.org/wiki?curid=641339", "title": "Palackého vrch", "text": "Palackého vrch\n\nPalackého vrch (do roku 1898 Kozí vrch) je kopec v Brně (339 m n. m.). Nachází se na rozhraní městských částí Komín, Žabovřesky a Královo Pole.\n\nPalackého vrch je lesopark zalesněný jehličnato-listnatým porostem (především borovice, dub, jasan). Na svazích se nacházejí také zahrádkářské kolonie, chaty a vodárenské objekty. Výhled z Palackého vrchu je značně omezen okolním porostem.\n\nNa vrcholu kopce se od roku 1908 nachází pomník Františka Palackého, který tam zbudovala brněnská tělovýchovná jednota \"Tyrš\" (obnoven městem Brnem v roce 1994). Jméno Františka Palackého nese vrch od roku 1898, kdy mu bylo změněno při příležitosti stého výročí narození tohoto obrozence z původního pojmenování \"Kozí vrch\". Jen v období německé okupace se po několik let (1942–1946) znovu používal starší název – přilehlá žabovřeská ulice Vrázova tehdy nesla název \"Pod Kozí horou\" (německy \"Unterm Ziegenberg\").\n\nGeologicky jde o součást tvorby brněnské krajiny, ke které došlo v mladší době třetihor. Tehdy se až zde projevily horotvorné pohyby spojené s velkým vrásněním Alp a Karpat, což mělo na vytvoření spádu brněnských kopců rozhodující vliv. Jde pak především o devonské slepencové kopce Červený (284–312 m n. m.) a Žlutý kopec (297–329 m n. m.) a o diabasový Petrov (242 m n. m.), Špilberk (292 m n. m.), Kraví horu (329 m n. m.) a Palackého vrch. Uvedené brněnské kopce od té doby zůstaly v téměř stejné výšce, přibližně 90 m nad údolní nivou řeky Svratky (v mladším miocénním období tortonském byly naopak pod mořskou hladinou).\n\n\n"}
{"id": "641345", "url": "https://cs.wikipedia.org/wiki?curid=641345", "title": "Lánská lípa", "text": "Lánská lípa\n\nLánská lípa (také známa jako Navrátilova lípa) je starý památný strom, který uváděl již Jan Evangelista Chadt-Ševětínský v roce 1908. Lípa roste v obci Lány (u Chotěboře) nedaleko přírodní rezervace Spálava.\n\n\nStrom stojí v obci před domem č.3. Některé zdroje uvádějí, že je lípa rodová, jiné, že je hraniční.\n\nLípa má původní kmen i korunu. Dutina kmene je v několika místech otevřená, otvory zakryté. Největší „vstupní“ otvor je shora chráněn stříškou. Uvnitř je umístěna lavička.\n\nLípa měla údajně sloužit jako orientační bod na Libické stezce.\n\n\n\n"}
{"id": "641346", "url": "https://cs.wikipedia.org/wiki?curid=641346", "title": "Pozemní hokej na Letních olympijských hrách 1908", "text": "Pozemní hokej na Letních olympijských hrách 1908\n\nPozemní hokej na LOH 1908 v Londýně zahrnoval pouze turnaj mužů. Všechny zápasy tohoto turnaje se odehrály pouze ve 3 dnech! Konkrétně se hrálo ve dnech 29., 30. a 31. října 1908. Turnaje se zúčastnilo 6 mužstev a hrálo se vyřazovacím systémem přičemž 2 týmy Wales a Anglie byly nasazeny přímo do semifinále a zbylé 4 týmy musely projít čtvrtfinálem, o 3. místo se nehrálo, ale poražení čtvrtfinalisté sehráli zápas o 5. místo.\n\nObě čtvrtfinále se hrála 29. října, obě semifinále se hrála ještě v tentýž den a finále se hrálo 31. října.\n"}
{"id": "641348", "url": "https://cs.wikipedia.org/wiki?curid=641348", "title": "Bastarda", "text": "Bastarda\n\nBastarda je typ gotického písma, který se objevil ve 14. století a stal se vedle textury do 15. století nejběžnějším typem gotického písma. Je oproti starší textuře poněkud zběžnější (název bastarda vychází z toho, že toto písmo vzniklo míšením textury a kurzivních prvků). Písmo se prosadilo jako knižní i jako kancelářské, po vzniku knihtisku se stalo také podkladem prvních tiskových písem. Geograficky se bastarda používala v Německu a ve Francii; vznikla také česká bastarda, kterou byla tištěna například \"Kronika trojánská\".\n\nVedle této nejzákladnější definice s sebou nese bastarda v tradiční paleografické terminologii problém, protože se zejména ve starší literatuře pod tímto slovem rozumí zcela odlišná novověká písma, španělské humanistické kancelářské písmo, podobně i francouzská varianta kancelářského písma (\"écriture bâtarde\").\n"}
{"id": "641353", "url": "https://cs.wikipedia.org/wiki?curid=641353", "title": "Svatý Pavel (ostrov)", "text": "Svatý Pavel (ostrov)\n\nSvatý Pavel je ostrov v Indickém oceánu, který společně s větším ostrovem Amsterdam tvoří distrikt Ostrovy Svatý Pavel a Amsterdam, který je součásti francouzského zámořského teritoria s názvem Francouzská jižní a antarktická území (TAAF). Není trvale obydlen.\n\nSubantarktický ostrov Svatý Pavel se nachází v jižní části Indického oceánu, zhruba na dvou třetinách vzdálenosti při plavbě mezi jižní Afrikou a Austrálii, jeho polohu udávají souřadnice 38° 43' jižní zeměpisné šířky a 77° 29' východní zeměpisné délky. Nalézá se na jednom z nejopuštěnějším míst zeměkoule, od nejbližšího trvale obydleného místa, od Austrálie, je vzdálen asi 3200 km, od Antarktidy 3300 km a Afriky 4200 km. Je to jeden z nejvýchodnějších ostrovů TAAF, geograficky jej lze již přiřadit k Antarktidě.\n\nVlastní ostrov je sopečného původu, byl vytvořen ve dvou etapách. Zhruba před 690 tisíci léty vulkán po prvotním výbuchu vystoupal z moře, při další horotvorné činnosti před 400 až 200 tisíci léty se téměř celý pod hladinu opět potopil. Zbyla z něho jen horní část s bývalou kalderou, která nyní vytváří kruhovitou lagunu \"Bassin du Cratèr\" širokou 1000 m a hlubokou 80 m. Na hranici s mořem je vodní sloupec vysoký jen 0,8 až 2,5 m. Povrch ostrova zvolna stoupá z výšky 19 m n. m. na severní a 74 m n. m. na jižní straně mořského pobřeží do výšky 264 m zhruba uprostřed ostrova. Mořské pobřeží je téměř souvislý skalnatý útes, vstup na pobřeží je možný jen z laguny. Místy ze skály vyvěrají prameny teplé vody. Vpravo před vjezdem do laguny ční z moře ve vzdálenosti cca 150 m od pobřeží pusté skalisko \"La Quille\".\n\nVzhledem k dostatečné vzdálenosti od antarktické konvergence, asi 500 km, panuje na ostrově mírné oceánské podnebí. Průměrná roční teplota dosahuje 13 °C, sníh zde padá jen velice zřídka. Vlhkost vzduchu je zde vysoká, okolo 80 %, roční spad srážek je průměrně 1120 mm. Časté větry dosahující u mořské hladiny průměrné rychlosti 7 m/sec jsou převážně severozápadního směru.\n\nPřestože byl ostrov pravděpodobně spatřen již některými předchozími portugalskými nebo španělskými průzkumnými mořeplavci, byl poprvé proveden zápis o jeho objevu až 19. dubna 1772, kdy ho spatřil holandský kapitán Haevick Claeszoonn a pojmenoval po své lodi Zeewolf Eiland. 23. března 1792 francouzský admirál Antoine Bruny d'Entrecasteaux ostrov přejmenoval na Svatý Pavel a společně s ostrovem Amsterdam prohlásil za území Francie. On a badatel Huon de Kermadec vykonali prvý průzkum této oblasti. Anexi formálně zopakoval v roce 1843 guvernér francouzského Réunionu a totéž bylo v roce 1893 opětovně potvrzeno z lodě L´Eure. Od 21. 11. 1924 byl ostrov přičleněn jako depandance k tehdy ještě francouzskému Madagaskaru. Dne 6. 4. 1955 se stal společně s ostrovem Amsterdam součásti nového zámořského teritoria Francouzská jižní a antarktická území.\n\nPrvými návštěvníky ostrova byli velrybáři a hlavně lovci tuleňů. Z pravidelně zde přicházejících mnohasethlavých stád vyvést potomstvo získávali tuk a hlavně vzácné kožešiny. Do závěru 19. století tuleni vymizeli, předpokládá se, že na ostrovech Svatý Pavel a Amsterdam bylo vybito 50 až 150 tisíc těchto zvířat. V roce 1843 byl učiněn neúspěšný pokus zřídit zde trvalou stanici pro velrybáře z Réunionu. Roku 1857 zde vědecký tým z rakouské fregaty Novara prováděl výzkum flory, fauny i geologický průzkum a během roku 1875 zde francouzští astronomové sledovali přechod Venuše přes Slunce. V létech 1928 až 1931 byla ještě snaha založit zde konzervárnu pro ulovené langusty, kterých je v okolních vodách dostatek.\n\nPůvodní flora se po objevení ostrova příliš nezměnila, lidé na ostrově dlouhodobě nikdy nepobývali. Nerostou tam žádné stromy, převažují zde na nepříliš výživné půdě nízké luční porosty, ve vlhkých místech rostou mechy, kapradiny, plavuně a rákosí. Nerostou zde žádné raritní nebo endemické rostliny.\n\nFauna naopak byla značně narušena introdukovanými savci, z nichž myši a krysy byly dovezeny pravděpodobně nechtěně, ale kočky, králíci, psi, prasata i kozy zřejmě vědomě. Všechna ta zvířata plenila hnízda ptáků a samotné ptáky lovila. Psi, kočky, prasata a kozy již vyhynuli před desetiletími, kdežto myši, krysy a králíci zůstali. Krysy ptáky lovily a králíci v hnízdištích rušili hrabáním tak, že někteří ptáci přesídlili hnízdit na přilehlé skalisko \"La Quille\" veliké jen 1 ha. V létech 1997 až 1999 došlo k eliminaci krys a králíků pomoci otrávených návnad. U krys byla stoprocentní, u králíku to v roce 2003 ještě nebylo potvrzeno. Více se ale rozmnožily myši.\n\nZe vzácných živočichů byli v poslední době na Svatém Pavlu viděni: lachtan jižní (\"Arctocephalus tropicalis\"), rypouš sloní (\"Mirounga leonina\"), tučňák skalní (\"Eudyptes chrysocome\"), albatros amsterdamský (\"Diomedea amsterdamensis\"), albatros hnědý (\"Phoebetria fusca\"), buřňáček bělobřichý (\"Fregetta grallaria\"), buřňák dlouhokřídlý (\"Pterodroma macroptera\"), buřňák hrdliččí (\"Pachyptila turtur\"), buřňák Salvinův (\"Pachyptila macgillivrayi\"), rybák černohřbetý (\"Sterna fuscata\"), buřňák menší (\"Puffinus assimilis\") a rybák jižní (\"Sterna vittata\"). Ve vodách okolo ostrova se často objevuje kosatka dravá (\"Orcinus orca\").\n\nOstrov Svatý Pavel, stejně jako celá Francouzská jižní a antarktická území, je vyhlášen za přírodní rezervaci a ostrov je dále ponechán bez dalších zásahů člověka. Na ostrově nejsou žádné stavby ani se zde nevykonává průběžná vědecká činnost. Plavba do výsostných vod i výstup na pevninu je povolen jen se souhlasem prefekta sídlícím v Saint-Pierre na ostrově Réunion. Mimo občasných badatelů k ostrovu jen zřídka připlouvá loď s turisty, kteří si mohou ostrov prohlédnout z paluby. Od roku 2019 jsou ostrovy Svatý Pavel a Amsterdam a okolní moře (souhrnná plocha 201 km²) společně s Kerguelenami a Crozetovymi ostrovy součástí světového přírodního dědictví UNESCO. \n\n\n"}
{"id": "641355", "url": "https://cs.wikipedia.org/wiki?curid=641355", "title": "Petr IV. z Rožmberka", "text": "Petr IV. z Rožmberka\n\nPetr IV. z Rožmberka ( 17. ledna 1462 – 9. října 1523) byl český šlechtic z rožmberského rodu, syn Jana II. z Rožmberka a nejvyšší hejtman Českého království.\n\nStudoval na univerzitě v italské Bologni, kde se seznámil s humanismem a renesancí, kterou později uplatňoval na stavbách v Českém Krumlově, včetně přestavby krumlovského hradu.\n\nV roce 1483 se oženil s Alžbětou (uváděnou též jako Eliška) z Kravař, vdovou po Pertoldu mladším z Lipé a na Moravském Krumlově a nejmladší dcerou Jiřího z Kravař a Strážnice. Jednalo se o konfesně smíšený sňatek – Alžběta byla utrakvistka, zatímco Petr katolík. Navíc nevěsta byla o více než 10 let starší než ženich. Na sjednání sňatku se podílel Vilém II. z Pernštejna, který na základě sjednaných dohod vykonával poručnictví nad Alžbětinými dětmi z prvního manželství, Barborou a Pertoldem. K uzavření sňatku byl potřeba dispens papeže Sixta IV, kterým jim prominul spříznění ve čtvrtém stupni. Manželé uzavřeli smlouvu, která Alžbětě zaručovala její víru a Petrův závazek, že ji do stanovené doby ponechá ve vdovském stavu a pro případ své smrti přislíbil manželce 6000 zlatých. Alžběta do manželství přinesla panství Strážnici a Bzenec, na němž měla pojištěno 3000 zlatých věna. Roku 1486 dali strážnické panství do zástavy Janu z Žerotína a z Fulneku.\n\nV roce 1493 po svém bratru Vokovi II., který odstoupil ze zdravotních důvodů a uchýlil se do Třeboně, převzal vladařství domu rožmberského. Vladislavem Jagelonským byl roku 1497 jmenován nejvyšším hejtmanem Českého království. Po dvou letech se však úřadu vzdal kvůli vzrůstajícímu napětí mezi českou šlechtou a králem sídlícím v Budíně, který odpovědnost za české země přenesl na hejtmana, ale udělil mu jen omezené pravomoci. Neměl zájem ani o jiné zemské úřady, čímž umožnil posílení politického vlivu Pernštejnům, svým bohatstvím dohánějícím Rožmberky, a především Zdeňku Lvu z Rožmitálu, který se jako nejvyšší purkrabí stal na několik let skutečným vládcem v zemi za stále nepřítomného krále. Petr IV. se zaměřil na hospodářský růst svého panství − zasloužil se o rozvoj rybníkářství. V jeho službách stál vynikající rybníkář Josef Štěpánek Netolický. Za jeho vlády se rozrostla těžba stříbra a zlata a došlo k celkovému hospodářskému rozkvětu rožmberského panství. Vydal také v roce 1515 pro svůj rudný revír první báňský řád v Čechách.\n\nPo smrti své ženy Alžběty z Kravař († 1. května 1500) a dcery Barbory trpěl duševní chorobou. Právě kvůli svému zdravotnímu stavu se později často dostával do střetů se syny svého bratra Voka II., který zemřel v Třeboni 1. září 1505. V roce 1519 Petr IV. předal svým synovcům pouze východní část dominia s ústředím v Třeboni a ponechal si jeho větší západní část s centrem v Českém Krumlově. Poslední dva roky svého života již byl trvale připoután na lůžko a patrně v té době jej Zdeněk Lev z Rožmitálu přiměl ke změně závěti. Petr IV. majetek odkázal katolické církvi a představitelům katolické šlechty Zdeňkovi Lvu z Rožmitálu, Janu a Kryštofu ze Švamberka, Janu Holickému ze Šternberka a Hanuši z Hardeka. Podle některých pramenů tak chtěl smýt kletbu, která ležela na jeho rodu díky konfiskacím církevního majetku Oldřichem II. z Rožmberka. Závětí ohrozil existenci rožmberského panství. Jeho synovcům Joštovi III., Petrovi V. a Jindřichovi VII. se však díky přímluvě mocného příbuzného Adama I. z Hradce u císaře Ferdinanda I. podařilo závěť zrušit. Jako odškodné však museli zaplatit poškozeným katolickým šlechticům částku ve výši 126 000 zlatých. Padl na to celý rožmberský poklad i několikaleté výnosy z dolů a celého panství.\n\n\n"}
{"id": "641361", "url": "https://cs.wikipedia.org/wiki?curid=641361", "title": "Johannes Pääsuke", "text": "Johannes Pääsuke\n\nJohannes Pääsuke (30. března 1892 Tartu – 8. ledna 1918 Orša, dnes Bělorusko) byl estonský fotograf a filmař.\n\nJohn Pääsuke byl čtvrtý ze šesti dětí z bohaté rodiny v Tartu. Jeho sourozenci absolvovali dobré vzdělání, o něm je pouze známo to, že se vyučil umění fotografování. S vlastním fotografickém podnikání začal v roce 1907 ve svých patnácti letech.\n\nJiž v roce 1912, kdy již na mnoha místech v Estonsku a Livonsku pořizoval fotografie, byl pravděpodobně v kontaktu s estonským Národním muzeem. V roce 1913 začal pro Muzeum projekt, ve kterém dokumentoval estonskou krajinu, obyvatele, jejich činnost a řemesla.\n\nVětšina z tohoto projektu spočívala na cestě podél estonského pobřeží a pobřežních ostrovů, který absolvovali se svým asistentem H. Volterem mezi 10. a 29. červencem 1913. Chodili hlavně pěšky a kromě svých zavazadel nosili fotoaparáty, stativ, desky a chemikálie. Celkem se z této cesty zachovalo 317 obrazů, mnohé z nich ze Saaremaa a Muhu. Pääsukova práce byla v muzeu velmi ceněna a byla otevřena také výstava v srpnu 1913.\n\nCelý etnografický projekt zahrnuje více než 1300 snímků na skleněných fotografických deskách. Ten obsahuje dva hlavní soubory: jeden v roce 1908 na jihu země a druhý z Tartu roku 1914.\n\nPääsuke zemřel v roce 1918 při železničním neštěstí v Orša v Bělorusku.\n\nJohannes Pääsuke je hlavně připomínán jako národnostní fotograf díky jeho příspěvkům do estonského Národního muzea. K roku 2003 má muzeum 1305 fotografií a 723 fotografických desek označených jeho jménem. Je pravděpodobné, že existuje ještě mnoho dalších fotografií, které pořídil a nebyly mu přiřazeny. Fotografie ukazují krajiny, stavby, lidi a jejich práci. Jsou pořízené deskovým fotoaparátem na formát 13x18 cm, ale používal i jiné typy kamer.\n\n\n\n"}
{"id": "641362", "url": "https://cs.wikipedia.org/wiki?curid=641362", "title": "Raven Software", "text": "Raven Software\n\nRaven Software je americká společnost vyvíjející počítačové hry. Sídlí v Middletonu.\n\nSpolečnost založili v roce 1990 bratři Brian a Steve Raffel. Společnost byla nezávislou do roku 1997, kdy uzavřela distribuční smlouvu se společností Activision a později jí byla odkoupena. Mezi lety 2009-2010 mělo Raven Software hospodářské problémy a bylo propuštěn až osmdesát zaměstnanců. Dnes pracuje se společností Activision na sérii Call of Duty.\n\nRaven Software mimo jiné spolupracovalo se společností id Software. Společnost využívala jejich engine pro mnoho her. Jednou z nich je například hra Heretic, která vyšlá roku 1994.\n\nV roce 2012 začala společnost Raven Softare najímat zaměstnance. Taktéž oznámila spolupráci na .\n\n3. dubna 2016 po uzavření LucasArts, uvolnilo studio Raven Software zdrojový kód pro a .\n\nV dubnu roku 2014 je společnost hlavním vývojářem F2P čínského titulu Call fo Duty s názvem . Společnost také nově zpracovala s názvem .\n\n"}
{"id": "641363", "url": "https://cs.wikipedia.org/wiki?curid=641363", "title": "More (příkaz)", "text": "More (příkaz)\n\ncodice_1 je v informatice název filtru, který umožňuje zobrazit delší text na terminál po jednotlivých stránkách. Program codice_1 je součástí mnoha operačních systémů (unixové systémy, DOS, OS/2 i Microsoft Windows). V původní implementaci bylo možné posouvat zobrazení pouze dopředu. V té době byl naprogramován nástroj less, který poskytoval stejnou funkčnost, ale navíc umožňoval též pohyb v textu zpět. Vylepšení později převzal i původní program codice_1.\n\nPůvodní verzi programu codice_1 napsal Daniel Halbert, postgraduální student na Kalifornské univerzitě v Berkeley v roce 1978. Příkaz byl poprvé začleněn do BSD verze 3.0 a od té doby je standardní součástí všech unixových systémů a pronikl jako užitečná utilita i do jiných operačních systémů.\n\nProgram codice_1 umožňuje zobrazit delší text na terminál po jednotlivých stránkách, což bylo v dobách jednoduchých textově orientovaných terminálů jediným způsobem, jak zabránit odrolování vypisovaného textu nahoru mimo obrazovku. Proto je program označován jako \"pager\" (\"stránkovač\"). Program může být spuštěn s parametrem, který určuje jméno textového souboru, který bude po stránkách zobrazován. Nebo může být spuštěn bez parametru se jménem souboru, kdy se začne chovat jako filtr, který čte svůj vstup ze standardního vstupu (\"stdin\") a obratem ho vypisuje na standardní výstup (\"stdout\"), což je využíváno zejména při řazení příkazů do kolon.\n\nProgram codice_1 zobrazí na terminál vždy jen tolik textu, aby zaplnil obrazovku (tj. aby žádný text nebyl odrolován a nezmizel uživateli z očí). V levém dolním rohu je zobrazen text codice_7 (v českém překladu codice_8) a procento vyjadřující množství již zobrazeného textu. Pak čeká na vstup od uživatele, který určuje pohyb v zobrazeném textu (další jeden řádek, další stránka atp., viz níže uvedené příkazy). Po dosažení konce souboru (100 %) codice_1 skončí. Příkazem je míněn stisk určité klávesy, ve většině případů mu může předcházet celé číslo (označeno jako \"k\"). Pokud není číslo zadáno, použije se implicitní hodnota, která je uvedena v závorkách:\n\n\nChování příkazu lze ovlivnit na příkazovém řádku pomocí přepínačů:\n\n\n\nPřepínače se obvykle zadávají přes příkazový řádek, ale lze je zadat i přes proměnnou prostředí codice_43. Pokud proměnná codice_43 obsahuje nějakou hodnotu, pokládá se za parametry z příkazového řádku, přičemž stejný parametr zadaný na příkazovém řádku hodnotu předefinuje.\n\n\nProměnná codice_43 obsahuje:\n\nna příkazovém řádku uživatel zadá:\n\nvykoná se:\n\nParametr codice_32 je zůstal nezměněn, ale parametr codice_47 z proměnné codice_43 byl nahrazen parametrem codice_49 z příkazového řádku.\n\n"}
{"id": "641365", "url": "https://cs.wikipedia.org/wiki?curid=641365", "title": "Lauri Kulpsoo", "text": "Lauri Kulpsoo\n\nLauri Kulpsoo (* 21. června 1978) je estonský fotograf a hudebník.\n\nPo gymnáziu vystudoval geografii na Tartu Ülikool.\n\nLauri pracoval jako fotograf pro noviny Postimees, časopis Pere ja Kodu (Domov a rodina). Kromě toho přispívá do estonských a finských médií.\n\n"}
{"id": "641366", "url": "https://cs.wikipedia.org/wiki?curid=641366", "title": "Baddeleyho model pracovní paměti", "text": "Baddeleyho model pracovní paměti\n\nPsychologové Alan Baddeley a Graham Hitch roku 1974 představili svůj model pracovní paměti. Jejich model vycházel z toho, že v pracovní paměti se skladuje mnoho různých typů informací, které je zapotřebí ke komplexnějším úlohám, a rozdílné oblasti mozku se těmto typům informací věnují. Proto také vykonání dvou úloh najednou je efektivnější a rychlejší u úloh, které užívají jiných oblastí mozku a tedy jiných druhů pracovní paměti, než u úloh, které využívají stejných oblastí mozku. Pracovní paměť původně rozdělili na tři hlavní části: optickoprostorový náčrtník, fonologickou smyčku a centrální exekutivu, která tyto dvě podřadné části, označované jako otroci, řídí. Tento původní model se také nazývá tříjednotkový model pracovní paměti. Roku 2000 k modelu Baddeley přiřadil další otrocký systém, epizodický buffer.\n\nVětšina psychologů dnes soudí, že se pracovní či krátkodobá paměť skládá nejméně ze dvou subsystémů a Baddeleyho model je jedním z nejčastěji používaných. Jiní autoři však používají jiné subsystémy, například konceptuální paměť pro uchovávání významů a myšlenek obsažených v mluvené řeči a psaných textech.\n\nFonologická smyčka pracuje s fonologickými a zvukovými informacemi. Je zodpovědná za ukládání zvukových a slovních informací do pracovní paměti a za neustálé opakování těchto informací, aby zůstaly v pracovní paměti, dokud pro nás přestanou být potřebné nebo dokud je nevystřídají nové informace. U člověka se projevuje jako vnitřní hlas, který mu zní v hlavě, když ukládá informace do krátkodobé paměti – když čte, když počítá v duchu, když si v mysli opakuje telefonní číslo, které se hodlá vytočit.\n\nExistuje pět hlavních důkazů fonologické smyčky: \n\n\nJelikož se ukázalo, že slova a zvuky nenarušují naší schopnost podržet v mysli obraz či prostorové rozložení, existuje otrok, který nazýváme optickoprostorový náčrtník (v překladech i \"vizuálně-prostorový blok\" nebo \"vizuálně-prostorový náčrtník\"). Slouží k udržení optických a prostorových informací – barev, tvarů, velikostí, vzdáleností a jiných – a manipulaci s nimi.\n\nCentrální exekutiva (v překladech i \"ústředí\" nebo \"centrální operační jednotka\") je zmíněným dvěma otrokům pracovní paměti nadřazená. Její úlohou je ovládat, koordinovat a zpracovávat informace z těchto dvou podřadných částí pracovní paměti a zaměřovat naši pozornost. Sama však nemá žádnou skladovací kapacitu.\n\nPodle výkonnosti centrální exekutivy se pozná dobrý čtenář -- je schopen úsporně a rychle zpracovávat obsahy vět.\n\nEpizodický buffer, třetí otrocký systém, navrhl Baddeley v roce 2000. Je tedy ještě mnohem méně důkladně prozkoumán, než jiné součásti modelu, a většina knih ho zatím nezmiňuje. Úkolem bufferu je spojovat různé typy informací (slovní, vizuální i prostorové) v plynulé představy seřazeny podle času.\n\nEpizodický buffer byl zaveden kvůli:\n\n"}
{"id": "641367", "url": "https://cs.wikipedia.org/wiki?curid=641367", "title": "Štěpánský most", "text": "Štěpánský most\n\nŠtěpánský most je ocelový silniční most postavený v roce 1912 přes řeku Labe u obce Obříství na Mělnicku. Most je chráněn od 3. května 1958 pod názvem \"Silniční most Štěpánský\" jako kulturní památka České republiky. V současné době vede přes most Silnice I/9 Praha—Mělník.\n\nMost byl vybudován nedaleko tehdejšího přívozu Na Štěpáně u obce Obříství na Mělnicku a odtud pochází i jeho pojmenování. Most technickým provedením prohnutí horní části konstrukce připomíná tvar, jako mívaly řetězové nebo lanové mosty. Hlavní nosníky mají ale odlišný statický systém a to spojitý konzolový trojpásový nosník s klouby. Obdobná konstrukce byla v tehdejším Rakousku-Uhersku použita pouze ve dvou případech - zde, na Mělnicku a u mostu přes Tisu u Tokaje. Most dodala tehdejší firma Pražská mostárna, která byla filiálkou První českomoravské továrny na stroje v Praze.\n\nKonstrukci dominuje výrazný portál na středovém pilíři s pylony zakončenými pseudogotickými věžičkami s cimbuřím. Stavba byla unikátní i tím, že pro zakládání středního pilíře bylo poprvé v Čechách použito železobetonového kesonu podle propagátora tohoto řešení, inženýra Vojtěcha Kapsy. Takovéto kesony s nýtovanou výztuží byly užity i při stavbě Hlávkova mostu v Praze. Velikost kesonu použitého u Obříství byla 14,28×4,80 metrů, což na tehdejší dobu byly velké rozměry. Keson byl při stavbě zapuštěn do hloubky 8,85 metrů pod normální hladinu Labe.\n\nBěhem stavby bylo zjištěno, že pozdější údržba mostu, ochranné nátěry, by v průběhu 20 let dosáhly 22 milionů korun. Z tohoto důvodu byla konstrukce otryskána a následně metalizována zinkem. Náklady této povrchové úpravy dosáhly sice 3,2 milionu korun se zárukou na sedm let ale je předpokladem, že povrchová úprava vydrží 20 let.\n\nVýška mostu nad vozovkou (vrchol středního pilíře) je 13 metrů nad vozovkou s průjezdným obloukem ve výšce 8 metrů. Celková délka mostu je 95,55 metrů při dělení na dvě stejně dlouhá pole. Původní šířka mostu byla 6,6 metrů, kdy byly chodníky umístěny uvnitř mostu a šířka vozovky byla pouze 4,6 m. V letech 1957–1958 prošel most úpravou a chodníky o šířce 1,2 metru byly přeloženy vně mostu, kde jsou až do dnešních dnů. Projekt mostu pochází od Ing. Karla Šimka, který byl později profesorem Vysokého učení technického v Brně.\n\nV roce 2003 prošel celý most rekonstrukcí v ceně 28 miliónů korun, kterou provedly Pražské silniční a vodohospodářské stavby a investorem bylo Ředitelství silnic a dálnic. Původní povrch vozovky byl odstraněn, byla provedena nová hydroizolace a provedeno odvodnění a pak položen nový povrch. Zároveň byla ošetřena celé konstrukce. Při rekonstrukci byly taktéž osazeny povrchové mostní uzávěry Mageba.\n\n\n"}
{"id": "641370", "url": "https://cs.wikipedia.org/wiki?curid=641370", "title": "Okres Chodzież", "text": "Okres Chodzież\n\nOkres Chodzież (polsky \"Powiat chodzieski\") je okres v polském Velkopolském vojvodství. Rozlohu má 681 km² a v roce 2009 zde žilo 47 389 obyvatel. Sídlem správy okresu je město Chodzież.\n\nMěstská:\n\nMěstsko-vesnické:\n\nVesnické:\n\n"}
{"id": "641373", "url": "https://cs.wikipedia.org/wiki?curid=641373", "title": "Westinghouse J34", "text": "Westinghouse J34\n\nWestinghouse J34 (firemní označení Westinghouse 24C) byl proudový motor vyvinutý společností Westinghouse Aviation Gas Turbine Division na konci 40. Let 20. století. V podstatě se jednalo o zvětšenou verzi dřívějšího motoru Westinghouse J30. J34 dokázal vyvinout tah více než 13,6 kN (3 000 liber), což bylo dvakrát tolik než motor J30. Pozdější modely motoru poskytovaly tah až 22,2 kN (4 900 liber) s přídavným spalováním. Z motoru byl později vyvinut větší a silnější motor Westinghouse J46, který byl asi o polovinu větší.\n\nMotor J34 byl postaven v době prudkého rozvoje technologií reaktivního pohonu, takže než se dostal do služby byl už velmi zastaralý. Často byl používán jako prozatímní motor, než bude pro letoun dokončen vyspělejší motor. Například letoun Douglas X-3 Stiletto byl vybaven dvojicí motorů J34, když se ukázalo, že plánované motory Westinghouse J46 se prokázaly jako nevhodné. Letoun Stiletto byl vyvinut pro studium návrhu letounu trvale létajícího nad hranicí rychlosti zvuku. Avšak vybavení letounu motory J34 místo plánovaných motorů bylo pro pohon naprosto nedostatečné, takže letoun nedokázal překročit při vodorovném letu rychlost zvuku.\n\nMotor byl vyvinut v době přechodu od letounů poháněných pístovými motory na letouny s proudovými motory. Proto byl motor J34 někdy používán jako podpůrný doplňkový pohon některých letounů, jako byly například letouny P-2 Neptune a Douglas Skyrocket.\n\nVybrané varianty (existují i další, např. J34-WE-46, J34-WE-48 atd.):\n\nMotor J34 byl používán u následujících letounů: \nMotor byl použit i k pohonu rychlostního člunu Spirit of Australia.\n\n\"Data pocházejí z webu „flightglobal.com“\".\n\n\n\n\n\n"}
{"id": "641389", "url": "https://cs.wikipedia.org/wiki?curid=641389", "title": "Gmina Margonin", "text": "Gmina Margonin\n\nGmina Margonin je polská městsko-vesnická gmina v okrese Chodzież ve Velkopolském vojvodství. Sídlem gminy je město Margonin. V roce 2010 zde žilo 6 483 obyvatel.\n\nGmina má rozlohu 122 km². Kromě města Margonin zahrnuje 21 vesnic a osad.\n\nStarostenství: Kowalewo, Lipiniec, Lipiny, Margońska Wieś, Młynary, Próchnowo, Radwanki, Studźce, Sułaszewo, Sypniewo, Zbyszewice\n\nSídla bez statusu starostenství: Adolfowo, Bugaj, Dębiniec, Karolinka, Klaudia, Klotyldzin, Marcinek, Tereska, Witkowice, Żoń\n"}
{"id": "641392", "url": "https://cs.wikipedia.org/wiki?curid=641392", "title": "Tramvajová smyčka Sídliště Řepy", "text": "Tramvajová smyčka Sídliště Řepy\n\nTramvajová smyčka Sídliště Řepy je hlavové obratiště v pražské kolejové síti, nacházející se na okraji sídliště Řepy. Smyčka byla vybudována v roce 1988 spolu s celou tramvajovou tratí do Řep; svou nynější podobu získala v létě roku 2010 při celkové rekonstrukci tratě.\n\nTraťová kolej vjíždějící do prostoru smyčky se na radiově ovládané rozjezdové výhybce č. 682 rozděluje na vnitřní a vnější kolej. Tyto dvě koleje vjíždějí do prostoru výstupních zastávek, každé výstupní stanoviště má kapacitu čtyři vozy řady T3. Pro odchod vystoupivších cestujících se za oběma zastávkovými označníky bez digitálního informačního systému nachází koridor směrem k obvodu smyčky. Za zastávkou se na rozjezdové radiově ovládané výhybce č. 683 dělí vnější kolej na vnější a prostřední. Z vnější se o několik desítek metrů dále v oblouku na uzamykatelné výhybce s pružnými jazyky a pomocným světelným návěstidlem č. U06 odděluje kusá kolej. Ta vede ke spojovacímu bodu mezi pražskou tramvajovou sítí a železniční sítí SŽDC. Po projetí obloukem se vnější kolej spojuje se střední do jedné a vedle koleje vnitřní vedou do dvojice nástupních zastávek. Zastávky jsou opět délky 4×T3 a jejich označníky jsou vybaveny digitálním informačním systémem zobrazující čas, projíždějící linky a hlavně odjezdy nejbližších spojů daných linek. Za nástupními zastávkami se obě koleje na sjezdové výhybce spojují do jedné a po překonání přejezdu pro automobily míří na širou trať.\n\nV prostoru nástupních zastávek se nachází zázemí s toaletou pro řidiče jak tramvají tak autobusů.\n\nOkolo smyčky leží trojice ulic Na Chobotě, Drahoňovského a Makovského. V těchto ulicích se nachází autobusová smyčka Sídliště Řepy. V ulici Na Chobotě se nachází zálivová výstupní zastávka, v ulici Drahoňovského je možné stání manipulujících autobusů u kraje vozovky a v ulici Makovského se nachází nástupní zastávka.\n\nV obratišti manipuluje v denním provozu polovina vozů linky 180 (druhá jede až na Zličín) do Dejvic. V nočním provozu slouží smyčka linkám 952 a 957 směřujících do Berouna a Hostivic. Smyčka slouží také jako nácestní zastávka lince 164.\n\nVýstavba kusé předávací koleje spojující smyčku Sídliště Řepy a železniční stanici Praha-Zličín započala v roce 1990, avšak o několik měsíců později byla kvůli nedostatku financí její stavba přerušena. K znovuobnovení stavby a dokončení celé koleje došlo až v červnu 1995 a to kvůli nutnosti přepravy velkého počtu dodávaných vozů typu Tatra T6A5.\n\nKolej se odpojuje z vnější koleje smyčky na ručně ovládané výhybce s pomocným světelným návěstidlem označované jako \"U06\". Od této výhybky vede trať na panelech BKV 136,4 metrů až na místo, kde je kuse ukončena. Na tomto místě navazuje o přibližně metr níže téže kuse ukončená železniční vlečka vedoucí na stodůlecké zhlaví nádraží Praha-Řepy. Koleje na sebe nenavazují přímo, aby bylo možné tramvaj přivést po železniční trati na speciálně upraveném vagonu a mohla za pomoci spojovací kolejničky přejet přímo do tramvajové sítě. Vzhledem k nezatrolejování úseku nad železniční tratí je nutné, aby u vytažení asistovala další tramvaj o délce 2×T3 či 1×KT; postačující je také délka 1×T3, avšak tramvaj by musela na kolej najíždět zpětným pohybem. Vlečná tramvaj je celou dobu pod napětím tramvajové sítě a přepravovanou (vlečenou) tramvaj odtáhne z nezatrolejovaného úseku pod trakční vedení. Odtud mohou již obě tramvaje pokračovat vlastní silou.\n\nPřes tuto kolej byly do pražské tramvajové sítě předány vozy řad Tatra T6A5, čtyři vozy řady Tatra RT6N1 a většina vozů řady Škoda 14T. Vozy Škoda 15T jsou z Plzně do Prahy dodávány na silničních návěsech.\n\nBěhem rekonstrukce smyčky a přilehlé tratě v létě roku 2010 nedošlo k žádným opravám na předávací koleji; ta je tedy na rozdíl od celé trati tvořena velkoplošnými panely BKV.\n\nV současné době do obratiště Sídliště Řepy zajíždí celodenně celotýdenně linky 9 a 10. Linka 9 má mimo špičku pracovního dne interval 5 minut, linka č. 10 má interval desetiminutový, takže soupravy vyjíždí ze smyčky na trať v taktu 2,5–5 minut. Ve špičce pracovního dne zajíždí do obratiště také linka č. 16, která je běžně ukončena v obratišti Kotlářka. Interval linek 10 a 16 se vzhledem ke shodnosti větší části trasy půlí, takže interval odjezdů ve špičce jsou dvě minuty, vždy v lichou minutu (linka 9 int. čtyři minuty, linky 10 a 16 int. 8 minut). Metrolinka 9 směřuje z obratiště přes Anděl a Václavské náměstí do smyčky Spojovací, linka č. 16 přes Anděl, Náměstí Míru a Flóru také do smyčky Spojovací a linka č. 10 přes Anděl, Náměstí Míru, Floru a Palmovku do smyčky Sídliště Ďáblice.\n\nV nočním provozu na Řepích manipulují linky číslo 98 a 99, každá v půlhodinovém taktu, tedy v souhrnném taktu 15 minut. Linka 98 směřuje po trase linky 9 na Spojovací a linka 99 na Nádraží Hostivař.\n\nProvoz na smyčce, stejně jako na celé tramvajové trati do Řep, byl zahájen 26. října 1988. První souprava, která vjela do smyčky, byla dvojice vozů T3 krátce před 9:45, jednalo se o slavnostně vyzdobenou soupravu vozů typu Tatra T3 6558 a 6559. První linka s cestujícími, která manipulovala v prostoru smyčky, byla dvojice vozů Tatra T3SU evidenčních čísel 7002 a 7003 vypravená na třinácté pořadí linky 4, které do smyčky dorazilo v 9:50.\n\nPůvodně se předpokládalo, že smyčka bude pojmenována Nádraží Zličín, avšak nakonec bylo rozhodnuto o názvu Sídliště Řepy, dle sídliště, na jehož okraji leží. Vznikl tak však rozpor v pojmenování smyčky a sousedního nádraží, který byl odstraněn až prosinci roku 2010 přejmenováním nádraží na nový název Praha-Řepy.\nPůvodní kolejové uspořádání smyčky přibližně odpovídalo tomu nynějšímu, vzniklému po celkové rekonstrukci v roce 2011. Smyčka byla před rekonstrukcí vybavena elektromagneticky ovládanými výhybkami, místo dnešních rádiově ovládaných. Mezi střední a vnitřní kolejí byly kdysi zřízeny kolejové přejezdy, usnadňující manipulaci ve smyčce hlavně při ranních špičkách, kdy do obratiště zajížděly více než dvě linky. Původně bylo obratiště vyvedeno na BKV panelech se zadlážděnými výhybkami.\n\n\n"}
{"id": "641394", "url": "https://cs.wikipedia.org/wiki?curid=641394", "title": "1979 ve filmu", "text": "1979 ve filmu\n\n\n"}
{"id": "641396", "url": "https://cs.wikipedia.org/wiki?curid=641396", "title": "Marián Kacíř", "text": "Marián Kacíř\n\nMarián Kacíř (* 29. září 1974, Hodonín) je bývalý český hokejový hráč, hrající na pozici útočníka. V českém národním týmu odehrál 17 zápasů a vstřelil 3 góly. V reprezentaci ČSFR juniorů se účastnil mistrovství Evropy v roce 1992 kde odehrál šest zápasů, zaznamenal šest branek a čtyři asistence. V roce 1993 byl draftovaný do NHL z Tampy Bay Lightning, nicméně nehrál nakonec v této lize ani jeden zápas. Naposledy hrál za HK Nový Jičín.\n\nStatistiky reprezentace:\n\n"}
{"id": "641398", "url": "https://cs.wikipedia.org/wiki?curid=641398", "title": "Matthew Henry", "text": "Matthew Henry\n\nMatthew Henry (18. října 1662 – 22. června 1714) byl anglický komentátor Bible a presbyteriánský farář.\n\nNarodil se v říjnu 1662 na Broad Oak, statku na hranicích mezi Flintshirem a Shropshirem. Jeho otec Philip Henry, původně také duchovní, přestal být kvůli zákonu Act of Uniformity z roku 1662 zaměstnancem státní církve, ale přesto dokázal získat prostředky k tomu, aby poskytl synovi dobré vzdělání. Matthew studoval nejdřív v Islingtonu a poté studoval právo v Gray's Inn. Studium práva ovšem zanechal ve prospěch teologie a v roce 1687 se stal duchovním presbyteriánů v Chesteru. V roce 1712 se přestěhoval do Mare Street v Hackney. O dva roky později 22. června 1714 nečekaně zemřel na mrtvici v Nantwichi v Queen's Aid House, když byl na cestě z Chesteru do Londýna.\n\nJeho hlavním dílem se stalo šestidílné (tj. \"Výklad Nového a Starého Zákona\") neboli , vydané poprvé v roce 1706. Je to výklad Bible, který ji rozebírá verš po verši, přičemž Starý Zákon je okomentován celý, z Nového Zákona jsou okomentována pouze evangelia a Skutky apoštolské. Po jeho smrti byl třinácti jinými autory dokončen komentář i k zbytku Nového Zákona, částečně podle poznámek Henryho posluchačů.\n\nJeho výklad je primárně exegenetický, s textem nakládá jako s hotovým a snaží se jej vyložit pro praktické a zbožné účely. Dlouho byl považován za nejlepší anglický komentář k Bibli a i dnes má mnohé čtenáře.\n\nStavěli na něm i mnozí evangelikální kazatelé, například George Whitefield a Charles Spurgeon. První zmíněný přečetl Henryho dílo čtyřikrát a druhý prohlásil, že \"„každý duchovní by si ho měl celé pozorně přečíst alespoň jednou“\".\n\n"}
{"id": "641400", "url": "https://cs.wikipedia.org/wiki?curid=641400", "title": "Magnetické hračky z neodymu", "text": "Magnetické hračky z neodymu\n\nMagnetické hračky z neodymu využívají ke své funkci vlastností neodymových magnetů (velká síla při malém objemu). Obvykle fungují tak, že z jednotlivých drobných částí (magnetických kuliček, krychliček apod.) lze sestavovat nejrůznější tvary.\n\n\nHlavolam je složený z kuliček vyrobených z neodymu, železa a boru (NdFeB). Je vyráběný nejčastěji v čtyřech povrchových úpravách: standard (nikl), zlatá (měď), stříbrná (stříbro) a černá (nikl). \"Neoballs\" jsou vyráběny v 14 variantách, šest s povrchovou úpravou různého kovu a osm barevných. Kuličky mají dle výrobce průměr 4,8 mm nebo se vyrábí v různých velikostních variantách 5, 6 nebo 7 mm. Základní hlavolam je krychle, která je složena z 216 kuliček.\n\nSpolknutí malých magnetických částí těchto hraček může vzhledem k síle magnetů způsobit vážné následky na zdraví. Může se tak stát v případě spolknutí dvou magnetů (mohou sevřít tkáň), nebo při přiblížení těla ke kovovému předmětu. Nebezpečí hrozí rovněž kardiostimulátorům a podobným zařízením.\n"}
{"id": "641404", "url": "https://cs.wikipedia.org/wiki?curid=641404", "title": "Sdílený prostředek", "text": "Sdílený prostředek\n\nSdílený prostředek, síťový prostředek, sdílení souborů, sdílení tiskáren ( ) jsou v informatice taková sdílení systémových prostředků počítače (zařízení, data), že k nim lze vzdáleně přistupovat z jiného počítače (typicky přes lokální síť, LAN). Účelem sdílení je snížení nákladů na pořízení zařízení (jedno zařízení může sloužit více uživatelům) nebo usnadnění jejich správy pomocí centralizace na jednom místě pomocí využití stávající relativně laciné infrastruktury počítačových sítí.\n\nSdíleným prostředkem je míněno nabízení systémových prostředků ostatním počítačům v síti. Prudkého rozmachu doznalo v lokálních sítích LAN na přelomu 80. a 90. let 20.  století s příchodem Novell NetWare, který nabízel snadné vytvoření síťového serveru, přičemž desktopové stanice IBM PC kompatibilní se systémem DOS vystupovaly v roli klienta. Sdílení prostředků umožnilo významným způsobem snížit náklady na nákup počítačů určených pro běžné uživatele. Oblíbené bylo řešení, kdy stanice neobsahovaly drahý pevný disk a místo toho si ho půjčovaly pomocí počítačové sítě ze serveru (tzv. ).\n\nV polovině 90. let 20. století došlo k výrazné proměně trhu s příchodem systému Windows NT, který firma Microsoft začala nabízet i jako server a k tehdy velmi rozšířenému NetWare přistupovala rezervovaně a nevytvářela podmínky pro účinnou spolupráci svého systému s NetWare servery (komunikujícího pomocí NCP protokolu), což vedlo k ústup řešení od firmy Novell a nástup homogenního prostředí Microsoft Windows, kde byl na stanicích i serverech používán stejný systém.\n\nSystémy Microsoft Windows používají protokol SMB, jehož volně šiřitelná implementace vytvořená pomocí reverzního inženýrství se jmenuje Samba. Díky Sambě je možné vytvářet heterogenní sítě, ve kterých mohou místo stanic nebo serverů s Microsoft WIndows vystupovat i jiné operační systémy (Linux, Mac OS X…).\n\nV počítačové síti, ve které server nabízí své prostředky stanicím (klienti) hovoříme o implementaci klient-server. Druhou možností jsou sítě peer-to-peer, kde nabízející stanice nevystupují v nadřízeném postavení. Pro implementaci sdílení je typicky využívána metoda RPC ( ) a komunikační protokoly jako SMB (Microsoft Windows), NFS (unixové systémy a další).\n\nZvláštním případem jsou současné peer-to-peer sítě, ve kterých dochází ke sdílení souborů na delší vzdálenost (BitTorrent, DC++ atd.) a které fungují odlišným způsobem, než výše zmíněné protokoly SMB nebo NFS.\n\nSdíleným prostředkem je míněn pevný disk (pro ukládání dat), počítačová tiskárna (tisk dokumentů), scanner (digitalizace tištěných dokumentů), ale i ADSL modem (sdílení připojení k Internetu) a podobně.\n\nSdílené prostředky jsou typicky ostatním počítačům nějakým způsobem nabízeny, například lze zobrazit všechny dostupné sdílené prostředky v síti. Někdy je však nutné, aby uživatel přesně znal název a umístění sdíleného prostředku. Klienti si sdílený prostředek vhodným způsobem připojí, například jako další disk (Microsoft Windows) nebo jako obsah vybraného adresáře (unixové systémy). Uživatel pak pracuje se sdílenými prostředky podobným způsobem, jako by byly přímo připojené k jeho vlastnímu počítači, takže komunikace přes počítačovou síť je mu skryta (např. pracuje se soubory a adresáři stejně, jako by byly na jeho vlastním pevném disku).\n\nSdílené prostředky jsou typicky chráněny nutností autentizace uživatele přihlašovacím jménem a heslem (možné jsou i jiné autentizační mechanismy). Po úspěšné autentizaci jsou dále aplikována přístupová oprávnění (oprávnění v systému souborů, oprávnění tisknout atp.). Konkrétní detaily jsou závislé na použité platformě.\n\nV případě programátorské chyby může na obou stranách síťové komunikace vniknout bezpečnostní problém, který označujeme jako zranitelnost. Program využívající zranitelnost je pak exploit, který umožňuje zranitelnost zneužít. Proti nim se lze chránit zejména principem nejmenšího oprávnění, pravidelnými aktualizacemi softwarového vybavení, použitím firewallu, VPN (virtuální privátní sítě) a podobně.\n\nKlientským počítačem může být ke sdílenému prostředku přistoupeno přes symbolické pojmenovaní, například UNC (Univesal Naming Convention), používaných v DOSu a Microsoft Windows. To zahrnuje že sdílené prostředky mohou být adresovány například takto:\n\nkde codice_1\" je WINS jméno, DNS jméno nebo IP adresa serveru a codice_2 je jméno souboru či adresáře nebo cesta k němu. Sdílenému adresáři může být rovněž přiděleno jméno sdílení, rozdílné od lokálního pojmenování adresáře na straně severu. Například codice_3 obvykle odkazuje na jednotku codice_4 na počítači s operačním systémem Windows.\n\nSdílená jednotka nebo adresář bývá na klientském počítači často tak zvaně \"mapována\", což znamená že jí je přiděleno písmeno jednotky, jako by byla připojena přímo k lokálnímu počítači (například codice_5).\n\nSdílení souborů a tiskáren vyžaduje na straně klienta operační systém, umožňující přístup k sdíleným prostředkům na serveru. A na straně serveru operační systém, který umožní přistoupit klientovy ke svým prostředkům, protokol aplikační vrstvy modelu TCP/IP pro sdílení a protokol transportní vrstvy umožňující přístup ke sdílenému obsahu.\n\nNejběžnější souborové systémy a protokoly jsou:\n\nV kolonce „operační systém“ jsou uvedeny systémy, které se nejběžněji používají při sdílení souborů.\n\nV systému Windows 7 se síťové sdílení nastavuje pomocí nástroje „Pokročilé nastavení sdílení“. Používán je Microsoftem vyvinutý SMB protokol. Ostatní operační systémy dokáží také implementovat tento protokol. Například Samba je SMB server běžící pod UNIXovými systémy a některými jinými například OpenVMS. Sambu lze použít na vytvoření síťového sdílení, k němuž lze přistupovat přes protokol SMB z počítačů s operačním systémem Microsoft Windows. Sambu obsahuje také klientskou aplikaci. Alternativou je , kde má každý počítač přístup do nativního síťového souborového systému na sdílené jednotce.\n\nSdílený prostředek může být taktéž implementován pomocí WebDAVu.\n\nSdílený přístup k souborům by neměl být zaměňován s přenosem souborů ( ) používajícím například protokol FTP (File Transfer Protocol), Bluetooth, nebo IrDA. Sdílený přístup reflektuje okamžitě všechny změny provedené na sdíleném prostředku všem klientům. Sdílení může poskytovat vyhledávání na straně serveru, zatímco při přenosu souborů je nutné nejprve soubor přepravit na cílový počítač. Sdílený přístup je typicky na lokální síti, zatímco FTP se používá na internetu.\n\nSdílený přístup se uživateli jeví, jako by sdílený prostředek byl přímo na lokálním počítači uživatele a podporuje víceuživatelské prostředí. Obsahuje kontrolu souběhu, zamykání vzdáleného souboru pokud jej některý uživatel upravuje nebo oprávnění souborového systému.\n\nSdílení přístupu k souborům umožňuje synchronizaci souborů, ale nemělo by s ní být zaměňováno, stejně jako s jinou synchronizací informací. Příkladem internetové synchronizace informací může být použití SyncML. Sdílený přístup k souborům je založen na ukládání informací o adresářích na straně serveru a běžně je provozováno přes stále otevřený internetový soket. Synchronizace souborů umožňuje uživateli být odpojen a čas od času (záleží na konkrétním software a nastavení) se připojit, zjistit změny a popřípadě se synchronizovat. Dnešní operační systémy většinou obsahují lokální cache paměť vzdálených souborů, umožňující přístup při odpojení a pozdější synchronizaci.\n"}
{"id": "641432", "url": "https://cs.wikipedia.org/wiki?curid=641432", "title": "Sympatie", "text": "Sympatie\n\nSympatie ( συμπάθεια (sympathia), což pochází ze základů σύν (syn) „spolu“ a πάσχω (paschó) „trpět“) je v psychologii blahovolné soucítění s někým jiným. Podobný pojem je empatie, tedy vcítění, sympatie však navíc zahrnuje zájem o dobro druhé osoby, a blíží se tak lásce. V širším smyslu se slovo používá ve významu obliba, náklonnost či přívrženectví, např. ve spojení „sympatizant ČSSD“.\n\n"}
{"id": "641434", "url": "https://cs.wikipedia.org/wiki?curid=641434", "title": "Hypobulie", "text": "Hypobulie\n\nHypobulie je porucha schopnosti jednat cílevědomě a uvědoměle nebo také nedostatek pevné vůle.\nPříčinou může být nedostatek sebevědomí a pocit úzkosti. Jako pubertální hypobulie se může vyskytovat zejména u dospívajících chlapců.\n"}
{"id": "641437", "url": "https://cs.wikipedia.org/wiki?curid=641437", "title": "Anna Shirleyová", "text": "Anna Shirleyová\n\nAnna Shirleyová (Anna ze Zeleného domu/Anna ze zelených vršků), anglicky Anne Shirley, je literární postava z románů kanadské spisovatelky Lucy Maud Montgomeryové. \n\nRománová Anna se narodila v březnu 1865 v Bolingbroku v Novém Skotsku mladému učitelskému páru Bertě a Walterovi Shirleyovým. Její rodiče byli velmi chudí a oba učili na gymnáziu. Když byly Anně asi tři měsíce, umřela její maminka a brzy na to i tatínek, a tak si Annu vzala paní Thomasová, aby jí pomáhala s dětmi. Tam zůstala až do svých osmi let, ale pak už u paní Thomasové nemohla zůstat, a tak si ji vzala jako pomocnici paní Hammondová, která měla 8 dětí. Tam byla asi dva roky a potom ji dali do sirotčince v Hopetownu. \n\nAnna neměla příliš šťastné dětství, dokud si ji k sobě do Avonlea (Kanada, Ostrov Prince Edwarda) nevzali Marilla a Matěj Cuthbertovi. To jí bylo 11 roků. Původně měl do \"Zeleného domu\" přijít malý chlapec, ale shodou náhod a malého nedorozumění tam přijela právě Anna. Marilla váhala, ale Matěj si byl od prvního okamžiku jistý, že si chce Annu nechat. A tak se i stalo... \n\nMalá Anna byla velmi vnímavé dítě, dobře se učila a byla v Avonlea moc šťastná a spokojená. Nechávala se unášet svojí fantazií, poznávala okolí a zajímalo ji všechno nové. Dokonce si našla i skutečnou kamarádku a nemusela si už vymýšlet žádnou Katku Mauriceovou nebo Violettu, jako to dělala v sirotčinci a když se cítila osamělá. Tou novou spřízněnou duší byla Diana Barryová z domu Na stráni kousek od Zeleného domu, kde bydlela Anna. \n\nKoho Anna od začátku neměla v lásce, byl Gilbert Blythe, protože se jí hned v prvních dnech ve škole posmíval, že má rezavé vlasy, a ona by si tolik přála mít vlasy kaštanově hnědé. A tak se s ním vůbec nebavila, ale soupeřili spolu v tom, kdo z nich bude nejlepším žákem ve třídě. \n\nPotkali se spolu při studiích na Královské akademii a později také v Redmondu na univerzitě. To už byli spolu dlouho usmíření, ale Gilbert cítil k Anně mnohem víc než jen přátelství. Požádal ji tedy o ruku, jenže Anna v té době cítila, že mu víc než přátelství nabídnout nemůže. To zase na nějakou dobu jejich vztah pokazilo a Annu to moc mrzelo. Stále si ale nedokázala připustit, co ke Gilbertovi skutečně cítí.\n\nZ Anny i Gilberta se stali bakaláři umění a jejich cesty se dlouho proplétaly, až jim konečně oběma došlo, že bez sebe nedokážou žít. Gil požádal Annu podruhé o ruku a tentokrát už ho neodmítla.\n\n"}
{"id": "641449", "url": "https://cs.wikipedia.org/wiki?curid=641449", "title": "Robert z Craonu", "text": "Robert z Craonu\n\nRobert z Craonu zvaný Robert le Bourguignon († 13. ledna 1149) byl druhým velmistrem Templářských rytířů v letech 1136–1146. Narodil se na přelomu 12. století, jako nejmladší ze tří synů Renauda z Craonu. Usadil se v Akvitánii, a byl zasnouben z dcerou lorda Angoumoins, ale vzdal se své snoubenky a pak cestoval do Palestiny, zde byl přítomen založení templářského řádu . Brzy se ukázala jeho udatnost v bitvách a zbožnost, v roce 1136 po smrti Huga z Payns byl vybrán jako nový velmistr, v této funkci se ukázal být skvělým organizátorem a zákonodárcem. 29. března 1139 papež Inocenc II. vydal bulu \"Omne Datum Optimum\", kterou osvobodil templáře od desátků a udělal je nezávislým na světské moci. Po Robertovi z Craonu se stal velmistrem Evrard z Barres.\n\n"}
{"id": "641457", "url": "https://cs.wikipedia.org/wiki?curid=641457", "title": "Avonlea", "text": "Avonlea\n\nAvonlea je fiktivní obec ležící v Kanadě na Ostrově prince Edwarda, vyskytující se v příbězích Lucy Maud Montgomery. Díky knihám o Anně Shirleyové ze Zeleného domu je na ostrově poměrně živý cestovní ruch. V hlavním městě ostrova, Charlottetownu, se např. každoročně koná velký \"Charlottetownský festival\", kde se mj. hraje muzikál o Anně Shirleyové. \n\n\"Zelený dům\" z příběhů, které Montgomery napsala, skutečně existuje a nachází se v Cavendishi v národním parku na Ostrově prince Edvarda. Je vzdálený 30 minut jízdy od Charlottetownu a 40 minut od Mostu konfederace.\n\n"}
{"id": "641462", "url": "https://cs.wikipedia.org/wiki?curid=641462", "title": "Theobald Gaudin", "text": "Theobald Gaudin\n\nTheobald Gaudin také Thibaud Gaudin (pravděpodobně 1229 – 16. května 1293) byl velmistr Templářských rytířů v letech 1291–1292. Zvolen byl v Sidonu. Pod jeho vedením se templáři po dobytí Akkonu přemístili na Kypr. Po něm se stal posledním velmistrem Jacques de Molay\n\n"}
{"id": "641463", "url": "https://cs.wikipedia.org/wiki?curid=641463", "title": "Blaise Cendrars", "text": "Blaise Cendrars\n\nBlaise Cendrars (1. září 1887 – 21. ledna 1961), vlastním jménem Frédéric Louis Sauser, byl švýcarský spisovatel a básník usazený ve Francii. Byl silně ovlivněn modernismem.\n\nNarodil se ve frankofonní rodině ve švýcarském La Chaux-de-Fonds. Nedokončil školu, ale stal se hodinářem. Tuto profesi odjel vykonávat do ruského Petrohradu, a tam také začal psát své první literární texty. V Petrohradu se stal nakonec knihovníkem v Ruské národní knihovně. Roku 1907 se vrátil do Švýcarska, kde začal studovat medicínu na univerzitě v Bernu. Během studií začal psát své první básně, shromážděné pak ve sbírce \"Séquences\". Roku 1911 odjel do New Yorku. Dojmy z tohoto velkoměsta shrnul do textu \"Les Pâques à New York\", který se stal v jeho kariéře zlomem. Jednak šlo o jeho první text napsaný z modernistických pozic, a pak byl také prvním, který podepsal svým pseudonymem Blaise Cendrars. Roku 1912 odjel do Paříže, kde se zapojil do bohatého kulturního ruchu na Montparnassu, zejména mezi levicově orientovanými umělci. S anarchistickým spisovatelem Emilem Szittyou založil nakladatelství \"Les Hommes Nouveaux\". Stýkal se Marcem Chagallem, Fernandem Légerem, Léopoldem Survagem, Amedeo Modiglianim, Alexanderem Archipenkem nebo Robertem Delaunaym. Nejvíc ho ale ovlivnil Guillaume Apollinaire. Roku 1914 odešel na frontu bojovat v řadách Francouzské cizinecké legie. Bojoval mimo jiné i v bitvě na Sommě. Okolo roku 1925 přestal psát básně a soustředil se na krátké prózy. \n\n"}
{"id": "641475", "url": "https://cs.wikipedia.org/wiki?curid=641475", "title": "Co mám na tobě ráda", "text": "Co mám na tobě ráda\n\nCo mám na tobě ráda (v anglickém originálu What I Like About You) je americký televizní seriál, který vysílala televizní stanice The WB od 20. září 2002 do 24. března 2006. Seriál se odehrává v New Yorku a sleduje život dvou sester, Valerie Tayler (Jennie Garth) a Holly Tyler (Amanda Bynes). Celkem bylo natočeno 86 epizod rozdělených do 4 sérií. V České republice seriál vysílala TV Nova.\n\nHlavními postavami jsou Holly (Amanda Bynes), hlučná a narcisistní teenagerka, a Valerie (zvaná Val) (Jennie Garth), nervózní, pořádkem a úkoly posedlá starší sestra Holly. Další hlavní postavou je Hollyin nejlepší kamarád Gary (Wesley Jonathan) a Valeriina pracovní konkurentka Lauren (Leslie Grossman), která se postupem času stane Valinou nejlepší kamarádkou.\n\nNa začátku seriálu se objevuje Jeff, Valeriin přítel, který odchází po konci první série. Henry se objevuje v první a druhé sérii jako Hollyin první přítel, na začátku třetí série seriál opouští a objevuje se již jen jako host v několika dalších epizodách. Od druhé epizody se objevují noví Hollyini přátelé Vince (Nick Zano) a Tina (Allison Munn). Další postavu je Ben (David de Laoutour), mladý britský hudebník a druhý Hollyin přítel, se kterým se seznamuje na stáži v Paříži. Vic, v první sérii uvedený jako šéf Val a Lauren, se objevuje ve čtvrté sérii jako Valeriin manžel.\n\nKdyž je Hollyin a Valeriin otec povýšen a musí se přestěhovat do Japonska, rozhodne se šestnáctiletá Holly zůstat v Americe a bydlet u své starší sestry Val v New Yorku. Valerie přítomnost své sestry vítá, avšak jejich opačné povahy (pořádkumilovná Valerie vs. nepředvídatelná Holly) jsou zdrojem mnoha konfliktů a nepředvídaných situací, které obě sestry nečekaly a musí je řešit. První série je zaměřená na obě sestry a jejich snahu se sžít. U dalších sérií je pozornost zaměřena kromě hlavních hrdinek i na jejich přátele a jejich vzájemné vztahy. Rozvíjí se milostný trojúhelník mezi Henrym, Holly a Vincem. Zatímco Holly si není jistá s kým by byla šťastná, její sestra Val vidí ve Vincovi jen to špatné a myslí si, že Holly by s ním nebyla šťastná a nakonec by skončila se zlomeným srdcem. Holly odjíždí na stáž do Paříže, během které se má rozhodnout, jestli si vybere nakonec Vince nebo Henryho. Po návratu z Paříže se ale oba \"nápadníci\" nestačí divit, protože Holly si z Evropy přivezla nového přítele, britského hudebníka, Bena. Silné city mezi Holly a Vincem ovšem dále trvají a jsou zdrojem různých více či méně komických situací po zbytek seriálu.\n\nStejně jako Holly i Valerie je romanticky založená postava. Po rozchodu s Jeffem v první sérii pro rozdílné názory na manželství se Val setkává s bývalým přítelem ze střední školy Rickem, který je ovšem zasnoubený s Julií. Staré city mezi Rickem a Valerií se obnoví a Rick zruší zasnoubení s Julií a požádá o ruku Valerii. Těsně před svatbou Holly zjistí, že vztahy Ricka a Julie stále trvají a vše řekne své sestře a ze svatby sejde. V den svatby Ricka a Julie se Valerie ze žalu opije a vydá se bavit do Atlantic City, kde si v opilosti vezme svého bývalého šéfa Vica. Celá čtvrtá série je věnovaná snaze Valerie o anulaci sňatku s Vicem, jejich vztahu a nové svatbě poté, co zjistí, že oddávající v Atlantic City neměl příslušnou licenci a že se oba vlastně milují.\n\nBěhem seriálu Valerie pracuje jako v PR firmě, kde je jejím šéfem Vic a konkurentkou na povýšení Lauren. Později, po změně šéfa firmy (Vic odchází pracovat jako hasič) se Valerie rozhodne odejít a založit si vlastní PR firmu s Lauren. Po neúspěchu tohoto podnikání Valerie kupuje pekařství a začíná podnikat v úplně jiném oboru opět společně s Lauren a Garym jako pomocníkem. Holly během seriálu končí střední školu, jde na vysokou, kde zjišťuje že to není nic pro ni, ke zděšení Valerie vysokou školu opouští a po vystřídání různých pracovních míst se uchytí jako manažerka hudebních talentů u hudební společnosti.\n"}
{"id": "641479", "url": "https://cs.wikipedia.org/wiki?curid=641479", "title": "Rupiah Banda", "text": "Rupiah Banda\n\nRupiah Bwezani Banda (* 13. února 1937 Miko, Gwanda, Jižní Rhodesie (dnes Zimbabwe) je zambijský politik. Od roku 2008 do roku 2011 byl prezident Zambie.\n\nLevy Mwanawasa jej jmenoval viceprezidentem Zambie v říjnu 2006. 29. června 2008 dostal prezident Levy Mwanawasa mrtvici a Banda se stal úřadujícím prezidentem Zambie. 19. srpna 2008 Mwanawasa zemřel. Banda 2. listopadu 2008 vyhrál prezidentské volby a stal řádným prezidentem Zambie.\n\nVe volbách v roce 2011 ale byl poražen Vlasteneckou frontou Michaela Saty. Porážku uznal a 23. září svému nástupci předal úřad.\n"}
{"id": "641484", "url": "https://cs.wikipedia.org/wiki?curid=641484", "title": "Poušť (rozcestník)", "text": "Poušť (rozcestník)\n\nPoušť může znamenat:\n\n\n\n"}
{"id": "641489", "url": "https://cs.wikipedia.org/wiki?curid=641489", "title": "Unfaithful", "text": "Unfaithful\n\nUnfaithful je balada napsaná Ne-Yo, Tor Erik Hermansen a Mikkel S. Eriksen pro druhé album \"A Girl like Me\" zpěvačky Rihanny. Album produkoval tým Stargate a vydal jako druhý singl abla v roce 2006. \n\nRihanna společně s Seanem Paulem, spolupracovala na písni s Def Jam a zpěvákem a skladatelem Ne-Yo\n"}
{"id": "641490", "url": "https://cs.wikipedia.org/wiki?curid=641490", "title": "Debrné (Trutnov)", "text": "Debrné (Trutnov)\n\nDebrné (německy \"Döberle\") je katastrální území, základní sídelní jednotka a zaniklá vesnice, dnes součástí okresního města Trutnov. Nachází se asi 5 km na severovýchod od centra Trutnova, v hlubokém údolí Debrnského potoka. Pod bývalou vsí byla na tomto potoce vybudována nádrž - odkaliště zvané Mrtvé jezero.\n\nSeverovýchodně nad bývalou vsí se tyčí Janský vrch (též \"Jánský vrch\", něm. \"Johannis Berg\"; 697 m n. m.), jižně komplex Městského lesa (něm. \"Bürger Wald\", resp. \"Nieder Wald\"; s dvěma bezejmennými kótami 584 a jižnější 548 m n. m.), jihozápadně pak Špitálský les (něm. \"Spital Wald\"; s bezejmennou kótou 528 m n. m.). Pomístní jména z blízkého okolí jsou \"Roháčovo\" a \"Prostřední pole\" (severně a severozápadně od Debrného), \"U kapličky\" (východně od vsi, jižně od Janského vrchu) a \"Nad záleským\" (lučinatý hřeben mezi Debrným a Petříkovicemi).\n\nNejbližšími sídly jsou Poříčí na jihu, Voletiny, Nové Voletiny a Libeč na jihozápadě a západě, Zlatá Olešnice na severozápadě, horská osada Rybníček na severu a Petříkovice s osadou Peklo na východě a jihovýchodě.\n\nPrvní písemná zmínka o Debrném je z roku 1260, kdy jej Idík z Úpy (pův. název Trutnova) daroval trutnovskému křižovnickému špitálu. Zderazští křižovníci později Debrné pronajali Trutnovu a r. 1580 dědičně prodali.\n\nJeště na počátku 20. století měla obec Debrné 500 obyvatel, v naprosté většině německy mluvících, což se po druhé světové válce stalo vesnici osudným. Téměř všichni obyvatelé byli vystěhováni a novým přistěhovalcům se do zapadlé vsi v horách přímo u hranic nechtělo. Většina domů byla vyrabována a ves pustla. Zbývajícím obyvatelům přišla na počátku 50. let 20. století zpráva o stavbě nové poříčské elektrárny, kvůli které bude spodní část hlubokého údolí Debrnského potoka zatopeno. Nová tepelná elektrárna oproti té stávající už neměla vyvážet popel lanovkou na haldu, ale pomocí potrubí jej hnát do vybudované přehrady. Odkaliště pro obec přímou hrozbu neznamenalo, zatopeno by bylo jen několik domů pod vesnicí, ale stát už s existencí Debrného do budoucna nepočítal a v blízkosti prašné měsíční krajiny by nikdo ani bydlet nechtěl. Zbývající domy byly postupně opouštěny, z ostatních se staly přístřešky pro dobytek z rozsáhlých pastvin. Silnice z Poříčí údolím potoka byla sice zatopena hned po stavbě přehrady, ale druhá silnice z Voletin byla průjezdná až do poloviny 80. let 20. století, než ji také pohltila hladina stále se zvyšující nádrže. Už předtím sice byly postaveny cesty po okolních svazích, ale jen pro potřeby údržby hráze. Debrné bylo odříznuto a dostat se k němu dá pouze oklikami po lesních cestách.\n\nDodnes se v Debrném dochovalo několik staveb, většinu bývalé obce však pokrývají hlavně zarostlé trosky domů včetně zbořenišť dvou církevních staveb - kaple sv. Jana Křtitele a tzv. Moserovy kaple, ale též pozůstatky můstku, který vedl na zdevastovaný hřbitov. Po roce 1989 se alespoň díky pomoci německých rodáků zrekonstruovalo několik křížů. Po stráních vede několik asfaltových a polních cest, vyhledávaných cyklisty. Jedna z tras, tzv. Debrnská, je značená. Hřebeny okolních kopců i jejich svahy jsou pokryty desítkami objektů československého předválečného opevnění, několik řopíků bylo zničeno stavbou přehrady. Dnes už Mrtvé jezero, jak se odkaliště nazývá, není zdaleka tak rozsáhlé jako před rokem 1989. Po přestavbě elektrárny na fluidní spalování uhlí ubylo množství vyváženého popela na minimum a vodní plocha nádrže se postupně zmenšila na třetinu v poslední horní části. Spodní část u obou hrází je již vyschlá a připravuje se k rekultivaci. Hlavní sypaná hráz, vysoká asi 50 metrů, je již zcela porostlá mladým lesem, boční je asi o polovinu nižší. Po hřebeni Janského vrchu vede státní hranice s Polskem. V budoucnu má po svazích nad Debrným vést dálnice D11 s tunelem.\n\n\n"}
{"id": "641499", "url": "https://cs.wikipedia.org/wiki?curid=641499", "title": "Čang Mjon", "text": "Čang Mjon\n\nČang Mjon (28. srpna 1899 – 4. června 1966), byl korejský politik a pedagog. Byl 4. viceprezidentem Korejské republiky v letech 1956 – 1960, druhým a sedmým premiérem Jižní Koreje.\n\n"}
{"id": "641504", "url": "https://cs.wikipedia.org/wiki?curid=641504", "title": "Gavriil Pribylov", "text": "Gavriil Pribylov\n\nGavriil Loginovič Pribylov, také Gavriel Pribilof, ( \"Гавриил Логинович Прибылов\") ( – 1796) byl ruský mořeplavec, který ve službách Grigorije Šelechova zkoumal Beringovo moře, hlavně možnosti lovu lachtanů. V roce 1788 objevil ostrovy sv. Jiří a sv. Pavla. Ostrovy a okolní malé ostrůvky, nyní nesou jeho jméno Pribilofovy ostrovy.\n"}
{"id": "641506", "url": "https://cs.wikipedia.org/wiki?curid=641506", "title": "Kim Ku", "text": "Kim Ku\n\nKim Ku (* 29. srpna 1876 – 26. června 1949) byl 9~10, 16~18. prezident Korejské Prozatímní vlády v letech 1927 až 1928, 1940 až 1947.\n\nPředsedou vlády korejské Prozatímní vlády byl v letech 1923 až 1924.\n\n"}
{"id": "641514", "url": "https://cs.wikipedia.org/wiki?curid=641514", "title": "Woman in Love", "text": "Woman in Love\n\nWoman in Love je píseň Barbry Streisand na jejím albu z roku 1980 \"Guilty\". Píseň napsali Barry, Maurice a Robin Gibb. Po úspěchu Bee Gees byla skupina požádána napsat album pro Barbru Streisand. Woman in Love jako hlavní píseň se stala nejúspěšnější písní její hudební kariéry. \n\n"}
{"id": "641519", "url": "https://cs.wikipedia.org/wiki?curid=641519", "title": "Huddersfield", "text": "Huddersfield\n\nHuddersfield je průmyslové a univerzitní město v severní Anglii, centrum metropolitního distriktu Kirklees. Leží v hrabství West Yorkshire, asi 23 km jihozápadně od Leedsu a asi 39 km severovýchodně od Manchesteru. Celé město má obyvatel. Město bylo jedním z prvních ohnisek textilního, strojírenského a chemického průmyslu, má řadu odborných škol a univerzitu s 18 tisíci studentů (2016), která vznikla roku 1962 z polytechniky a sloučením několika zejména technických škol.\n\nObraz města určuje viktoriánská architektura druhé poloviny 19. století, k níž patří pamětní věž na Zámeckém vrchu, oba kostely a zejména hlavní nádraží, které je chráněnou památkou.\n\nVe městě sídlí řada významných sportovních klubů. hlavně ve fotbalu a rugby. Fotbalový klub Huddersfield Town AFC hraje v profesionální Premier League, \"Huddersfield Giants\", založený 1895, patří mezi zakladatele národní ligy v rugby a v minulosti byl několkrát jejím vítězem.\n\n\n\n"}
{"id": "641535", "url": "https://cs.wikipedia.org/wiki?curid=641535", "title": "Sudslavická jeskyně", "text": "Sudslavická jeskyně\n\nSudslavická jeskyně je ojedinělý krasový útvar Pošumaví, který je součástí přírodní rezervace Opolenec u vsi Sudslavice na Vimpersku. Na konci 18. století zde bylo objeveno velké množství kosterních pozůstatků pleistocenní fauny. Jeskyně je turisticky přístupná.\n\nJeskyně je jedním z pozůstatků několika krasových jevů kopce Opolenec, které byly z většiny zničeny nebo silně poškozeny těžbou krystalického vápence, který tvoří valnou část vrchu. Vápenec zde byl uložen jako čočka v rule o délce 0,5 km a mocnosti 10-20 metrů. V jižní části lomu byly při těžební činnosti koncem roku 1879 odkryty dvě pukliny vyplněné směsí vápencové suti, porézní hlíny s písčitou příměsí a bohatého paleontologického materiálu. Český paleontolog Jan Nepomuk Woldřich zde v letech 1880-83 nalezl pozůstatky 70 zvířecích druhů (zhruba 9000 kostí a 13000 zubů) mladopleistocenní a holocenní fauny.\n\nV současné době z jeskyně zbylo torzo tvořené 15 metrů dlouhou chodbou, která je na obou koncích otevřena do lomu. Šířka se pohybuje mezi 1,5 - 5 metry, výška 2,5 - 4 metry. Z hlavní chodby vystupuje 3,5 metru dlouhá chodbička, která je ale jen 60 cm vysoká a zhruba 80 cm široká. Protější strana chodby je rozšířena 4 metry širokým a 70-80 cm hlubokým výklenkem. Dno chodby je pokryté vylámanými vápencovými bloky, původní materiál byl odstraněn během paleontologických prací. Na stěnách a stropě můžeme pozorovat krasové produkty selektivní koroze.\n\n"}
{"id": "641545", "url": "https://cs.wikipedia.org/wiki?curid=641545", "title": "Tel Avdan", "text": "Tel Avdan\n\nTel Avdan (: תל עבדן) je pahorek o nadmořské výšce 18 metrů v severním Izraeli.\n\nLeží v pobřežní nížině cca 27 kilometrů jihojihozápadně od centra Haify, cca 1,5 kilometru severně od vesnice Ma'agan Micha'el a 1 kilometr od pobřeží Středozemního moře. Má podobu nevýrazného návrší, které vystupuje z jinak zcela ploché krajiny. Na východní i západní straně jej lemují areály umělých vodních nádrží. Podél západního okraje vrchu prochází dálnice číslo 2. Několik set metrů jižně od tohoto pahorku se nachází podobný pahorek Tel Šariš.\n\n"}
{"id": "641546", "url": "https://cs.wikipedia.org/wiki?curid=641546", "title": "Grigorij Ivanovič Šelechov", "text": "Grigorij Ivanovič Šelechov\n\nGrigorij Ivanovič Šelechov, také Šelichov (; 1747 Rylsk, Kurská oblast – ) byl ruský mořeplavec a obchodník. Organizoval obchodní výpravy ke Kurilským ostrovům a k Aleutským ostrovům, kde se věnoval lovu a obchodu s kožešinami. V roce 1775 spolu s Alexandrem Baranovem založil ruské panství v Severní Americe, jež se stala základem Rusko-Americké společnosti v roce 1799.\n\nV roce 1783 přezimoval na Beringově ostrově, pak pokračoval přes ostrov Unalaska k ostrovu Kodiak, kde založil osadu \"Tří svatých\" (\"Tri Svjatitěla\"). Další osady založil na březích Aljašky, odkud pořádal výpravy k průzkumu dalšího území a ostrovů. V jeho službách plul také mořeplavec Gavriil Pribylov, který hledal vhodná loviště v Beringově moři.\n\nJeho jménem je pojmenován záliv v Ochotském moři, průliv mezi Aljaškou a ostrovem Kodiak a také město Šelechov v Irkutské oblasti v Rusku.\n\n\n\n"}
{"id": "641549", "url": "https://cs.wikipedia.org/wiki?curid=641549", "title": "Tel Kara'a", "text": "Tel Kara'a\n\nTel Kara'a (: תל קרעה, : \"Ras al-Akra\") je pahorek o nadmořské výšce 31 metrů v severním Izraeli.\n\nLeží v pobřežní nížině cca 10 kilometrů jihojihozápadně od centra Haify, na západním okraji vesnice Megadim, nedaleko břehu Středozemního moře. Má podobu nevýrazného návrší, které vystupuje z jinak zcela ploché krajiny. Podél západního okraje vrchu prochází dálnice číslo 2, z východní strany je sevřen tělesem železniční trati. Dál k východu okolo něj protéká vádí Nachal Megadim. Zhruba 1 kilometr jižně odtud stojí podobný pahorek Tel Sachar.\n\n"}
{"id": "641557", "url": "https://cs.wikipedia.org/wiki?curid=641557", "title": "Tel Sachar", "text": "Tel Sachar\n\nTel Sachar (: תל סחר, někdy zván též Tel Megadim, תל מגדים) je pahorek o nadmořské výšce 22 metrů v severním Izraeli.\n\nLeží v pobřežní nížině cca 11 kilometrů jihojihozápadně od centra Haify, na západním okraji vesnice Megadim, nedaleko břehu Středozemního moře. Má podobu nevýrazného návrší, které vystupuje z jinak zcela ploché krajiny. Podél západního okraje vrchu prochází dálnice číslo 2, z východní strany je sevřen tělesem železniční trati. Zhruba 1 kilometr severně odtud stojí podobný pahorek Tel Kara'a.\n\nPahorek patrně fixuje místo, kde ve starověku stálo sídlo \"Karta\" (קרתא), které v době okolo 3. století před naším letopočtem prodělávalo vrcholný rozmach jako přístavní město napojené na fénický obchod. Později bylo opuštěno, ještě před tažením Alexandra Velikého do Egypta. V moderní době bylo okolí pahorku výrazně narušeno výstavbou železniční trati a dálnice.\n\n"}
{"id": "641558", "url": "https://cs.wikipedia.org/wiki?curid=641558", "title": "Prospektivní paměť", "text": "Prospektivní paměť\n\nProspektivní paměť je typ paměti, jehož úlohou je připomenutí si informace v určitém budoucím čase či po jistém ději. Jeho protikladem je paměť retrospektivní, která se zabývá minulostí. Existují dva druhy prospektivní paměti: jeden vázán na události, druhý na čas.\n\nUkázalo se, že prospektivní paměť vázána na čas je pro člověka problematičtější. Proto lidé, kteří mají s prospektivní pamětí vázané na čas problémy, používají k připomenutí asociace, které mají spojené s určitým časem. Například když si člověk potřebuje připomenout, aby si ráno vzal léky, může si léky dát vedle budíku nebo vedle zubního kartáčku, aby mu akci připomněly.\n\nU prospektivní paměti vázané na události je důležité, aby podnět k akci byl výrazný natolik, aby si ho člověk všiml. O tom svědčí výzkum Gille Einsteina a Marka McDaniela, v němž jedna skupina dobrovolníků dostala za úkol zmáčknout tlačítko, když jim bylo předloženo určité běžné slovo. Druhá skupina měla reagovat zmáčknutím tlačítka na určité slovo nesmyslné. Ukázalo se, že nesmyslná slova, která jsou pro nás neobvyklými a proto výraznějšími, jsou efektivnějším podnětem než slova běžná.\n\n"}
{"id": "641562", "url": "https://cs.wikipedia.org/wiki?curid=641562", "title": "Tel Mevorach", "text": "Tel Mevorach\n\nTel Mevorach (: תל מבורך) je pahorek a sídelní tel o nadmořské výšce okolo 10 metrů v severním Izraeli.\n\nLeží v pobřežní nížině cca 32 kilometrů jihojihozápadně od centra Haify, na severním okraji vesnice Bejt Chananija a 2 kilometry východně pobřeží Středozemního moře. Má podobu nevýrazného návrší, které vystupuje z jinak zcela ploché krajiny. Jihozápadně od vrchu protéká vádí Nachal Ada, na severovýchodní straně je to vádí Nachal Taninim. Dále k severovýchodu se z pobřežní nížiny prudce zvedá výšina Ramat ha-Nadiv a její jižní výběžek Chotem ha-Karmel.\n\nJde o archeologickou lokalitu s prokázaným osídlením od doby bronzové. Později zde vzniklo opevněné centrum, které podle některých názorů tvořilo předsunutou hlídku pro sídlo ležící v lokalitě dnešního pahorku Tel Burga hlouběji ve vnitrozemí. Místo bylo opuštěno v helénistickém období. V letech 1973-1976 proběhl na pahorku archeologický výzkum. Sídelní podloží zde dosahuje mocnosti osmi metrů a zahrnuje víc než 15 různých vrstev. Po konci sídelní tradice na samotném pahorku existovalo osídlení v jeho blízkosti (například hřbitov z křižácko-muslimského období středověku).\n\n"}
{"id": "641567", "url": "https://cs.wikipedia.org/wiki?curid=641567", "title": "Neuroanatomie paměti", "text": "Neuroanatomie paměti\n\nNeuroanatomie paměti je vědecká disciplina, která se snaží přiřadit určitým oblastem mozku nějaké paměťové funkce. V posledních letech se prudce rozvíjí a vytváří různé hypotézy. \nPodle starších představ o paměti měla každá vzpomínka jedno své určité místo v mozku. Při poškození určité oblasti mozku by tedy měly zmizet určité vzpomínky, které se v této oblasti nacházely, kdežto jiné vzpomínky by neměly být poškozeny. Pokusy však ukázaly, že tomu tak není a že naše vzpomínky jsou uloženy v různých oblastech mozku . Například, když se člověku zraní část zrakové kůry, která zodpovídá za barevné vidění, bude člověk nejen neschopen vnímat a poznávat barvy, ale i vzpomínat si na různé barvy. Jednu z teorií, jak se paměť skládá, detailně popsal neurovědec Antonio Damasio.\n\nHipokampus je jedna z vývojově nejstarších oblastí mozku a také jedna z prvních oblastí, která degeneruje při Alzheimerově chorobě. Ústřední role hipokampu je ukládání informací do dlouhodobé paměti, což se zjistilo právě z případů Henryho Molaisona a pana R. B.\n\nLevá polovina hipokampu má funkci kódování a vybavování paměti epizodické (paměť událostí, které jsme zažili). Zde se také z našich osobních vzpomínek skládá naše autobiografie. Díky této části hipokampu si člověk uvědomuje, kým je – vědomosti o vlastním jménu, povolání, rodině i osobnosti se sbírají právě zde. Levá polovina hipokampu hraje také roli v paměti jazyka.\nPravá polovina hipokampu pečuje o paměť prostorovou.\n\nDnes se ví, že pyramidové buňky v sekci hipokampu CA1 napomáhají hipokampu komunikovat s jinými částmi mozku. Hipokampus získává informace z rozmanitých míst mozku. Většina těchto částí se nachází v mozkové kůře (neocortexu). Hipokampus tyto různorodé informace „svazuje“ v nové autobiografické vzpomínky. CA1 pyramidové buňky tyto výsledky posílají zpět do mozkové kůry. Případ pacienta R. B. dokazuje, že se systém ukládání dat založený v hipokampu neobejde bez CA1 pyramidových buněk .\n\nZatímco hipokampus hraje hlavní roli v dlouhodobé paměti explicitní, amygdala hraje velkou roli v paměti implicitní. Amygdala je naším emočním střediskem. V mozku se amygdala nachází poblíž hipokampu v mediálním temporálním laloku.\n\nMozeček (cerebellum) se nachází pod okcipitálními (týlními) laloky mozku. Podílí se na nedeklarativní motorické paměti .\n\nStriatum se podílí na učení nových motorických dovedností .\n\nZ těchto výzkumů tedy vyplývá, že určitou roli v pracovní paměti hrají různé oblasti mozkové kůry. Mozková kůra (angl. „neocortex“) je vývojově nejmladší částí mozku. Nové výzkumy poukazují na mozkovou kůru prefrontální jako na centrum pracovní paměti .\n\nDalším oblastem mozkové kůry se připisuje i dlouhodobá paměť. Předpokládá se, že zvláště v asociačních oblastech mozkové kůry (v oblastech, které se nepodílí ani na smyslovém vnímání ani na motorických či vegetativních funkcích) se uchovává dlouhodobá paměť.\n\nDnes stále probíhají výzkumy, jejichž cílem je zjistit, kde je krátkodobá paměť uložena.\nV jednom z takovýchto výzkumů byly dobrovolníkům na obrazovce na dvě setiny sekundy zobrazeny tři tečky, poté byla na tři sekundy obrazovka prázdná a nakonec se objevil kruh s otázkou, jestli by nějaká z teček v tomto kruhu ležela. Jejich mozek zatím snímal PET tomograf. Ukázalo se, že při této úloze byla nejvyšší aktivita zaznamenána ve čtyřech oblastech, všech v pravé hemisféře, o kterých se předpokládá, že jsou hlavními centry vizuálně-prostorového náčrtníku pracovní paměti. Jedno se vyskytovalo v čelním laloku, druhé bylo těsně za ním, třetí leželo v kůře temenního laloku a čtvrté se krylo s částí optické kůry týlního laloku.\n\nV podobném výzkumu se hledaly struktury spojené s fonologickou smyčkou. Úkolem účastníků bylo zapamatovat si 6 slov. PET tomograf zatím snímal jejich mozkovou aktivitu. Nejvyšší aktivita probíhala v laloku čelním.\n\n"}
{"id": "641574", "url": "https://cs.wikipedia.org/wiki?curid=641574", "title": "Tel Esur", "text": "Tel Esur\n\nTel Esur (: תל אסור, : \"Tal al-Asavir\") je pahorek a sídelní tel o nadmořské výšce 66 metrů v severním Izraeli.\n\nLeží v pobřežní nížině cca 37 kilometrů jižně od centra Haify, na východním okraji vesnice Ejn Iron, 12 kilometrů od Středozemního moře. Má podobu výrazného návrší, které vystupuje z jinak převážně ploché krajiny. Jihovýchodně od pahorku ústí do pobřežní nížiny z kopcovité vysočiny přitékající vádí Ara (\"Nachal Iron\"), podél kterého tu vede dálnice číslo 65. Na sever leží údolí Bik'at ha-Nadiv coby pokračování pobřežní planiny.\n\nJde o archeologickou lokalitu s prokázaným osídlením od doby bronzové. Dochovaly se tu stopy opevnění. Na východním úpatí pahorku leží pramen \"Ejn Arubot\" (עין ארובות), u kterého ve středověku vznikl chán neboli karavansaraj - tedy hostinec pro obchodní karavany. V letech 2001-2003 zde probíhal archeologický výzkum pod vedením Adama Zertala, později se do plošných vykopávek zapojili studenti Haifské univerzity i obyvatelé okolních obcí.\n\n"}
{"id": "641577", "url": "https://cs.wikipedia.org/wiki?curid=641577", "title": "FM4", "text": "FM4\n\nFM4 je rakouská národní rozhlasová stanice, kterou provozuje ORF. Její cílovou skupinou je mladé posluchačstvo a hodně její hudební produkce je charakteristické tendencí k alternativnímu rocku a elektronické hudbě.\nVysílání FM4 je také pozoruhodné pro vysokou úroveň obsahu mluveného slova, z něhož je většina v anglickém jazyce. Dopolední programy, včetně programu zaměřeného na současné události Reality Check and Update, jsou vysílány v angličtině, zatímco odpolední show Connected a Homebase jsou v němčině. Dvakrát denně jsou vysílány také zprávy ve francouzštině.\nFM4 byla spuštěna 16. ledna 1995 a původně sdílela frekvence s Blue Danube Radio, stanicí ORF vysílající v angličtině. Byla vytvořena hlavně pro komunitu Spojených národů v UNO-City ve Vídni. Od svého založení v roce 1995 až do 31. ledna 2000 vysílala pouze večer a v noci od 7 hodin večer do 6 hodin ráno. Od 1.2.2000 vysílá své programy 24 hodin denně, 7 dní v týdnu, a do vysílání včleňuje některé programy, které byly původně vysílány na Blue Danube Radio.\n\nNa počátku byla FM4 známá jako undergroundová rozhlasová stanice, ale její celodenní vysílání značně zvýšilo jak její popularitu, tak i počty posluchačů. Sama sebe popisuje jako alternativní střední proud. Nejenže popularita FM4 roste v Rakousku, ale tuto stanici si začíná ladit i mimorakouské posluchačstvo, hlavně pak v německé spolkové zemi Bavorsko. V roce 2005 pořádala FM4 svůj první hudební festival mimo území Rakouska, v Mnichově.\n\nWebové stránky jsou nedílnou součástí konceptu FM4. Vybraní hosté webu jako je Boris Jordan, Johannes Grenzfurthner a Hans Wu zveřejňují zprávy, články a eseje na různá témata.\n\nV roce 2001 se FM4 spojila s promotérem koncertů MusicNet a vytvořili spolu FM4 Frequency Festival. Ten se stal největším alternativním hudebním festivalem v Rakousku, a převážně uvádí umělce a skupiny, které se objevují na playlistu FM4.\n\n26. října 2001 byl zahájen FM4 Soundpark, čímž bylo vytvořeno online prostředí, kam mohou mladí hudebnící zveřejňovat svoje dílo, aby zapůsobili na posluchače FM4.\n\nProgramovou ředitelkou FM4 je Monika Eigensperger.\n\nFM4 je možno naladit na většině území Rakouska, dále také v Bavorsku, České republice, Švýcarsku, Itálii, Slovensku, Maďarsku a Slovinsku. V jižním Česku je FM4 nejlépe dostupná na frekvencích (od západu na východ) 104,6 FM Salzburg; 104,0 FM Linz; 101,4 FM Weitra; 98,8 FM St. Pölten, 103,8 FM Wien.\n\n"}
{"id": "641578", "url": "https://cs.wikipedia.org/wiki?curid=641578", "title": "Teroristický útok na letišti Domodědovo", "text": "Teroristický útok na letišti Domodědovo\n\nTeroristický útok na letišti Domodědovo byl sebevražedný útok, který se stal 24. ledna 2011 na moskevském letišti Domodědovo. Při útoku zahynulo 35 lidí a 180 jich bylo zraněno. Mezi zraněnými byli rovněž slovenští herci Zuzana Fialová a Ľuboš Kostelný.\n\nNálož explodovala v 16 hodin 37 minut místního času v zavazadlové oblasti mezinárodní příletové haly terminálu letiště. Přímo na letišti bylo výbuchem zabito nejméně 35 lidí a zraněno nejméně 180, z toho 86 muselo být hospitalizováno. 31 obětí zemřelo na letišti, tři v nemocnicích a jeden v ambulanci. Některé zprávy uvádějí, že výbuch byl dílem sebevražedného atentátníka, vyšetřovatel řekl, že exploze byla způsobena pomocí „improvizovaného zařízení zabaleného se šrapnely s kousky nasekaných drátků“ a odpovídající mezi 2 a 5 kg TNT. Zároveň bylo oznámeno hledání tří podezřelých mužů. Dále vyšetřovatel uvedl, že výbuch byl dílem teroristů. Vyšetřovatelé našli hlavu muže a jsou přesvědčeni, že by mohlo jít o sebevražedného atentátníka.\n\nPodle ruských novin byl útok proveden dvěma sebevražednými atentátníky – muž a žena. Další tři komplicové, jsou asi na útěku. Bezpečnostní experti spekulují, že útočníci mohli být z islamistické milice ze severu Kavkazu, ačkoli to nebylo potvrzeno. Útok by tak mohl být akt pomsty za posledních antimilitantní operací, včetně zabití Pakhrudina Gadzhijeva v Dagestánu minulý pátek. Gadzhijev byl podezřelý z organizování sebevražedných útoků v loňském roce. Prvním podezřelým se stal etnický Rus Vitalij Razdobudko díky nalezené hlavě údajného atentátníka. Podle testů DNA byl z činu usvědčen ingušský student Magomed Jevlojev, což potvrdil ingušský prezident Junus-Bek Jevkurov.\n\nProces s atentátníky se konal 11. listopadu 2013. Za teroristický čin, za vraždu a za pokus o vraždu byli Islam a Ilez Jandijevové a Bašir Chamchojev odsouzeni na doživotí, \nmladistvý Ahmed Jevlojev na 10 let vězení. Útok podle vyšetřovatelů provedl Ahmedův bratr Mahomed na příkaz vůdce \"Kavkazského emirátu\" Doku Umarova. \n\n"}
{"id": "641581", "url": "https://cs.wikipedia.org/wiki?curid=641581", "title": "1963 ve filmu", "text": "1963 ve filmu\n\n\n\n\n\n\n"}
{"id": "641584", "url": "https://cs.wikipedia.org/wiki?curid=641584", "title": "Eppur Si Muove", "text": "Eppur Si Muove\n\nEppur Si Muove je album německé metalové skupiny Haggard kombinující metal s vážnou hudbou, převážně renesanční. Bylo vydáno v roce 2004.\n\nNásledující hudební motiv se objevuje hned v několika skladbách na albu (\"All'inizio è la morte\", \"Per aspera ad astra\" a titulní \"Eppur si muove\"):\n\n<score vorbis=\"1\">\n\\relative c' {\\clef treble\n\\key c \\major\nr8 a'8 a4 e'8 e4 d8 c8 \\times 3/2 {a4} |\na8 a8 g4 d'8 d8 c8 b8 g8 \\times 3/2 {r4} |\ng'8 g8 a4 e8 e4 d8 c4 d8 e4 c8 d4 d8 d8 c8 b8 b8 \\times 5/4 {r2} |\n\\times 3/2 {c4} c4 g8 c4 d8 e4 c8 d4 d8 d8 c8 b8 \\times 3/2 {b8} | b16 a8 g8 b8 g8 a2\n}</score>\n"}
{"id": "641588", "url": "https://cs.wikipedia.org/wiki?curid=641588", "title": "Giv'ot Iron", "text": "Giv'ot Iron\n\nGiv'ot Iron (: גבעות עירון) je horský pás o nadmořské výšce necelých 200 metrů v severním Izraeli.\n\nLeží na západním okraji vysočiny v regionu vádí Ara (hebrejsky: \"Nachal Iron\"), cca 40 kilometrů jihojihovýchodně od centra Haify, cca 8 kilometrů východně od města Pardes Chana-Karkur, cca 15 kilometrů od Středozemního moře.\n\nMá podobu pásu převážně zalesněných kopců, který se táhne v délce několika kilometrů mezi městy Ar'ara, Kafr Kara a Kacir-Chariš. Kromě toho tu leží vesnice Umm al-Kutuf a na východním okraji oblasti též vesnice Barta'a (začleněná nyní do města Basma) a osada Micpe Ilan. Na východě se oblast dotýká Zelené linie oddělující od vlastního Izraele Západní břeh Jordánu. Severním okrajem regionu protéká vodní tok vádí Ara, do kterého od východu ústí vádí Nachal Samtar. Na jižním okraji oblasti je to vádí Nachal Narbeta. Plocha vrchoviny Giv'ot Iron je poměrně řídce zalidněna, ale na jejím okraji se nalézají lidnatá sídla. Díky vysokému podílu lesů je zčásti turisticky využívána. Centrální část podél dolního toku Nachal Samtar ale narušuje rozsáhlý povrchový lom na kámen. Na západě se kopce Giv'ot Iron snižují do v pobřežní nížiny.\n\n"}
{"id": "641591", "url": "https://cs.wikipedia.org/wiki?curid=641591", "title": "Pot-pourri", "text": "Pot-pourri\n\npot-pourrí je označení nádoby obsahující směs sušených vonných rostlin a koření, která má za cíl vytvářet příjemné ovzduší v obytných prostorech.\n\nJiž ve středověku se ve Francii sušily vonné byliny a další ingredience k výrobě aromatických směsí k zlepšení ovzduší v obytných místnostech; tento zvyk se rozšířil i do Anglie. V 18. a 19. století byly \"pot-pourri\" typickou luxusní součástí měšťanské bytové kultury. Šlo o baňaté vázovité nádoby, většinou z fajánse, kameniny nebo porcelánu, často nákladně zdobené, které byly opatřeny prolamovaným krytem a vnitřním neprolamovaným víkem. Při odstranění obou krytů se tak nádoby na \"pot-pourri\" nelišily od ostatních váz. Nádoby se umísťovaly většinou v blízkosti kamen, vzduch pak mohl díky teplu rychleji proudit prolamovaným krytem a šířit do místnosti aroma, které se (také působením tepla) uvolnilo po předchozím odkrytí vnitřního neprolamovaného krytu.\n\nV současné době se aromatické směsi pro pot-pourri ukládají většinou volně v dřevěné či proutěné nádobě nebo v textilním sáčku\n\nJako součást směsí se používají nejčastěji následující ingredience:\n\n\nŘada moderních pot-pourri obsahuje různé typy suchého dřeva (ne nutně aromatického) dekorativních forem, barvených umělými barvivy a impregnovaných vonnými esencemi, které nemusí korespondovat s užitým druhem rostliny. Často se přidávají další předměty kvůli estetickému účinku. Je možné do pot-pourri namíchat rozdrcené esence , pak je ale nutno použít ustalovače k uchování vůni; k tomuto účelu se nejlépe hodí a používá kosatec.\n\nSuroviny se smíchají a nechají se v hermeticky uzavřené nádobě několik týdnů. Během procesu je aroma nepříjemné, proto není třeba klesat na mysli, otevře-li se nádoba příliš brzy - stačí vyčkat a směs \"dozraje\".\n\nVýraz pot-pourri pochází z francouzštiny a znamená doslova \"shnilý hrnec\"; jeho původ je však španělský. \"Pot-pourri\" je doslovný překlad španělského výrazu \"\"olla podrida\"\" se stejným významem, který označuje španělský pokrm se širokou variabilitou ingrediencí, specialitu v severošpanělském městě Burgos. Výraz byl převzat a do francouzštiny převeden francouzskými vojáky během napoleonské okupace Burgosu (1808-1813) a je užíván také pro označení směsice různých předmětů či ingrediencí bez zjevných souvislostí, podobně i v angličtině.\n"}
{"id": "641592", "url": "https://cs.wikipedia.org/wiki?curid=641592", "title": "Eddie (Iron Maiden)", "text": "Eddie (Iron Maiden)\n\nEddie, nebo také Eddie the Head, Eddie the 'ead, Edward the Head, Edward the Great a Evil Eddie je maskot britské metalové skupiny Iron Maiden. Objevuje se na všech obalech alb této skupiny. Jeho podobu velkého a hubeného zombie vytvořil Derek Riggs v kresbě k singlu \"Running Free\". Brankář Roman Turek používal tento motiv na své helmě.\n\nTento maskot vznikl z vtipu, který byl v Anglii známý.\nEddie se narodil jako hlava bez těla, bez rukou a bez nohou. Všechno, co měl, byla jen hlava. Ale i přes tuto významnou vrozenou vadu ho rodiče milovali mnohem víc. Takže na jeho šestnácté narozeniny rodiče našli lékaře, který by mohl chirurgicky dát Eddiemu tělo. Když se rodiče vrátili domů, nemohli se dočkat, až mu řeknou, že by mohl konečně mít tělo a být jako ostatní lidé. Když Eddie začal s oslavou šestnáctých narozenin, rodiče byli opravdu nadšeni a řekli: „Máme pro tebe překvapení. Je to ten nejlepší dárek všech dob!“ A Eddie jenom řekl: „Ale ne, zas další klobouk kurva!“\n\n„Kdosi v Anglii vyřezal ze dřeva obrovského Eddieho,“ říká tvůrce Derek. „A vztyčil ho nad svým domem, aby tam čněl nad střechou s nataženou rukou. Byl to Eddie z alba Number of the Beast a byl aspoň 50 stop vysoký. Už jsem ho taky viděl na kapotách aut, vytetovaného na rukou, při jízdě ve strašidelném domě na pouti a nějaká španělská rocková kapela dokonce prostě okopírovala obal z Number of the Beast a použila ho na svém albu. Však jim taky Maiden pěkně zatopili.“\n"}
{"id": "641593", "url": "https://cs.wikipedia.org/wiki?curid=641593", "title": "Lípa u Machova mlýna", "text": "Lípa u Machova mlýna\n\nLípa u Machova mlýna je památný strom v Cikánském údolí jižně od Šumavských Hoštic. Podle pověsti byla v kdysi silně poškozena požárem, ale její majestátní rozměry nedávají poškození v minulosti znát. Lípa patří k nejvzrostlejším a nejstarším stromům na Vimpersku.\n\n\nLípa roste mezi obcemi Šumavské Hoštice, Buk a osadou Včelná pod Boubínem v tzv. Cikánském údolí. Zde byly na Cikánském potoce vystavěny 4 mlýny, z nichž na rozcestí u nejzápadnějšího (Machova) památná lípa stojí.\n\nStrom má původní kmen. Zda je původní i koruna, není jisté – ačkoli je složena z pěti velmi silných větví, uvádí se, že byla kdysi zničena požárem. Při vysoké regenerační schopnosti lip je již prakticky nemožné původní poškození ověřit nebo vyvrátit. Na kmeni je patrné lokální narušení – prý stopy po zarostlých obrázcích, které byly na lípě umístěné.\n\nBlízko lípy bývalo stavení. Dům ale zcela vyhořel a při požáru byl silně poškozen i strom, zůstalo jen dva metry vysoké torzo. Lípa obrazila a stavení bylo vybudováno znovu, byť o něco dál.\n\nMístní okolí (Vimpersko a hranice CHKO Šumava) je velmi bohaté na staré a památné stromy, obzvlášť lípy. Zhruba pět z nich dosahuje věku minimálně 500 let (pátá, zde neuvedná, roste v Hodoníně u Zdíkova SV od Vimperka). Za nejstarší strom oblasti je považována 680 let stará Husova lípa v Chlístově, nejmohutnější (a v pořadí věku druhá) je Sudslavická lípa s obvodem 12 metrů.\n\nŠumavské Hoštice\nV směr\nJV směr\nSZ směr\nJZ směr\nVimperk\n\n\n"}
{"id": "641597", "url": "https://cs.wikipedia.org/wiki?curid=641597", "title": "Tel Ze'evim", "text": "Tel Ze'evim\n\nTel Ze'evim (: תל זאבים, doslova \"Pahorek vlků\", někdy též Giv'at ha-Ze'evim, גבעת הזאבים) je vrch o nadmořské výšce 114 metrů v severním Izraeli.\n\nLeží na západním okraji vysočiny v regionu vádí Ara (hebrejsky: \"Nachal Iron\"), cca 40 kilometrů jihojihovýchodně od centra Haify, na severním okraji vesnice Mejsir, cca 15 kilometrů od Středozemního moře. Má podobu pásu zalesněného kopce, který tvoří nejjižnější výběžek vrchoviny Giv'ot Iron, která je pak součástí hornatého regionu vádí Ara. Jižně od vrchu spadá terén do údolí vádí Nachal Narbeta. Na sever od vrcholové partie leží náhorní planina, na níž stojí město Kacir-Chariš. Západně od vrchu prochází těleso dálnice číslo 6. Kopec je turisticky využíván.\n\n"}
{"id": "641613", "url": "https://cs.wikipedia.org/wiki?curid=641613", "title": "Fernand Léger", "text": "Fernand Léger\n\nFernand Léger (4. února 1881 – 17. srpna 1955), celým jménem Joseph Fernand Henri Léger, byl francouzský malíř, sochař a filmový tvůrce, představitel kubismu, jehož dílo je ovšem někdy též považována za předzvěst pop artu.\n\nMalířství se začal věnovat ve svých 25 letech. Tehdy byl ovlivněn především impresionismem. Roku 1909 se přestěhoval na Montparnasse a stal se členem zdejší bohémské umělecké komunity. Zde se také jeho dílo překlopilo ke kubismu. Zúčastnil se bojů 1. světové války ve řadách francouzské armády a málem zahynul v bitvě u Verdunu. Válečná zkušenost dle jeho vlastních slov silně ovlivnila jeho tvorbu. Maloval i ve válečném lazaretu a toto období své tvorby nazýval \"strojové\", neboť všechny jeho malby připomínaly soukolí obřího stroje. Po válce se v jeho dílech objevila i figurativní malba, ale brzy spolu s Le Corbusierem a Amédéem Ozenfantem založili nový avantgardní směr zvaný purismus.\n\n\n"}
{"id": "641618", "url": "https://cs.wikipedia.org/wiki?curid=641618", "title": "Oxid chloritý", "text": "Oxid chloritý\n\nOxid chloritý je jedním z pěti oxidů chloru, který je v něm přítomen v oxidačním stavu III. Je to anhydrid kyseliny chlorité a také poměrně silné oxidační činidlo.\n"}
{"id": "641622", "url": "https://cs.wikipedia.org/wiki?curid=641622", "title": "Har Alexander", "text": "Har Alexander\n\nHar Alexander (: הר אלכסנדר) je hora o nadmořské výšce 527 metrů v severním Izraeli.\n\nLeží ve vysočině v regionu vádí Ara (hebrejsky: \"Nachal Iron\"), cca 37 kilometrů jihovýchodně od centra Haify, na jihovýchodním okraji města Umm al-Fachm. Má podobu výrazného vrchu, který je nejvyšším bodem hornatiny nazývané někdy Har Amir v oblasti vádí Ara. Na jihovýchodě se jeho úpatí dotýká Zelené linie oddělující od vlastního Izraele Západní břeh Jordánu. Vrcholová partie i svahy jsou převážně zastavěny obytnou zástavbou města Umm al-Fachm. Stojí tu také hrobka šejcha Iskandara. Na severních svazích hory začíná vádí Ara, na severovýchodních svazích jsou to vádí Nachal Milcham a vádí al-Tarmija.\n\n"}
{"id": "641623", "url": "https://cs.wikipedia.org/wiki?curid=641623", "title": "Matt Letley", "text": "Matt Letley\n\nMatt Letley (* 29. března 1961) je britský rockový bubeník. V letech 2000–2012 působil ve skupině Status Quo. Svůj odchod ze skupiny oznámil na konci roku 2012, ale na jaře 2013 ještě se skupinou odehrál několik koncertů než se našla náhrada. Svůj poslední koncert se Status Quo odehrál 4.5. 2013, pak byl nahrazen Leonem Cavem. Se skupinou nahrál alba \"Heavy Traffic\" (2002), \"Riffs\" (2003), \"The Party Ain't Over Yet\" (2005), \"In Search of the Fourth Chord\" (2007), \"Quid Pro Quo\" (2011) a \"Bula Quo!\" (2013).\n\n"}
{"id": "641624", "url": "https://cs.wikipedia.org/wiki?curid=641624", "title": "Nearktická oblast", "text": "Nearktická oblast\n\nNearktická oblast je oblast zahrnující mimotropické území Severní Ameriky včetně ostrova Newfoundland a Grónska.\n\nZahrnuje pásmo nivální (sněžné), které přechází do tundry a širokého pásma jehličnatého lesa. Pod nimi jsou ve směru poledníků pásma: na východě opadavý les, uprostřed stepi (prérie) a na západě komplex hor, pouští, jehličnatých lesů a tvrdolistých hájů.\nNearktická oblast zaujímá rozlohu asi 21 mil. km² (15 % území souše).\n\nFauna nearktická oblasti má mnoho společných rysů s faunou palearktické oblasti, zahrnující Evropu a severní Asii (v obou oblastech žije např. medvěd, jelen, los).\n\nK živočišným druhům vyskytujícím se v nearktické oblasti patří např. krocan, bizon, z jižní Ameriky proniká vačice, pásovec aj.\n\nEndemity vyskytující se v této oblasti jsou např. vidloroh, zástupci několika rodů hlodavců a z ptáků krocani.\n\nNearktická oblast se dělí na několik podoblastí:\n"}
{"id": "641626", "url": "https://cs.wikipedia.org/wiki?curid=641626", "title": "Magorák", "text": "Magorák\n\nMagorák je slangový výraz pro velice silný čaj (delší dobu louhovaný nebo vyvařený, a to až z desítek sáčků), někdy i s přidaným tabákem nebo rozpuštěnými analgetiky.\n\nPije se zejména ve věznicích, na vojně a kdekoliv jinde, kde je nemožné sehnat drogy jinou legální cestou.\n\nPejorativní název získal zřejmě proto, že by jeho konzumaci prováděl pouze magor (odporná chuť a velké negativní účinky), případně podle toho, že se po konzumaci člověk magorem sám stane (stav podobný opilosti, útlum, mátožení, atd.).\n\nPro svou velice silnou koncentraci nevhodně působí na žaludek (může způsobit až žaludeční vředy) a srdce – obsahuje značné množství kofeinu, který zrychlí tep, není tedy vhodný pro lidi s vysokým krevním tlakem, kterým by mohl způsobit kolaps.\n\nJe řada variant magoráku, které se liší zejména podle toho, co „bylo při ruce“. Vojáci přidávali do magoráku alkohol (spolu s tabákem velmi nebezpečná kombinace), lidé z komunistického undergroundu zase různé tlumící prášky. Tato „vylepšení“ původního receptu pak činí nápoj ještě nebezpečnější.\n\nPodobné alternativy z jiných zemí: ruský „čifir“, anglický „diesel“.\n\n"}
{"id": "641629", "url": "https://cs.wikipedia.org/wiki?curid=641629", "title": "Raben Group", "text": "Raben Group\n\nHistorie společnosti Raben Group, která má v současnosti vice než 130 dep v 11 evropských zemích, se datuje od roku 1931, kdy dědeček současného generálního ředitele založil ve městě Meddo-Winterswijk v Nizozemsku přepravní společnost.\n\nDalším mezníkem v historii Raben Group byl rok 1960, kdy Theo Raben, syn zakladatele společnosti, převzal vedení společnosti a začal rozvíjet přepravu textilu z a do Polska.\n\nV 80. letech syn tehdejšího generálního ředitele Ewald Raben, v té době ještě jako student, pracoval v rodinném podniku jako řidič a vozil zásilky do Polska. Po změnách v roce 1989 si všiml příležitosti k dalšímu rozvoji a vydal se do Polska s cílem založit zde pobočku Raben. Koupil si tehdy mapu Polska a vyznačil na ní 12 různých částí země, kde měly vzniknout její pobočky.\n\nRoky, které následovaly, byly ve znamení nových výzev. Společnost Raben Group se dynamicky rozvíjela a doprovázela své zákazníky na cestě k úspěchu. V roce 2002 se na trhu objevila Fresh Logistics, která se zaměřila na služby spojené s čerstvými produkty, které vyžadují řízenou teplotu od 0 do +6 °C během celého logistického řetězce.\n\nObdobí v letech 2003 až 2010 bylo ve znamení expanze na nové trhy. V roce 2003 byla otevřena první pobočka na Ukrajině, a o rok později se na mapě evropských společností Raben objevily Litva, Lotyšsko a Estonsko. V roce 2008 vstoupila společnost na český a slovenský trh. A o dva roky později i na maďarský.\n\nNěmecký trh je pro Raben Group velmi významný. Společnost si zde buduje svoji pozici přirozeně pomocí organického růstu i prostřednictvím akvizic. V roce 2005 převzala společnost Birkart Systemverkehre. V roce 2011 díky koupi společnosti Wincanton rozšířila síť německých terminálů. V následujících letech se k Raben Group připojily HRL Eurocargo, Balter Group, Spedition Weisshaupt, Peter Spedition a Scheffler Spedition. V současnosti má Raben Group v Německu 27 dep.\n\nV roce 2016 Raben Group vstoupila na jedenáctý trh - do Rumunska.\n\nKlíčem úspěchu společnosti jsou její zaměstnanci. Každý den se více než 9 000 lidí z 11 evropských zemí dělí o svou vášeň a nadšení s cílem zvyšovat konkurenceschopnost zákazníků Raben Group, a to přes efektivní řízení nákladů a vysokou kvalitu služeb podpořenou přátelským přístupem.\n\nRaben Group poskytuje služby na logistickém trhu již po více než 85 let. Nabízí komplexní logistické služby - smluvní logistiku, silniční přepravu: vnitrostátní i mezinárodní, včetně východní Evropy. Skupina také poskytuje služby přepravy čerstvých produktů vyžadujících uchovávání při teplotě od 0 do 6 stupňů v rámci celého logistického řetězce, celovozovou přepravu, kombinovanou přepravu, jakož i námořní i leteckou nákladní přepravu. Raben Group má pobočky v 11 zemích Evropy a cca 1.150.000 m skladové plochy. Více informací naleznete na www.raben-group.com.\n\nRaben Logistics Czech působí na trhu od roku 2008. Nabízí komplexní logistické služby na míru. Poskytuje smluvní logistiku, silniční přepravu, tuzemskou a zahraniční, celovozovou a kombinovanou přepravu, logistiku čerstvých produktů – Fresh Logistics, leteckou a námořní přepravu i lead řešení. Nedílnou součástí nabídky je široká škála přidané hodnoty (VAS) a komplexní celní služby. Raben Logistics Czech disponuje 10 strategicky rozmístěnými skladovými areály (Hořovice, Kněževes, Jažlovice / Praha, Kralupy nad Vltavou, Brno, Olomouc, Teplice, Ostrava, Hradešín Hradec Králové), zaměstnává přibližně 500 osob a nabízí přes 85 000 m moderních skladových prostor. Pro více informací prosím navštivte ceskarepublika.raben-group.com.\n\n\n\nOficiální internetové stránky:\n"}
{"id": "641630", "url": "https://cs.wikipedia.org/wiki?curid=641630", "title": "Karel Vladimír Burian", "text": "Karel Vladimír Burian\n\nKarel Vladimír Burian (23. května 1923 Praha – 24. května 2000 Říčany) byl český spisovatel, hudební skladatel a sbormistr.\n\nVystudoval v Praze gymnázium a současně studoval soukromě skladbu u hudebního skladatele Rudolfa Karla. V roce 1945 začal učit na základní škole v Říčanech. V Říčanech pak zůstal až do konce svého života. Založil a vedl stotřicetičlenný žákovský pěvecký sbor. Později učil na gymnáziu a na rodinné škole, ale hlavně se věnoval popularizaci hudby a spisovatelské činnosti. Za jeho činnost mu byla v Cambridgi udělena medaile \"For distingued services to Music\" (Za vynikající zásluhy o hudbu).\n\n\nLiterární činnost Burianova je těsně svázána s jeho prací na popularizaci vážné hudby:\n\nKromě literatury o hudbě je rovněž autorem detektivek, které byly publikovány v různých časopisech (knižně dosud nevyšly): \n\nDosud nebyla vydána encyklopedie \"Svět baletu\", román o malířství a hudbě z období benátské renesance a čtyři dobrodružné romány.\n\n\nDále drobné klavírní skladby, písně, sbory a scénická hudba k divadelním inscenacím říčanského divadelního spolku \"Tyl\".\n\n\n"}
{"id": "641631", "url": "https://cs.wikipedia.org/wiki?curid=641631", "title": "Nachal Narbeta", "text": "Nachal Narbeta\n\nNachal Narbeta (: נחל נרבתה, : \"Vádí Bir Isir\", na horním toku \"Vádí Samantar\") je vádí v severním Izraeli, v regionu Vádí Ara.\n\nZačíná v nadmořské výšce přes 300 metrů nad mořem, poblíž vesnice (respektive izraelské osady) Rejchan na Západním břehu Jordánu. Vádí pak směřuje k západu, přičemž se zařezává do okolního terénu. Jižně od bývalé samostatné obce Kacir (dnes součást města Kacir-Chariš) vstupuje na území Izraele, přičemž ale po několik kilometrů probíhá po hranici mezi Izraelem a Západním břehem (Zelená linie). Vádí tu prochází vesnicí Barta'a, jež je Zelenou linií rozdělena na dvě části, přičemž západní izraelská část je začleněna do města Basma. Odtud již vádí vchází plně na izraelské teritorium a stáčí se k jihozápadu, kde míjí vesnice Umm al-Kutuf a Micpe Ilan. Směřuje pak k jihu a opouští hornatinu v regionu vádí Ara. Po severním okraji míjí vesnice Mecer a Mejsir po úpatí vrchu Tel Ze'evim. Podchází těleso dálnice číslo 6 a jižně od vesnice Ma'anit vchází do pobřežní nížiny, kde ústí u vesnice Ša'ar Menaše zleva do toku Nachal Iron.\n\n"}
{"id": "641638", "url": "https://cs.wikipedia.org/wiki?curid=641638", "title": "Harlemská renesance", "text": "Harlemská renesance\n\nHarlemská renesance byla kulturním hnutím dvacátých a třicátých let 20. století. Známá byla rovněž pod názvem \"\"hnutí New Negro\"\" podle stejnojmenné antologie Alaina Locka z roku 1925. Ačkoli byla centrem hnutí čtvrť Harlem v New Yorku, řada francouzsky píšících a v Paříži žijících černošských spisovatelů z afrických a karibských kolonií byla také Harlemskou renesancí ovlivněna.\n\nNázory historiků na to, kdy Harlemská renesance začala a skončila, se liší. Podle neoficiálních údajů hnutí existovalo od roku 1919 do raných třicátých let, respektive do poloviny třicátých let. Řada myšlenek však přežila mnohem déle. Spisovatel a člen hnutí New Negro, James Weldon Johnson, považoval období mezi lety 1924 (rokem, kdy časopis Opportunity uspořádal večírek pro černošské spisovatele, na nějž přišli i bělošští nakladatelé) a 1929 (rokem, kdy zkrachovala newyorská burza a začala velká krize) za zenit \"rozkvětu černošské literatury.\"\n\nNew York se stal důležitým místem pro tento rozvoj černošské střední třídy. Harlem byl v 19. století vybudován jako exkluzivní předměstí pro bělošskou střední a vyšší střední třídu, plné majestátních vil a širokých ulic a se společenským vybavením včetně budovy opery. Během silného přílivu imigrantů z Evropy na konci 19. století však původní bělošská střední třída Harlem opustila a ten se na počátku 20. století stal afro-americkou čtvrtí. V roce 1910 koupila malá církev a skupina afro-amerických realitních obchodníků rozsáhlý blok domů kolem 135. ulice a Páté avenue. Další tisíce Afro-američanů se přistěhovaly během první světové války: příliv pracovní síly z Evropy prakticky ustal kvůli válce, zatímco poptávka po nekvalifikovaných pracovnících v průmyslu rostla. Tzv. velká migrace tak do měst jako Chicago, Filadelfie, Cleveland a New York přivedla stovky tisíc Afro-američanů.\n\nPrvní fáze Harlemské renesance započala již před rokem 1919. V roce 1917 byly uvedeny \"Three Plays for a Negro Theatre\". V těchto třech hrách autora Ridgely Torrence hráli černošští herci a všechny tři hry představily černochy coby komplexní lidské bytosti a odmítly tak tradice amerického minstrelského umění a stereotyp \"začerněné\" tváře. James Weldon Johnson označil premiéru těchto tří her za \"tu nejdůležitější v historii černochů v americkém divadelnictví.\" Další mezník přišel v roce 1919, kdy Claude McKay publikoval svůj militantní sonet \"If We Must Die.\" Od roku 1919 tak beletrie Jamese Weldona Johnsona a poezie Clauda McKaye popisovala současnou situaci života černochů v Americe.\n\nV roce 1978 založil Hubert Harrison, otec harlemského radikalismu, organizaci \"Liberty League\" (Liga Svobody) a noviny Voice, první organizaci a první noviny hnutí New Negro. Harrisonova organizace a noviny byly politické, avšak kladly důraz i na umění. V roce 1927 například Harrison namítl, že název \"renesance\" není přesný, protože termín \"černošská literární renesance\" přehlíží \"proud literárních a uměleckých děl černošských umělců, jež bez přerušení existuje od roku 1850 do současnosti\" a prohlásil, že termín \"renesance\" je čistě bělošským pojmenováním.\n\nHarlemská renesance vzešla ze změn, jež se v afro-americké komunitě odehrály od zrušení otroctví. Tyto změny akcelerovaly v důsledku první světové války a významných sociálních a kulturních změn ve Spojených státech na začátku 20. století. Industrializace přitahovala lidi z venkovských oblastí do měst a dala tak vzniknout nové masové kultuře. Jedněmi z hlavních příčin harlemské renesance byly „Velká migrace“ Afro-Američanů do měst na severu Spojených států, kde tak nastala vysoká koncentrace ambiciózních lidí, a první světová válka, jež vytvořila nové pracovní příležitosti pro desítky tisíc lidí. Naopak faktorem, který vedl ke konci harlemské renesance, byla Velká hospodářská krize.\n\nDo konce občanské války byla většina černochů otroky a žila na jihu Spojených států. Ihned po zrušení otroctví začali emancipovaní Afro-Američané hledat možnosti zapojení ve společnosti, žádali politickou rovnoprávnost a ekonomické a kulturní sebeurčení. Na konci sedmdesátých let 19. století však bílí konzervativci opět získali na jihu moc a během let 1890–1908 prosadili zákony, jež odebraly volební právo většině černochů a řadě chudých bělochů. Ustavili režim zákonů Jima Crowea, jenž umožňoval segregaci a hlasování ve prospěch jižanských demokratů. Bělošští konzervativci tak odebrali černochům možnost vykonávat a vymáhat svá občanská a politická práva. Závislost jihu na zemědělství omezovala ekonomické a sociální možnosti lidí a černoši byli i nadále využíváni jako levná pracovní síla. Se zhoršující se situací tak začali ve velkých počtech migrovat na sever.\n\nŘada členů afro-amerického literárního hnutí vzešla z generace, jež zažila vítězství a ztráty období „Rekonstrukce“ (1865–77) po Občanské válce. Často byli jejich prarodiče otroky. Mnoho členů Harlemské renesance bylo mezi těmi, kdo v rámci Velké migrace přišli z jihu do černošských předměstí v městech na severu a severozápadě. Afro-Američané hledali lepší životní úroveň a únik z jižanského institucionalizovaného rasismu. Jiní zase měli africké kořeny a pocházeli z rasově stratifikovaných komunit v Karibiku. Většina z nich se sešla v Harlemu.\n\nI přes vzrůstající popularitu své kultury byli černoši i na severu nadále vystavováni rasismu ze strany bělochů, často nových přistěhovalců. Po skončení první světové války se mnoho afro-amerických vojáků vrátilo zpět do země, jejíž obyvatelé si ale zásluh těchto vojáků nevážili. Masové rasové nepokoje a další občanská povstání se odehrála v USA během „rudého léta“ roku 1919. Většinou odrážela ekonomický boj o práci a bydlení v řadě měst, stejně jako sociální napětí.\n\nNový styl hraní na piáno, zvaný Harlem Stride, vznikl během harlemské renesance a pomohl smazat rozdíly mezi chudými černochy a černošskou společenskou elitou. Tradiční jazzové kapely byly tvořeny především dechovými nástroji a byly považovány za symbol života chudých na jihu – piáno naopak představovalo nástroj bohatých. Modifikace nástrojů v jazzových kapelách proto zpřístupnila jazz i movitějším černochům. Popularita jazzu se okamžitě rozletěla po celé zemi a dosáhla svého vrcholu v období Harlemské renesance. Jazzoví hudebníci vynikali v počátcích jazzu především inovacemi a temperamentem a hudebníci jako Fats Walter, Duke Ellington, Jelly Roll Morton a Willie „The Lion“ Smith byli velmi talentovaní a ambiciózní a byli považováni za vzory budoucích jazzmanů.\nHudební styl černochů se během tohoto období stával čím dál populárnější i mezi bělochy. Bělošští spisovatelé, dramatici a skladatelé začali ve svých pracích využívat afro-amerických hudebních trendů a témat: skladatelé používali básně afro-amerických básníků a implementovali rytmy, harmonie a melodie afro-americké hudby – jako např. blues, spirituály a jazz – do svých koncertních skladeb. Černoši tak začali pronikat do tradičního světa skladatelství. Prvním černochem, jenž získal všeobecné uznání coby koncertní virtuos jak regionálně tak místně, byl Roland Hayes. Hayes se učil u Artura Calhouna v Chattanooze a na Fiskově univerzitě v Nashvillu. Později studoval s Arturem Hubbardem v Bostonu a s Georgem Henshelem a Mandou Ira Aldridgeovou v Londýně. Veřejně začal zpívat v roce 1911 jako student a člen Fisk Jubilee Singers.\n\nZatímco Savoy Ballroom na Lenox Avenue proslul swingem a jazzem, Divadlo Apollo je nejtrvalejším dědictvím Harlemské renesance. Divadlo otevřelo na 125. ulici 26. ledna 1914 a od té doby představuje jeden z klasických symbolů afro-amerického způsobu života. Coby jeden z nejslavnějších podniků populární hudby v USA se Divadlo Apollo stalo prvním místem, kde řada představitelů harlemské renesance nalezla prostor pro rozvoj svého talentu a kariéry. V Apollu začínaly například Billie Holiday, Ella Fitzgerald a Sarah Vaughan.\n\nS příchodem televize a dalšími změnami v zábavním průmyslu Apollo postupně upadalo, avšak v roce 1983 bylo za pomoci městských, státních a federálních grantů vzkříšeno. V současné době divadlo provozuje nezisková organizace Apollo Theater Foundation Inc. Podle statistik divadlo ročně navštěvuje na 1.3 miliónu návštěvníků.\n\nCharakteristickým rysem Harlemské renesance byla otevřená rasová hrdost, jež se zhmotnila v podobě konceptu New Negro, jehož produkt měl skrz intelekt a tvorbu literatury, umění a hudby bojovat s převažujícím rasismem a stereotypy, a podporovat progresivní a sociální politiku a rasovou a sociální integraci. Umělecká a literární tvorba měla sloužit k pozvednutí rasy.\n\nZ Harlemské renesance nevzešla žádná jednotící forma, jež by charakterizovala černošské umění. Harlemská renesance naopak zahrnovala širokou škálu kulturních prvků a stylů, včetně pan-afrikanistického pohledu, vysokou i nízkou kulturu, od tradičních forem hudby k blues a jazzu, tradičních a nových experimentálních forem literatury jako byl modernismus a nová forma jazzové poezie. Tato dualita mezi tradičním a novým znamenala, že mnoho afro-amerických umělců se dostalo do střetu s konzervativními proudy mezi černošskými intelektuály, kteří se bránili určitým pohledům na život černochů.\n\nTémata zobrazená v dílech autorů Harlemské renesance byla ovlivněna zkušeností z otroctví a vynořující se afro-americkou lidovou tradicí černošské identity, dopady institucionalizovaného rasismu, dilematy typickými pro představení a díla psaná pro bělošské publikum a otázkou jak zprostředkovat zkušenost moderního černošského života na urbánním severu.\n\nHarlemská renesance stavěla na podpůrném systému černošských mecenášů a podniků vlastněných černochy. Rovněž však byla závislá na patronátu bělochů, jako byl Carl Van Vechten a Charlotte Osgood Masonová, kteří poskytli různé způsoby pomoci a otevírali dveře, jež by za běžných okolností zůstaly publikacím černošské komunity uzavřeny. Tato pomoc probíhala většinou ve formě mecenášství či nakladatelství.\n\nI další běloši se zajímali o takzvané „primitivní“ kultury, protože běloši tak tehdy nazírali na černošskou kulturu, a chtěli, aby tento primitivismus čišel také z děl autorů Harlemské renesance.\n\nZájem o život Afro-američanů také vytvořil experimentální avšak dlouhotrvající bělošsko-černošskou spolupráci jakou bylo například uvedení černošské verze Gershwinovy Porgy a Bess a Four Saints in Three Acts autorů Vergila Thomsona a Getrude Steinové. V obou představeních byla součástí týmu sbormistryně Eva Jessyegová, jejíž sbor vystoupil ve hře Four Saints. Bělošské hudební skupiny také přizvaly nejlepší a nejtalentovanější afro-americké hudební hvězdy do svých vystoupení.\n\nAfro-Američané používali umění, aby ukázali svoji lidskost a mohli tak žádat rovnoprávnost. Harlemská renesance vedla k více příležitostem pro publikace černochů slavnými nakladatelstvími. Řada autorů začala publikovat romány, časopisy a noviny. Nová beletrie přilákala velký zájem ze strany celé Ameriky a někteří z harlemských autorů se stali velmi známými: byli mezi nimi Jean Toomer, Jessie Fauset, Claude McKay, Zora Neale Hurston, James Weldon Johnson, Alain Locke a Langston Hughes.\n\nHarlemská pomoc položila základy pozdější poválečné fázi hnutí za občanská práva (civil rights movement). Také řada pozdějších černošských umělců našla inspiraci v harlemském literárním hnutí.\n\nHarlemská renesance však byla něčím víc, než jen literárním či uměleckým hnutím. Disponovala určitým sociologickým vývojem – především díky novému rasovému vědomí – díky rasové integraci jako například v hnutí Marcuse Garveyho s názvem Back to Africa. Koncept dvojakosti (twoness) W.E.D. Du Boise, poprvé zmíněný v práci The Souls of Black Folk z roku 1903, zkoumal rozdělené vědomí identity člověka a byl tak jedinečnou kritikou sociálních dopadů rasovému vědomí.\n\nHarlemská renesance dokázala přivést černošskou zkušenost do středu americké kulturní historie. Nejen díky kulturní explozi, ale také na sociologické úrovni zůstává dědictvím harlemského hnutí to, že dokázalo znovu definovat způsob, jakým Amerika a svět vnímal afro-americkou populaci. Migrace jižanských černochů na sever změnila obraz Afro-Američanů z venkovských, nevzdělaných nádeníků na urbánní, kosmopolitní inteligenci. Tato nová identita vedla k rozšířenějšímu rasovému vědomí a Afro-Američané začali hrát důstojnější roli ve světě a rozšířili své intelektuální a sociální kontakty i na mezinárodní úroveň.\n\nZe symbolického, ale i skutečného vývoje během tohoto období čerpají Afro-Američané svoje sebeurčení, jež jim poskytlo narůstající pocit urbánnosti a militantnosti, stejně jako základ pro vybudování komunity, na níž mohlo stavět hnutí za občanská práva v padesátých a šedesátých letech.\n\nUrbánní prostředí rychle se rozvíjejícího Harlemu poskytlo prostor pro všechny Afro-Američany, aby zažili různorodost černošského života a kultury. Harlemská renesance povzbudila nové docenění lidových kořenů a kultury. A lidové materiály a spirituály například poskytly bohatý zdroj pro uměleckou a intelektuální představivost a oprostil černochy od minulosti.\n\n"}
{"id": "641641", "url": "https://cs.wikipedia.org/wiki?curid=641641", "title": "Barta'a", "text": "Barta'a\n\nBarta'a (: ברטעה, : برطعة, v oficiálním přepisu do angličtiny: Barta'a) byla obec v severním Izraeli, v Haifském distriktu začleněná roku 1995 do města Basma.\n\nNachází se v nadmořské výšce cca 185 metrů v kopcovité krajině regionu vádí Ara cca 40 kilometrů jihojihovýchodně od Haify a cca 7 kilometrů jihozápadně od Umm al-Fachm. Severně a severozápadně od vesnice se rozkládá zalesněná vrchovina Giv'ot Iron, přímo skrz vesnici prochází mírným údolím vádí Nachal Narbeta.\n\nVesnice Barta'a byla po první arabsko-izraelské válce roku 1949 rozdělena na západní část (Barta'a al-Gharbija) obsazenou Izraelem a východní část (Barta'a aš-Šharkija), která spadala pod Západní břeh Jordánu kontrolovaný Jordánskem. Pošestidenní válce roku 1967 obsadil Izrael i východní část vesnice, ale administrativně zůstávaly obě poloviny obce odděleny a tento stav trvá i na počátku 21. století. Západní i východní část Barta'a byly ale od zbytku Západního břehu Jordánu odděleny bezpečnostní bariérou.\n\nV roce 1995 vznikla sloučením tří dosud samostatných vesnic Barta'a, Ejn al-Sahla a Mu'avija obec Basma, brzy nato povýšená na město, přičemž její název je akronymem počátečních písmen těchto původních vesnic. Vzhledem k tomu, že ostatní dvě vesnice, z nichž bylo utvořeno dnešní město Basma, se nacházejí v geograficky oddělených oblastech, bez přímé teritoriální návaznosti, zachovává si Barta'a urbanistický charakter samostatného sídla.\n\nBarta'a je vesnicí s arabskou populací. Obyvatelé západní části patří do komunity izraelských Arabů, východní část vesnice obývají Palestinci.\n\"do roku 1945 údaje za obě části vesnice\"\n\n"}
{"id": "641643", "url": "https://cs.wikipedia.org/wiki?curid=641643", "title": "Otmar Hrejsa", "text": "Otmar Hrejsa\n\nOtmar Hrejsa (15. listopadu 1866 Šejdorf – 29. listopadu 1946 Vizovice) byl český evangelický farář, národohospodář, publicista a politik; meziválečný poslanec a senátor za agrární stranu.\n\nV letech 1918-1920 zasedal v Revolučním národním shromáždění. Byl profesí evangelickým farářem. Roku 1924 se uvádí jako českobratrský farář v Jasenné u Vizovic.\n\nV parlamentních volbách v roce 1920 získal za Republikánskou stranu zemědělského a malorolnického lidu (agrárníky) senátorské křeslo v Národním shromáždění. Mandát obhájil v parlamentních volbách v roce 1925. V senátu zasedal do roku 1929.\n\nPatřil k nejvýznamnějším odpůrcům sjednocení českých luteránů a kalvinistů do Českobratrské církve evangelické. Své duchovenské působení zahájil jako vikář v Rusavě (1889–1892), následně byl farářem ve sborech Černilov pro Lutherův ústav v Hradci Králové (1892–1896) a Vilémov (1896–1897).Od roku 1898 působil jako farář v obci Jasenná. Zde pak strávil přes 40 let. Napsal knihu \"Dějiny evangelické církve v Jasenné na Moravě\". Byl organizátorem veřejného, kulturního i hospodářského života ve své obci a členem četných lokálních spolků. Na odpočinek odešel v roce 1939 a odstěhoval se do svého domku ve Vizovicích.\n\n"}
{"id": "641645", "url": "https://cs.wikipedia.org/wiki?curid=641645", "title": "David Rosenthal", "text": "David Rosenthal\n\nDavid Rosenthal je americký hráč na klávesové nástroje, hudební producent a skladatel, nejvíce známý pro spolupráci s Billy Joelem. Hrál také s Bruce Springsteenem, Enrique Iglesias, Robert Palmerem, Steve Vaiem, Rainbow, Cyndi Lauper, Yngwie Malmsteenem a Little Steven. V současné době je členem obnovené skupiny Happy the Man.\n\n"}
{"id": "641646", "url": "https://cs.wikipedia.org/wiki?curid=641646", "title": "Chuck Burgi", "text": "Chuck Burgi\n\nChuck Burgi (15. srpna 1952, Montclair, New Jersey) je americký bubeník, bratr herce Richarda Burgie. Hraje nebo hrál s Al Di Meola, Brand X, Rainbow, Blue Öyster Cult, Meat Loaf nebo Bon Jovi.\n"}
{"id": "641648", "url": "https://cs.wikipedia.org/wiki?curid=641648", "title": "Dohoda o volném obchodu mezi Spojenými státy a Ománem", "text": "Dohoda o volném obchodu mezi Spojenými státy a Ománem\n\nDohoda o volném obchodu mezi Spojenými státy a Ománem (: \"\") je obchodní dohoda mezi Spojenými státy americkými a Ománem. Vláda George Bushe oznámila 15. listopadu 2004 záměr Kongresu podepsat obchodní dohodu s Ománským sultanátem. Dohoda byla podepsána 19. ledna 2006 a byla součástí Bushovy strategie na vytvoření zóny volného obchodu mezi Spojenými státy a Blízkým východem. Dohoda vstoupila v platnost 1. ledna 2009.\n"}
{"id": "641649", "url": "https://cs.wikipedia.org/wiki?curid=641649", "title": "Ed King", "text": "Ed King\n\nEdward Calhoun „Ed“ King (14. září 1949, Glendale, Kalifornie, Spojené státy – 22. srpna 2018 Nashville) byl americký hudebník, nejvíce známý jako kytarista psychedelické rockové skupiny Strawberry Alarm Clock a jižanské rockové kapely Lynyrd Skynyrd. V roce 2011 mu bylo transplantováno srdce. Ke konci života bojoval s rakovinou. Zemřel v roce 2018 ve věku 68 let.\n"}
{"id": "641650", "url": "https://cs.wikipedia.org/wiki?curid=641650", "title": "Leon Wilkeson", "text": "Leon Wilkeson\n\nLeon Russell Wilkeson (2. dubna 1952, Newport Rhode Island, Spojené státy - 27. července 2001, Ponte Vedra Beach, Florida, Spojené státy) byl americký baskytarista skupiny Lynyrd Skynyrd, ve které hrál od roku 1972 až do své smrti v roce 2001.\n\nNarodil se 2. dubna v Newportu, ale vyrůstal v Jacksonville. Wilkeson se už jako teenager stal obrovským fanouškem Beatles a začal se učit hrát na baskytaru, snaže se napodobit svého oblíbeného člena Slavné Čtyřky, Paula McCartneyho. Když mu bylo 14, odešel ze své školní kapely, aby se mohl lépe soustředit na zdokonalování techniky své hry, avšak krátce na to mu přítel ze školy sdělil, že jeho bratr hledá basistu pro svoji kapelu. Ukázalo se, že jeho bratr byl Ronnie Van Zant a brzy poté se Wilkeson přihlásil do VanZantovy místní kapely ‘‘The Collegiates‘‘. Kvůli zhoršujícímu se školnímu prospěchu ale musel Wilkeson kapelu na nátlak rodičů opustit, ale brzy našel sám sebe v další místní kapele – ‘‘The King James Version‘‘. Začal cvičit styl hry \"lead bass\" po vzoru Jacka Bruce z Cream, Johna Paula Jonese z Led Zeppelin, Jacka Casadyho z Jefferson Airplane,Phila Leshe z The Grateful Dead a Berryho Oakleye z The Allman Brothers Band. Na začátku 70. let byl Wilkeson jedním z předních baskytaristů v Jacksonville, a tudíž není divu, že když Van Zantova nová kapela Lynyrd Skynyrd byla bez baskytaristy, byl to právě Wilkeson, komu se ozvali.\n\nVe chvíli, kdy kapela získala nahrávací smlouvu s MCA Records a nahrávání jejího prvního alba se dalo do pohybu, Wilkeson začal mít pocit, že je moc mladý na život \"on the road\". Wilkeson překvapil své kolegy odchodem z kapely a přijetím práce u Farm Best Dairy Products, kde se živil jako zásobovač zmrzlinou. V kapele během nahrávání debutového alba z roku 1973, Pronounced 'Lĕh-'nérd 'Skin-'nérd, Wilkesona nahradil Ed King, zakládající člen Strawberry Alarm Clock. Wilkeson ale začal mít krátce po vydání nahrávky špatné svědomí z opuštění kapely a po prodiskutování celé věci s Van Zantem byl kapelou opět přijat.\n\nSe svou image psanců/bouřliváků, tvrdým southern rockem a stálým koncertováním se Lynyrd Skynyrd stali jednou z nejlepších kapel sedmdesátých let, sklízející úspěch jak s alby Second Helping (1974), Nuthin' Fancy (1975), Gimme Back My Bullets (1976), záznamem z koncertu One More From the Road a opět studiovým albem Street Survivors (1977), tak i se singly jako například Free Bird nebo Sweet Home Alabama. Bylo to právě během této \"klasické\" éry kapely, kdy Wilkesona napadlo nosit všelijaké barevné klobouky, čímž si vysloužil přezdívku \"Mad Hatter\" (Šílený Kloboučník).\n\nNěkdy během této doby Wilkeson získal basu Fenderbird od Johna Entwistla. Wilkeson s ní byl spatřen v roce 1975 během vystoupení Lynyrd Skynyrd v televizní hudební show kanálu BBC2 – The Old Grey Whistle Test. Fenderbird je baskytara, vyrobená na zakázku zkombinováním těla basy Gibson Thunderbird a krku basy Fender Precision Bass.\n\nAlba sklízející úspěch u kritiky i posluchačů společně s vyprodanými turné nasvědčovaly tomu, že se už nemůže nic pokazit. Jenže za rohem číhala na Wilkesona a jeho kolegy z kapely tragédie. 20. října 1977 poblíž města Gillisburg ve státě Mississippi havarovalo letadlo, na jehož palubě byli jak členové kapely, tak i pomocný personál. Někteří členové kapely neštěstí nepřežili (mezi nimi i zpěvák Ronnie Van Zant) a ostatní byli vážně zraněni. Je pochopitelné, že se Wilkeson a ostatní členové kapely, zasaženi touto smutnou událostí, rozhodli ustoupit ze světel reflektorů a po zbytek 70. let se snažili dát své životy zpátky dohromady. 80. léta začala pro přeživší členy kapely slibně v podobě založení nové skupiny, The Rossington-Collins Band, skládající se z Wilkesona, kytaristů Garyho Rossingtona, Allena Collinse a klávesisty Billyho Powella. Wilkeson, jehož levá ruka byla při leteckém neštěstí tak poškozena, že lékaři uvažovali o jejím amputování, se ze zranění nikdy plně nezotavil a musel hrát v polohách více ve středu hmatníku (podobně jako Bill Wyman z The Rolling Stones), protože nemohl úplně natáhnout ruku.\n\nKapela The Rossington-Collins Band měla poměrně úspěšný start se svým debutovým albem ‚‘‘Anytime Anyplace Anywhere‘‘, ale krátce po vydání druhého alba v roce 1982,’’This is the way‘‘, se kapela rozpadla. Wilkeson ale dál spolupracoval s Allenem Collinsem v jeho novém projektu – The Allen Collins Band, se kterou vydali v roce 1983 jediné album ‚‘‘Here, There & Back‘‘. V polovině 80. let nebylo o Wilkesonovi moc slyšet - až na výjimky, kdy krátce vystupoval s křesťanskou rockovou kapelou Vision dalšího ex člena Lynyrd Skynyrd Billyho Powella. V roce 1987 se připojil ke znovusjednoceným Lynyrd Skynyrd a vydal se s kapelou na vyprodané turné. Na začátku 90. let se však přihodilo další neštěstí, které málem stálo Wilkesona život. Kytarista Ed King jej nalezl v autobuse kapely silně krvácejícího s podřezaným hrdlem a Wilkeson byl kvapem odvezen do nemocnice. Do dnes se neví, kdo byl viníkem.\n\nLynyrd Skynyrd získali další vlnu pozornosti na sklonku 90. let díky epizodě pořadu Behind the Music televize VH1, která se zabývala kariérou kapely. Avšak znovu ve chvíli, kdy se zdálo, že je vše tak, jak má být, osud znovu krutě udeřil. Wilkeson byl nalezen mrtvý 27. července 2001 v hotelovém pokoji v Ponte Vedra Beach na Floridě. Bylo mu 49 let. Wilkeson zjevně trpěl chronickou poruchou jater a plic, a lékaři bylo shledáno, že zemřel přirozenou smrtí. Jeho smrt postavila kapelu do zvláštní pozice, protože podle dohody se vdovou po Ronniem Van Zantovi by v kapele měli být nejméně tři původní členové, aby mohla působit pod názvem Lynyrd Skynyrd. Kapela přece jen pokračovala dál s novým basistou Eanem Evansem, na nějž jsou rozporuplné reakce kvůli rozdílnému stylu hry.\n\nKapela věnovala píseň ‘‘Mad Hatter‘‘ z alba Vicious Cycle (2003) Wilkesonově památce.\n"}
{"id": "641651", "url": "https://cs.wikipedia.org/wiki?curid=641651", "title": "Ean Evans", "text": "Ean Evans\n\nDonald \"Ean\" Wayne Evans (16. září 1960, Atlanta, Georgia – 6. května 2009, Columbus, Mississippi) byl baskytarista skupiny Lynyrd Skynyrd, od roku 2001 až do své smrti. Do skupiny přišel po smrti Leona Wilkesona.\n\nNa konci roku 2008 mu byla diagnostikována rakovina, na kterou zemřel dne 6. května 2009 ve svém domě ve městě Columbus ve státě Mississippi. Zůstala po něm jeho manželka Eva a dvě dcery Sydney a Andrea.\n\n"}
{"id": "641652", "url": "https://cs.wikipedia.org/wiki?curid=641652", "title": "Ejn al-Sahla", "text": "Ejn al-Sahla\n\nEjn al-Sahla (: עין אל-סהלה, : عين السهلة , v oficiálním přepisu do angličtiny: Ein as-Sahle) byla obec v severním Izraeli, v Haifském distriktu začleněná roku 1995 do města Basma.\n\nNachází se v nadmořské výšce 380 metrů v kopcovité krajině regionu vádí Ara cca 37 kilometrů jihojihovýchodně od Haify a cca 4 kilometry jihozápadně od Umm al-Fachm. Vesnice leží ve svahu, který je východně i západně od ní pokryt lesním porostem. K severu se terén svažuje do údolí směrem do povodí vádí Nachal Seraja.\n\nVesnice byla po první arabsko-izraelské válce roku 1949 začleněna do státu Izrael. V roce 1995 vznikla sloučením tří dosud samostatných vesnic Barta'a, Ejn al-Sahla a Mu'avija obec Basma, brzy nato povýšená na město, přičemž její název je akronymem počátečních písmen těchto původních vesnic. Vzhledem k tomu, že ostatní dvě vesnice, z nichž bylo utvořeno dnešní město Basma, se nacházejí v geograficky oddělených oblastech, bez přímé teritoriální návaznosti, zachovává si Ejn al-Sahla urbanistický charakter samostatného sídla.\n\nEjn al-Sahla je vesnicí s ryze arabskou populací. Obývají ji izraelští Arabové. Arabské je rovněž osídlení v okolní krajině. Výjimkou je židovské město Kacir-Chariš, které se rozkládá na jihozápadním okraji vesnice.\n\n"}
{"id": "641654", "url": "https://cs.wikipedia.org/wiki?curid=641654", "title": "Tony Kaye", "text": "Tony Kaye\n\nTony Kaye, rodným jménem Anthony John Selvidge, (* 11. ledna 1946, Leicester, Anglie) je britský hudebník a hráč na klávesové nástroje. Kaye byl původní klávesista skupiny Yes, v letech 1968 – 1971, vrátil se k nim v letech 1983 – 1995. Byl také členem skupin Flash, Badger, Detective nebo Badfinger. Roku 2006 založil s několika dalšími členy Yes kapelu Circa.\n"}
{"id": "641655", "url": "https://cs.wikipedia.org/wiki?curid=641655", "title": "Jerry Nolan", "text": "Jerry Nolan\n\nJerry Nolan (7. května 1946 – 14. ledna 1992) byl americký rockový bubeník, nejvíce známý jako člen skupin New York Dolls a The Heartbreakers. Rovněž spolupracoval i s dalšími hudebníky, jako jsou například Sid Vicious, Jayne County a Suzi Quatro.\n\nNarodil se ve Williamsburgu v newyorské městské části Brooklyn. Svou kariéru zahájil v polovině šedesátých let a postupně prošel několika skupinami, jako například Queen Elizabeth, kterou vedla Jayne County, dále to byla například skupina Kicks, kterou vedl Billy Squier a rovněž byl jediným mužem ve skupině Cradle zpěvačky Suzi Quatro. Později hrál s triem nazvaným Shaker, které často dělalo předkapelu skupině New York Dolls.\n\nPoté, co zahynul bubeník New York Dolls Billy Murcia, skupina na jeho post vybrala právě Nolana. Nolan se skupinou nahrál dvě alba a v roce 1975 spolu s Johnnym Thundersem odešel a spolu s Richardem Hellem založili skupinu The Heartbreakers. Nolan ze skupiny odešel krátce poté, co vydala své první album nazvané \"L. A. M. F.\". Počátkem roku 1978 se stal členem skupiny The Idols a později doprovázel Sida Viciouse při jeho newyorských koncertech.\n\nPozději se přestěhoval do Švédska, kde natočil sólový singl a vystupoval s několika kapelami a občasně si zahrál také s Johnnym Thundersem. Koncem roku 1991 byl Nolan léčen kvůli bakteriálním meningitidům a bakteriálnímu zápalu plic a následně dostal mrtici, kvůli které upadl do kómatu. Zemřel 14. ledna 1992 ve věku pětačtyřiceti let a pohřben byl na hřbitově svaté Marie v Flushing v newyorské městské části Queens.\n\n\n\n\n\n\n\n"}
{"id": "641658", "url": "https://cs.wikipedia.org/wiki?curid=641658", "title": "Paul Day", "text": "Paul Day\n\nPaul Mario Day (* 19. dubna 1956, Whitechapel, East London, Anglie) je anglický heavy metalový zpěvák, je jeden ze zakládajících členů heavy metalové skupiny Iron Maiden, ve které zpíval od založení v roce 1975 do roku 1976. V roce 1986 zpíval s glam rockovou skupinou Sweet.\n"}
{"id": "641659", "url": "https://cs.wikipedia.org/wiki?curid=641659", "title": "Cherie Currie", "text": "Cherie Currie\n\nCherie Currie (* 30. listopadu 1959, Encino, Los Angeles, Kalifornie, Spojené státy) je americká zpěvačka a herečka, v druhé polovině sedmdesátých let 20. století byla zpěvačkou skupiny The Runaways.\n\n\n\n\n"}
{"id": "641662", "url": "https://cs.wikipedia.org/wiki?curid=641662", "title": "Maureen Tuckerová", "text": "Maureen Tuckerová\n\nMaureen Tuckerová (rodným jménem Maureen Ann Tucker; 26. srpna 1944 Levittown, New York, USA) je americká hudebnice. V letech 1965–1972 byla bubenicí skupiny The Velvet Underground. Se skupinou nahrála její první čtyři studiová alba. Po odchodu ze skupiny se přestala věnovat hudbě, ale počátkem osmdesátých let se k ní opět vrátila a zahájila sólovou kariéru. Nahrála celkem čtyři studiová alba.\n\nSpolupracovala i se svými dřívějšími spoluhráči z The Velvet Underground, Lou Reedem (album \"New York\", 1989), Johnem Calem (album \"Antártida\", 1995) i Sterlingem Morrisonem, který byl několik let členem její doprovodné skupiny. V roce 1993 se zúčastnila evropského turné skupiny The Velvet Underground, z něhož později vyšlo koncertní album \"Live MCMXCIII\". Počátkem jednadvacátého století se hudbě přestala věnovat.\n\nNa bicí hrála netradičně ve stoje.\n\nMaureen Tuckerová se narodila 26. srpna 1944 v Levittownu ve státě New York ve Spojených státech amerických. Její matka Margaret pracovala jako úřednice v kanceláři a otec James byl malíř pokojů. K hudbě se výrazněji dostala poté, co slyšela nahrávku nigerijského perkusionisty Babatunde Olatunji, a na bicí začala hrát ve svých devatenácti letech, v roce 1963. Pracovala u společnosti IBM jako děrovačka štítků a svou první skupinu nazvanou The Intruders založila se dvěma kolegyněmi z práce.\n\nKdyž náhle odešel ze skupiny The Velvet Underground její bubeník Angus MacLise, ostatní členové začali shánět náhradu. Kytarista Sterling Morrison si vzpomněl, že sestra jeho kamaráda Jima Tuckera hraje na bicí, a kontaktoval ho. Následně se frontman skupiny Lou Reed přišel podívat, jak Maureen Tuckerová hraje. Reedovi se její styl líbil a přijal ji tedy do skupiny − původně jen na první koncert. Stalo se tak 11. prosince roku 1965. Koncem měsíce skupina odehrála sérii koncertů v kavárně Café Bizzare, kam jí pořadatelé zakázali vzít si svou bicí soupravu a musela tedy hrát pouze na tamburínu. Právě zde skupinu objevili Andy Warhol a Paul Morrissey a brzy poté se stali jejími manažery.\n\nV červnu 1966 byl Reed hospitalizován s hepatitidou a nemohl tedy odehrát naplánované koncerty. Aby se nemusely rušit, zbylí členové si museli vyměnit nástroje: Tuckerová se ujala baskytary a v některých skladbách kytary a za bicími ji nahradil MacLise.\n\nV roce 1967 skupina vydala své první album nazvané \"The Velvet Underground & Nico\". O rok později následovalo album \"White Light/White Heat\". Na prvním albu je spoluautorkou pouze jedné skladby „European Son“, na druhém pak již dvou skladeb − „The Gift“ a „Sister Ray“. Po vydání druhého alba ze skupiny odešel John Cale, který hrál na violu, klávesy a baskytaru, a jako náhrada přišel mladý Doug Yule. V roce 1969 skupina vydala třetí album nazvané \"The Velvet Underground\". Tuckerová se autorsky nepodílela na žádné písni, které jsou výhradně dílem Lou Reeda. Na eponymním albu se poprvé představila v roli hlavní zpěvačky. Stalo se tak ve skladbě „After Hours“ a zpívala i část skladby „The Murder Mystery“.\n\nStejně jako u předchozího alba je autorem veškerých písní na albu \"Loaded\" z roku 1970 výhradně Lou Reed. Ačkoliv je Tuckerová na albu uvedena jako hráčka na bicí, ve skutečnosti tomu tak není. Nahrávání se nemohla účastnit proto, že právě čekala své první dítě. Nebylo to jen nahrávání čtvrtého alba, čeho se Tuckerová nemohla účastnit. Skupina měla ještě nasmlouvané angažmá v klubu Max's Kansas City. Jako koncertní náhradu prozatímně skupina přijala mladšího bratra Douga Yuleho jménem Billy. Při nahrávání \"Loaded\" se ve studiu o hraní na bicí staralo více lidí: Někde hrál Doug Yule, někde zvukový technik Adrian Barber, někde Tommy Castanero a někde i mladý Billy. Tuckerová se na albu tedy nepodílela. Jsou však dvě výjimky. Jde o skladby „I'm Sticking with You“ a „I Found a Reason“, avšak ani jedna z nich na původním vydání alba nevyšla. „I'm Sticking with You“ je rovněž druhou skladbou skupiny, ve které zpívá hlavní vokály. V „I Found a Reason“ hraje na bicí. Obě skladby vyšly v roce 1997 na reedici alba pod názvem \"Fully Loaded Edition\".\n\nKdyž v srpnu 1970 ze skupiny odešel Lou Reed, zůstali zde jen dva členové její klasické sestavy, Morrison a Tuckerová. Vůdčí osobností se ve skupině stal Doug Yule. V srpnu 1971 ze skupiny odešel i Morrison a skupina bez něj odjela na své první koncerty do Evropy. Po ukončení turné v roce 1971 ze skupiny odešla i Tuckerová a skupinu nadále s různými hudebníky vedl Yule. Ten nahrál ještě jedno album nazvané \"Squeeze\" a nedlouho poté se skupina definitivně rozpadla.\n\nSpolu s ostatními členy skupiny vystoupila ve filmu \"\". Film \"The Velvet Underground\" (nebo také \"Moe Gets Tied Up\" a \"Moe in Bondage\") byl promítán na dvě plátna. Na prvním je Tuckerová připoutána k židli a zbylí tři členové skupiny jedí a pijí, na druhém ji Morrison s Reedem mlátí bičem. Byly s ní natočeny celkem dva screen testy, což je nejméně ze všech členů skupiny. Všechny filmy byly natočeny v roce 1966 a všechny natočil Andy Warhol.\n\nMaureen Tuckerová se po odchodu ze skupiny přestala hudbě na několik let úplně věnovat. Vrátila se k ní až v roce 1980, když se vydavatelství Valvuren Records dostala do rukou nahrávka skladby „I'm Sticking with You“ jako duet Tuckerové a Jonathana Richmana. Tuto verzi skladby nahrála v roce 1974. Vydavatelství jí nabídlo, že by skladbu vydalo jako singl, ale potřebovalo ještě druhou skladbu na jeho B-stranu. Tuckerová tedy sama ve svém domě nahrála coververzi skladby „Will You Love Me Tomorrow“ od dívčí skupiny The Shirelles. Nakonec se však skladbu rozhodla vydat na svém vlastním singlu. Ten se skladbou „I'm Sticking with You“ vyšel, ale na jeho B-straně byla skladba „Of Yesterday“ v podání Count Viglione a Lady Carolyn. V té době se hudbou neživila, pracovala ve společnosti Wal-Mart. Svůj sólový singl vydala v roce 1981. Obsahoval coververzi skladby „Around and Around“ od Chucka Berryho a na B-straně byla „Will You Love Me Tomorrow“. Ačkoliv singl neměl prakticky žádný úspěch, rozhodla se vydat své první řadové album. Obsahovalo devět coververzí, mezi jinými například od Bo Diddleyho, Boba Dylana nebo i „Heroin“ od Velvet Underground. Album dostalo název \"Playin' Possum\".\n\nPo celá osmdesátá léta se mimo občasného koncertování stále primárně věnovala svému zaměstnání. V letech 1985 a 1986 vyšla archivní alba Velvet Underground pod názvy \"Another View\" a \"VU\". V roce 1986 hrála na bicí na albu Charlieho Picketta nazvaném \"Route 33\". S novým albem přišla až roku 1987, kdy vydala EP nazvané \"Moejadkatebarry\", což vzniklo spojením jmen hudebníků, kteří na něm hráli. Moe (Maureen Tuckerová), Jad (Jad Fair), Kate (Kate Messnerová) a Barry (Barry Stock). Opět obsahuje skladby od Velvet Underground, tentokrát jde o „Guess I'm Falling in Love“, „Why Don't You Smile Now“ a „Hey Mr. Rain“. Vedle nich ještě „Baby What You Want Me to Do“ od Jimmyho Reeda a pouze jednu autorskou skladbu nazvanou „Jad Is a Fink“. Počátkem roku 1989 vydal Lou Reed své nové album nazvané \"New York\", na kterém se v roli hosta ve dvou písních představila i Tuckerová. Hrála na bicí ve skladbách „Last Great American Shale“ a „Dime Story Mystery“. Spolu s ním rovněž vystoupila na několika koncertech. Ve stejném roce vydala své teprve druhé řadové album nazvané \"Life in Exile After Abdication\" a jednu píseň z něj, nazvanou „Andy“, věnovala Andymu Warholovi, který dva roky předtím zemřel. Skladba „Hey Mersh!“ vyšla jako singl spolu s písní „Talk So Mean“ na straně B. Vedle mnoha hudebníků, mezi něž patří Lee Ranaldo, Steve Shelley, Thurston Moore a Kim Gordon, všichni ze skupiny Sonic Youth, na albu hrál i Reed. Stalo se tak ve skladbách „Hey Mersh!“ a „Pale Blue Eyes“, které jsou opět původně od Velvet Underground. Převážná část alba je však její autorská. Tuckerová se rovněž rozhodla, že na podporu alba odehraje své první velké turné v Evropě.\n\nV červnu 1990 byla skupina The Velvet Underground v klasické sestavě obnovena, avšak pouze pro jeden benefiční koncert pro nadaci Cartier Fondation ve Francii. Původně zde měli hrát jen Reed s Calem, kteří zde odehráli několik skladeb ze svého společného alba \"Songs for Drella\". Ke konci koncertu se k nim improvizovaně připojili Morrison i Tuckerová, kteří sem byli rovněž pozváni. Protože zde neměla vlastní bicí, hrála na vypůjčenou soupravu od bubeníka skupiny Půlnoc, která zde také hrála, Petra Kumandžase. Ve stejném roce produkovala album \"Fire in the Sky\" skupiny Half Japanese. Se stejnou skupinou rovněž nahrála coververzi skladby „I Heard Her Call My Name“ od Velvet Underground, která vyšla na albu \"Heaven & Hell – A Tribute to The Velvet Underground\".\n\nV roce 1991 Tuckerová vydala své třetí studiové album nazvané \"I Spent a Week There the Other Night\". Mimo coververze „Then He Kissed Me“ od dívčí skupiny The Crystals a opět jedné od Velvet Underground (tentokrát „I'm Waiting for the Man“) obsahovalo devět autorských skladeb. Zajímavostí je, že ve skladbě „I'm Not“ hráli všichni členové klasické sestavy Velvet Underground − Reed, Cale, Morrison i Tuckerová –, ale každý své party nahrával jindy. Jako singl vyšla skladba „Too Shy“ s „Fired Up“ na straně B. V únoru 1992 nahrála v Rennes ve Francii koncertní album \"Oh No, They're Recording This Show\". Při turné v říjnu 1992 se jeden koncert konal i v Praze. Tuckerovou opět doprovázel i Morrison. Na koncertě byl mimo jiné i československý prezident Václav Havel, se kterým byla Tuckerová i na večeři. Mimo koncertování produkovala album skupiny Shotgun Rationale nazvané \"Who Do They Think They Are?\".\n\nV roce 1993 proběhl reunion Velvet Underground a skupina pohromadě odehrála celé evropské turné. Několik koncertů bylo nahráno a později i vydáno na koncertním albu \"Live MCMXCIII\". Původně se plánovalo i americké turné, plány však brzy zkrachovaly a skupina se rozpadla. Ve stejném roce ještě hrála v jedné skladbě z alba \"Workdogs in Hell\" skupiny Workdogs. V roce 1993 nazpívala doprovodné vokály ve skladbě „Fun in the Sun“ na albu \"Roller Coaster\" skupiny Shotgun Rationale. O rok později pak vydala své čtvrté a poslední řadové album nazvané \"Dogs Under Stress\". V roce 1995 Tuckerová hrála na sólovém albu Johna Calea nazvaném \"Antártida\". Hrála ve skladbě „People Who Died“, ve které mimo ní hrál i Morrison.\n\nV lednu 1996 byla skupina uvedena do Rock and Roll Hall of Fame, čehož se však již nedožil Sterling Morrison, který zemřel v srpnu 1995. Ve stejném roce vydal John Cale album \"Walking on Locusts\", na kterém opět hraje Tuckerová. Tentokrát jde o skladby „Dancing Undercover“ a „Set Me Free“. V následujícím roce hrála hned na čtyřech albech jiných interpretů. Šlo o album \"Don't Be a Penguin\" skupiny Magnet, na kterém hrála na bicí a produkovala album \"Love Is a Gas\" skupiny Paul K. & The Weathermen. Třetí bylo opět album Johna Calea nazvané \"\" a čtvrté pak eponymní album skupiny 1 Family Mover. Mimo to vydala své vlastní EP nazvané \"GRL-GRUP\", které obsahuje tři písně od amerických dívčích skupin The Crystals, The Ronettes a jednu od The Teddy Bears. Na všech původních nahrávkách figuroval Phil Spector. O rok později pak vyšla její první kompilace nazvaná \"Waiting for My Men\" obsahující patnáct písní z různých období její kariéry.\n\nV roce 1999 se opět spojila se skupinou Magnet a hrála na jejich albu \"Shark Bait\" a ve stejném roce hrála i na albu \"The Lives of Charles Douglas\" Charlese Douglase. V následujícím roce odehrála koncert v Seattlu, při kterém hostoval Doug Yule. Záznam z něj vyšel o dva roky později na albu \"Moe Rocks Terrastock\". Ve stejném roce vyšel singl „I'm Sticking with You“ / „After Hours“.\n\nV roce 2001 se přestala hudbě věnovat. V roce 2005 hrála jako host na albu \"Pretty in Black\" skupiny The Raveonettes. V prosinci 2009 se spolu setkali Reed, Tuckerová a Yule a udělali rozhovor o skupině Velvet Underground s Davidem Frickem v New York Public Library.\n\nV roce 2012 vyšla kompilace jejích písní z let 1974–1988 nazvaná \"\". Roku 2017 zahrála spolu s Johnem Calem dvě písně u příležitosti předávaní ceny Grammy Lifetime Achievement Award.\n\nČasopis \"Q\" ji zařadil na sedmé místo v žebříčku deseti nejlepších bubeníků všech dob. Magazín \"Rolling Stone\" ji v žebříčku sta nejlepších bubeníků zařadil na 77. příčku.\n\nPrvní potomek, dcera Kerry, se narodila v červnu 1970. Otcem byl její kolega z práce jménem Steve Mikulka. Po odchodu z Velvet Underground se odstěhovala do Georgie, kde se vdala a narodily se jí další tři děti: Keith (* 1975), Austen (* 1976) a Kate (* 1978). V roce 1978 se s rodinou odstěhovala do Arizony, kde se jí v roce 1981 narodil poslední syn Richard. Počátkem osmdesátých let se rozvedla se svým manželem, který pracoval jako systémový analytik. V roce 1984 se přestěhovala do Douglasu v Georgii. Sama Tuckerová pracovala jako fakturační úřednice ve společnosti Walmart.\n\nV listopadu 2001 se její nejstarší dceři narodil syn Holden.\n\nV dubnu 2009 se objevila na veřejnosti v Tiftonu v Georgii během akce na podporu hnutí Tea Party, během nějž poskytla několik slov pro místní televizi WALB.\n\nVe filmu \"Warholka\" z roku 2006 ji ztvárnila Samantha Maloney. Skupina The Jesus and Mary Chain vydala na svém albu \"Munki\" z roku 1998 píseň „Moe Tucker“ pojmenovanou podle ní. Roku 2010 ji časopis \"NME\" zařadil na první místo žebříčku NME's Cool List.\n\n\n\n\n\n\n\n\n\n"}
{"id": "641664", "url": "https://cs.wikipedia.org/wiki?curid=641664", "title": "Cham (Německo)", "text": "Cham (Německo)\n\nCham (česky \"Kouba\") je německé město, sídlo zemského okresu Cham ve vládním obvodu Horní Falc spolkové země Bavorsko.\n\nŽije zde obyvatel.\n\nMěsto se nalézá uprostřed přírodního parku Horní Bavorský les, na řece Regen, poblíž hranice s Českem. Řeka Regen obloukem obtéká chamské staré město, proto se Chamu říká „Stadt am Regenbogen“. První zmínka o Chamu jako městě pochází z roku 976.\n\nV roce 2001 se zde konala malá zemská zahradnická výstava v roce „Natur in der Stadt Cham“. Každoročně okolo Velikonoc se zde koná týdenní setkání tanečníků Square a Round dance.\n\n\n"}
{"id": "641667", "url": "https://cs.wikipedia.org/wiki?curid=641667", "title": "Bev Bevan", "text": "Bev Bevan\n\nBev Bevan (* jako Beverley Bevan, 24. listopadu 1944) je anglický rockový hudebník, který byl bubeník a jeden z původních členů The Move a Electric Light Orchestra (ELO). Po skončení ELO v roce 1986, založil ELO Part II. Bevan také hrál na bicí ve skupině Black Sabbath v letech 1983–1984 a nahrál s nimi album The Eternal Idol z roku 1987.\n"}
{"id": "641672", "url": "https://cs.wikipedia.org/wiki?curid=641672", "title": "Dave Walker", "text": "Dave Walker\n\nDavid Walker (* 25. ledna 1945, Walsall, Staffordshire, Anglie) je zpěvák a kytarista, který hrál se skupinami jako Fleetwood Mac, Savoy Brown a na krátký čas také nahradil Ozzyho Osbournea v Black Sabbath.\n\n"}
{"id": "641673", "url": "https://cs.wikipedia.org/wiki?curid=641673", "title": "Gesine Schwanová", "text": "Gesine Schwanová\n\nProf. Gesine Schwanová (* 22. května 1943 Berlín) je německá politoložka a politička, bývalá rektorka univerzity ve Frankfurtu nad Odrou a v letech 2004 a 2009 kandidátka SPD na úřad Spolkového presidenta SRN.\n\nNarodila se v katolické a protinacistické rodině školního inspektora, která ke konci války skrývala židovské děvče. Po válce se její rodiče angažovali v německo-polském smíření. Po maturitě na francouzském gymnáziu v Berlíně studovala historii, jazyky a politologii na univerzitě v Berlíně a ve Freiburgu. Po studijních pobytech ve Varšavě a Krakově promovala roku 1970 prací o polském filosofu L. Kolakowském. Roku 1969 se vdala za profesora A. Schwana, s nímž měla dvě děti. Roku 1970 vstoupila do SPD a 1975 se habilitovala kritikou společenské teorie Karla Marxe. Zasazovala se o sblížení s Polskem a východoevropskými národy, trvala však na tom, že jejich režimy nejsou přijatelné a navazovala kontakty s polskými disidenty. Na protest proti příliš smířlivé politice SPD vůči komunistickým režimům z ní roku 1984 vystoupila a vrátila se až v roce 1996. \n\nV roce 1980 byla na studijním pobytu ve Washingtonu, v roce 1984 v Cambridge a roku 1998 hostující profesorkou na New School for Social Research v New Yorku. V letech 1985–1987 byla předsedkyní německé politologické společnosti a v letech 1999–2008 presidentkou (rektorkou) university Viadrina ve Frankfurtu nad Odrou. 1996 ovdověla a 2004 se podruhé vdala za P. Eigena, zakladatele organizace Transparency International. Roku 2004 a 2009 byla kandidátkou SPD na úřad spolkového presidenta a dvakrát těsně podlehla proti Horstu Köhlerovi. Vystupuje jako liberální katolička, je trvale veřejně činná, vede organizace, podporující vzdělávání v celém světe, mezinárodní výměnu studentů a další.\n\nNejdůležitější knihy (německy):\n\nUž 1993 byla vyznamenána Řádem za zásluhy SRN, 2004 cenou M. Dönhoffové za svůj příspěvek pro porozumění mezi národy, 2006 získala polský Řád sv. Stanislava a čestný doktorát Evropské univerzity ve Florencii a roku 2010 Cenu sv. Hedviky univerzity a města Vratislavi.\n\n"}
{"id": "641674", "url": "https://cs.wikipedia.org/wiki?curid=641674", "title": "Cham (Švýcarsko)", "text": "Cham (Švýcarsko)\n\nCham je švýcarské město v kantonu Zug. Leží při ústí řeky Lorze do Zugského jezera, čtyři kilometry západně od Zugu, devatenáct kilometrů jižně od Curychu a necelých devatenáct kilometrů severovýchodně od Lucernu. Žije v něm necelých 15 000 obyvatel.\n\n\n"}
{"id": "641675", "url": "https://cs.wikipedia.org/wiki?curid=641675", "title": "Husova lípa (Chlístov)", "text": "Husova lípa (Chlístov)\n\nHusova lípa v Chlístově je živé torzo lípy velkolisté, která je díky kombinaci svého věku, mohutnosti a údajné souvislosti s Janem Husem považována za jeden z nejvýznamnějších památných stromů jižních Čech. Strom roste při severní hranici CHKO Šumava.\n\n\nStrom stojí v zahradě u domu č.2 v jižní části vesnice (poblíž silnice na Trpín), v nadmořské výšce 675 m.\n\nV roce 1898 byla část pozemku s lípou věnována klubu českých turistů. Ke stromu vede chodníček, vedle kterého je umístěna informanční tabule.\n\nPůvodně byla lípa mohutný strom s široce rozvětvenou korunou a dutým kmenem. Otvory do dutiny byly zastřešené a větve stažené. Roku 1995 ale poryv větru připravil strom o korunu. Po následném ošetření lípa zmladila a vytvořila korunu novou. Ta je velice pravidelná, ale oproti kmenu působí decentrovaně.\n\nPodle pověsti pod lípou roku 1414 kázal mistr Jan Hus, který se narodil v nedalekém Husinci. Při kázání seděli posluchači i v koruně mohutné lípy. Tato pověst by se teoreticky mohla zakládat na pravdě, pokud bychom brali v potaz odhadované stáří 750 let (v době kázání by tak byla přes 150 let stará a mohla by posluchače unést).\n\n\"\"Dle místního podání v r. 1414 pod ní kázával Mistr Jan Hus, od čehož asi název její. Již prý tehdy byla tato lípa tak mohutná, že na větvích jejích sedávalo mnoho posluchačů, žádostivých slova »pravdy«.\"\"\n\nJan Evangelista Chadt-Ševětínský, 1908\n\nTaké se vypráví, že si na lípu dělal zálusk místní chalupník. Chtěl ji porazit a vydělat si prodejem dřeva. Než stihl svůj plán zrealizovat, odkoupil od něj místní loučku i s lípou sedlák Fiedler, který tím strom zachránil.\n\nHusova lípa je druhý nejmohutnější strom jižních Čech (po Sudslavické lípě). Společně s Cisterciáckou lípou, Běleňskou lípou a Kamenickou lípou patří ke 4 nejstarším památným stromům Jihočeského kraje. Stromu byl věnován prostor v televizním pořadu Paměť stromů, konkrétně v dílu č.9: Stromy osobností.\n\nPrachaticko a Vimpersko je (zvlášť při severní hranici CHKO Šumava) velmi bohaté na staré a památné stromy, především pak lípy. Většina následujících stromů roste v okruhu do 10 km.\n\nblízké okolí\nSV směr\nSZ směr\nJ směr\nJV směr\nPrachatice\n\n\n"}
{"id": "641679", "url": "https://cs.wikipedia.org/wiki?curid=641679", "title": "Mu'avija", "text": "Mu'avija\n\nMu'avija ( מועאוויה, معاوية, v oficiálním přepisu do angličtiny Mu'awiye) byla obec v severním Izraeli, v Haifském distriktu začleněná roku 1995 do města Basma.\n\nNachází se v nadmořské výšce 230 metrů v kopcovité krajině na pomezí regionu vádí Ara a vysočiny Ramat Menaše cca 33 kilometrů jihojihovýchodně od Haify a cca 4 kilometry severozápadně od Umm al-Fachm. V okolí Mu'avije se rozkládají převážně odlesněné vrchy, členěné údolími sezónních toků. Přímo vesnicí protékají vádí Nachal Barkan a Nachal Panter, jižně odtud začíná vádí Nachal Gozlan, na sever od vesnice je to Nachal Ada.\n\nMu'avija byla po první arabsko-izraelské válce roku 1949 začleněna do státu Izrael. V roce 1995 vznikla sloučením tří dosud samostatných vesnic Barta'a, Ejn al-Sahla a Mu'avija obec Basma, brzy nato povýšená na město, přičemž její název je akronymem počátečních písmen těchto původních vesnic. Vzhledem k tomu, že ostatní dvě vesnice, z nichž bylo utvořeno dnešní město Basma, se nacházejí v geograficky oddělených oblastech, bez přímé teritoriální návaznosti, zachovává si Mu'avija urbanistický charakter samostatného sídla.\n\nMu'avija je vesnicí s arabskou populací. Obývají ji izraelští Arabové.\n\n"}
{"id": "641686", "url": "https://cs.wikipedia.org/wiki?curid=641686", "title": "Sedm hříchů paměti", "text": "Sedm hříchů paměti\n\nSedm hříchů paměti: Jak si pamatujeme a zapomínáme (v originále \"The Seven Sins of Memory: How the Mind Forgets and Remembers\") je kniha Daniela L. Schactera. Předkládá v ní sedm problematických faktorů paměti: zapomínání, roztržitost, paměťový blok, záměnu, sugestibilitu, zkreslování a přetrvávání.\n\nZapomínání je snad nejsamozřejmější vadou paměti. Daniel Schacter, v překladu českého neurovědce Františka Koukolíka, popisuje zapomínání jako „pomíjivost paměti v toku času“ .\nJedním z prvních, kdo vědecky zkoumal a matematicky popsal zapomínání, byl Hermann Ebbinghaus. Ten ustanovil takzvanou křivku zapomínání, která ukazuje inverzní exponenciální vztah mezi zapamatovanými informacemi a časem. Z ní vyplývá, že krátce (může být několik hodin) poté, co soubor informací vštípíme do dlouhodobé paměti, zapomeneme značnou porci informací velmi rychle, ale dále se rychlost zapomínání snižuje. \nExistují dvě teorie o tom, jak člověk zapomíná. Jednou je, že informace uložené v paměti postupně blednou a rozpadají se – zapomínání by v tom případě tedy bylo zapříčiněno přírodní degenerací. Další teorií je, že zapomínáme, protože paměťové stopy se vzájemně překrývají .\n\nRoztržitost bývá zapříčiněna nízkou pozorností při vštěpování i při vybavování informace. Roztržitost obnáší zapomínání na to, kam člověk položil své klíče či to, že zapomene zamknout dveře od bytu, když pospíchá. Je také úzce spjata s pamětí prospektivní (pamětí týkající se budoucnosti). Například zapomenutí vyzvednout přítele z letiště či vzkázat zprávu blízkému příteli jsou zapříčiněny roztržitostí.\n\nS paměťovým blokem se každý určitě již mnohokrát setkal. K bloku dochází, když si člověk snaží vzpomenout na určitou věc, uvědomuje si, že ji zná, ale informace mu je ve vybavování nepřístupná. Pojem zahrnuje například syndrom „mám to na jazyku“. Ve vybavování mohou blokovat přístup ke chtěným informacím informace podobné, ale nesprávné. Ve vybavení slova mohou například překážet slova, která znějí podobně či mají podobný význam.\n\nVýskyt paměťového bloku také záleží na typu informace, na kterou si snažíme vzpomenout. Jména si například vybavujeme hůře než většinu jiných informací, neboť jména (v naší kultuře) nevycházejí z žádných vlastností člověka – jsou libovolné. Například jméno „Pekař“ si bude člověk pamatovat hůře, než termín „pekař“, s nímž může asociovat mnoho věcí – okolnosti práce, související termíny a představy (např. různé druhy pečiva či představa místní pekárny), obecný životní styl apod.\n\nK záměně dochází, když si člověk dokáže správně vzpomenout na informaci, nedokáže ji však správně přiřadit k jejímu zdroji. Například když se člověk periodicky setkává s určitou skupinou lidí, když se pokusí popsat jedno určité setkání, může do své výpravy omylem vmísit události, které se staly na dřívějším či pozdějším setkání stejné skupiny.\n\nVýznamnějším příkladem záměny je případ hledání „Johna Doea 2“, předpokládaného spiklence Timothy McVeigha (Johna Doea 1), který byl zodpovědný za pumový atentát v Oklahoma City roku 1995. O existenci Johna Doea 2 byl přesvědčen mechanik Tom Kessinger – tvrdil, že se s ním u něj krátce před atentátem McVeigh zastavil. Po vyčerpávajícím pátrání po Johnu Doeovi 2 se nakonec ukázalo, že si ho mechanik spletl s jiným člověkem a že McVeigh se u mechanika objevil bez doprovodu.\n\nSugestibilita se týká pozměnění informací uložených v paměti vlivem způsobu, jak si je člověk vybaví.\nVe studii Elizabeth Loftusové byla dvaceti čtyřem účastníkům kladena otázka, jestli si vzpomínají na to, jak se v mládí ztratili v hypermarketu. Přestože se v hypermarketu podle své rodiny nikdy vskutku neztratili, čtvrtina účastníků byla po několika pohovorech přesvědčena, že si na ztracení vzpomínají.\n\nHřích zkreslování se týká našich osobních stereotypů, osobních hodnot, znalostí a citů, které naše vzpomínky ovlivňují. Například člověk, který je momentálně spokojený a veselý, bude hodnotit události ze svého života kladněji, než kdyby byl smutný.\n\nPřetrvávání je pravý opak zapomínání. Při zapomínání se nám z mysli informace vytrácí, zatímco při přetrvávání se nedokážeme informací zbavit. Častou formou přetrvávání je například, když se člověku v mysli neustále přehrává znělka.\n\nPřetrvávání může ovšem být mnohem vážnější, přičemž člověk může neustále přemítat nelibé vzpomínky a myšlenky. Daniel Schacter popisuje případ Donnieho Moorea, který v roce 1986 hrál v mužstvu California Angels proti Boston Red Sox. Po těsné prohře svého týmu se Moore začal obviňovat z toho, že za prohru mohl on, a nakonec spáchal sebevraždu.\n\n"}
{"id": "641688", "url": "https://cs.wikipedia.org/wiki?curid=641688", "title": "Švédská literatura", "text": "Švédská literatura\n\nŠvédská literatura je literatura psaná švédsky nebo švédskými autory.\n\nPrvním švédským literárním textem jsou runy na kameni z Röku, vyryté za dob Vikingů kolem roku 800 našeho letopočtu. Po obrácení země na křesťanství kolem roku 1100 vstoupilo Švédsko do středověku, kdy klášterní spisovatelé upřednostňovali latinu. Z toho důvodu pochází z tohoto období jen málo textů ve staré švédštině. Švédská literatura začala vzkvétat až po standardizaci švédštiny v 16. století, která byla následkem úplného překladu Bible do švédštiny v roce 1541. Tento překlad se nazývá Bible Gustava Vasy.\n\nV 17. století po zdokonalení vzdělávání a díky svobodě nabyté po zesvětštění několik významných autorů dále rozvíjelo švédštinu. Mezi klíčové osobnosti patří Georg Stiernhielm (17. století), který psal jako první klasickou poezii ve švédštině; Johan Henric Kellgren (18. století), který psal jako první plynulou švédskou prózu; Carl Michael Bellman (konec 18. století) psal jako první burleskní balady; a August Strindberg (konec 19. století), sociální realista, spisovatel a dramatik, který se proslavil po celém světě.\n\nZačátkem 20. století se objevili další významní spisovatelé jako Selma Lagerlöfová (získala Nobelovu cenu za literaturu v roce 1909) a Pär Lagerkvist (Nobelova cena v roce 1951). V letech 1949 až 1959 napsal Vilhelm Moberg tetralogii Vystěhovalci (švédsky: \"Utvandrarna\"), která je často považována za jedno z nejlepších švédských literárních děl.\n\nV nedávné době ve světě prosadila hrstka švédských autorů, např. Henning Mankell, autor detektivních příběhů, a Stieg Larsson, autor napínavých románů. Mimo Švédsko je také velmi známá autorka příběhů pro děti Astrid Lindgrenová, která napsala díla jako Pipi Dlouhá punčocha, Emil z Lönnebergy a další. V roce 2011 získal Nobelovu cenu za literaturu básník Tomas Tranströmer.\n\n"}
{"id": "641697", "url": "https://cs.wikipedia.org/wiki?curid=641697", "title": "Linie následnictví portugalského trůnu", "text": "Linie následnictví portugalského trůnu\n\nPortugalské království bylo zrušeno v roce 1910, tudíž jsou současní následníci portugalského trůnu pretendenti. Současnou hlavou portugalské královské rodiny je \"Jeho královská výsost\" Duarte Pio, vévoda z Braganzy. Duarte Pio je pravnukem portugalského (vzdoro)krále Michala I. Pokud by se jednou stal králem, vládl by pod jménem Duarte II. (Eduard II.) Pretendentem trůnu a vévodou z Braganzy se stal v roce 1976 po smrti jeho otce Duarta Nuna. Ten byl pretendentem od roku 1932, kdy zemřel poslední portugalský král Manuel II., který neměl žádné bližší příbuzné, kteří by mohli zdědit trůnu. Byl tak ukončen spor mezi vládnucí linií (která Manuelem II. vymřela) a miguelistickou linií. \n\nNáslednictví portugalského trůnu se řídilo podle primogenitury (kognatické, muži mají přednost před ženami). Následníkem trůnu se mohl stát pouze člověk narozený v Portugalsku a z právoplatného manželství, tím pádem cizinec nemohl získat korunu. Tím se také mělo zamezit spojení portugalské koruny s jiným státem.\n\nLinie následnictví portugalského trůnu je následující:\nDalším potenciálním následníkem v linii následnictví je Pedro José de Moura Barreto, vévoda z Loulé (*1958, pra-pra-pra-pra-vnuk Jana VI.), jeho potomci a další příbuzní vévody z Loulé jako jeho sourozenci a jejich potomci.\n\n\n"}
{"id": "641706", "url": "https://cs.wikipedia.org/wiki?curid=641706", "title": "Mike Bordin", "text": "Mike Bordin\n\nMike Bordin (* 27. listopadu 1962, San Francisco, Kalifornie, Spojené státy) je americký bubeník a zakladatel metalové skupiny Faith No More, je také známý jako bubeník Ozzyho Osbournea. Jeho poznávacím znamením jsou dlouhé dredy a hraní v kraťasech.\n\n\n\n\n"}
{"id": "641710", "url": "https://cs.wikipedia.org/wiki?curid=641710", "title": "Geoff Nicholls", "text": "Geoff Nicholls\n\nGeoff Nicholls (28. února 1948, Birmingham, Anglie, Spojené království – 28. ledna 2017) byl hudebník a klávesista, který je nejvíce známý jako dlouholetý člen heavy metalové skupiny Black Sabbath. Před vstupem do Black Sabbath hrál se skupinou Quartz, která hrála NWOBHM.\n"}
{"id": "641716", "url": "https://cs.wikipedia.org/wiki?curid=641716", "title": "Ptáčku posměváčku, přej mi štěstí", "text": "Ptáčku posměváčku, přej mi štěstí\n\nPtáčku posměváčku, přej mi štěstí (anglicky \"Mockingbird Wish Me Luck\") je sbírka básní amerického spisovatele a básníka Charlese Bukowského z roku 1972.\n\nAutor ji věnoval Lindě Kingové, sochařce, příležitostné básnířce a své (tou dobou) přítelkyni. Více se o ní zmiňuje v románu Ženy, kde vystupuje pod jménem Lýdie Vanceová.\n\nČesky vydalo knihu v roce 2004 nakladatelství Pragma .\n\nBásně jsou rozděleny do 3 částí:\n1. Svět je plný skladníků, kteří čtou Harvardské klasiky\n2. Pavouku na stěně: proč ti to trvá tak dlouho?\n3. Milenci se všude drží jako listí chřestu\n\n1 - Svět je plný skladníků, kteří čtou Harvardské klasiky (The world is full of shipping clerks who have read the Harvard Classics)\n\n\n2 - Pavouku na stěně: proč ti to trvá tak dlouho?\n\n\n3 - Milenci se všude drží jako listí chřestu\n\n\n"}
{"id": "641720", "url": "https://cs.wikipedia.org/wiki?curid=641720", "title": "Radiotechnika", "text": "Radiotechnika\n\nRadiotechnika je jeden z hlavních oborů elektrotechniky zabývající se přenosem informace pomocí elektromagnetického vlnění - radiových vln. Za vznik radiotechniky lze považovat vynález vysokofrekvenčního LC oscilátoru netlumených elektromagnetických kmitů Heinricha Rudolfa Hertze ke konci 19. století. K průkopníkům v radiotechnice rovněž patří ruský fyzik Alexandr Stěpanovič Popov a italský fyzik Guglielmo Marconi. Radiotechnika je využívána v obrovském množství lidské činnosti. Radiotechnická zařízení lze spatřit každodenně v běžném životě. Typickým příkladem využití radiotechniky v běžném životě je mobilní telefon, autorádio, televizní přijímač. Radiotechnika je využívána ke komunikaci v armádě, v telemetrii, k ovládání zařízení na dálku, v modelářství atd. K základním prvkům radiotechniky patří vysílač a přijímač. Hodně lidí se zabývá radiotechnikou ze záliby. Takový člověk se nazývá radioamatér. Po celém světě existují spousty zájmových radioamatérských sdružení provozující kolektivní radioamatérský sport.\n"}
{"id": "641723", "url": "https://cs.wikipedia.org/wiki?curid=641723", "title": "Pařížské vodní kanály", "text": "Pařížské vodní kanály\n\nPařížské vodní kanály tvoří síť vodních průplavů v Paříži a jejím okolí o celkové délce 130 km. Zahrnuje řadu technických děl jako jsou mosty, plavební komory nebo čerpadla. Síť vytvořilo město Paříž na základě vyhlášky z 19. května 1802 vydané Napoleonem kvůli zásobování Paříže pitnou vodou a usnadnění přepravy zboží a osob.\n\nSíť je v majetku města Paříže, které ji spravuje a udržuje. Kanály se nerozkládají pouze na území města, ale zasahují i do okolích departementů (Aisne, Oise, Seine-et-Marne a Seine-Saint-Denis) ve dvou regionech (Île-de-France a Picardie).\n\nSíť se skládá z následujících částí:\n"}
{"id": "641724", "url": "https://cs.wikipedia.org/wiki?curid=641724", "title": "Kosterní dřeviny", "text": "Kosterní dřeviny\n\nKosterní neboli cílové dřeviny vytvářejí kostru kompozice. Měly by ji dlouhodobě podržet, protože celá kompozice na nich stojí. Propojují zahradu s krajinou a udělují celkové kompozici určitý řád a ráz. Jako kosterní dřeviny se používají rostliny dlouhověké, potřebného vzhledu, odolné vůči chorobám a škůdcům a vhodné pro podmínky daného stanoviště.\n"}
{"id": "641732", "url": "https://cs.wikipedia.org/wiki?curid=641732", "title": "Bob Peck", "text": "Bob Peck\n\nBob Peck (23. srpna 1945 – 4. dubna 1999) byl britský divadelní, televizní a filmový herec. Vystudoval Leeds College of Art a od roku 1972 vystupoval v různých televizních pořadech. Upozornil však na sebe i ve filmu, například v roce 1993 ve filmu \"Jurský park\" (jako správce parku Robert Muldoon). Zemřel na rakovinu ve věku 53 let.\n\n"}
{"id": "641738", "url": "https://cs.wikipedia.org/wiki?curid=641738", "title": "Hurikán Elena", "text": "Hurikán Elena\n\nHurikán Elena byl hurikán 3. stupně , který způsobil velké škody podél pobřeží Mexického zálivu v srpnu a září během atlantické hurikánové sezóny 1985. Pátá tropická bouře, čtvrtý hurikán a první hlavní hurikán sezóny, Elena, se zformovala nedaleko Kuby z tropické vlny. Rychle nabírala na síle, dosahujíc rychlosti větru až 125 mph (205 km/h), zatímco se stále zdržovala pouze v severovýchodní části zálivu. Poté se obrátila na severozápad až se na konec poprvé dotkla země v blízkosti města Biloxi v Mississippi, jako hurikán třetí kategorie. Bouře se poté rychle rozptýlila po zemi.\n\nKvůli své neobvyklé dráze skrze Mexický záliv (vytvořila zde smyčku) donutila Elena mnoho lidí k evakuaci z pobřeží. Kvůli síle větru pak způsobila škody ve výši $2.7 billion (2005 USD), a to především škody na majetku. Hurikán způsobil rozsáhlé eroze pláže na Floridě, zatímco mocné vlny zničily úrodu ústřic. Tento hurikán nezavinil ani jednu přímou smrt, přestože byli čtyři lidé nepřímo zabiti kvůli bouři.\n\nPředchůdcem hurikánu byla tropická vlna, která se pohybovala u pobřeží Afriky 23. srpna. Ta však zůstala slabá kvůli svému rychlému západnímu pohybu a saharským vzduchovým vrstvám kolem svého oběhu. Při pohybu přes Velké Antily se útvar mírně zpomalil a 28. srpna vytvořil mezi Kubou a Haiti tropickou depresi. Díky podmínkám nad Kubou se tu noc tropická vlna vzduchu proměnila v tropickou bouři Elena. V Mexickém zálivu panovaly příznivé podmínky pro další vývoj a 29. srpna se tak Elena stala hurikánem. \n\nČelní koryto nízkého tlaku obrátilo Elenu na severovýchod. Pak se však proud vzduchu zhroutil a zanechal v Mexickém zálivu sílící hurikán, který představoval hrozbu pro Floridské pobřeží. Ale poté, co se dav vrátil do Mississippi a pás Floridského pobřeží byl evakuován, se hurikán ve smyčce obrátil zpět na severozápad, čímž znovu ohrožoval severní pobřeží Mexického zálivu a Mississippi muselo být znovu evakuováno. Hurikán dosáhl svého vrcholu 201km/h 1. září 120km jižně od Apalachicola na Floridě, přičemž se pochyboval zpět severozápadním až západním směrem, řízen oblastí zvyšujícího se tlaku na jeho severovýchodním konci.\n\nHurikán rychle zeslábl na 185 km/h předtím než 2. září dosedl na kontinent v blízkosti Biloxi,v Mississippi. Po kontaktu se zemí hurikán dále rychle slábnul až se z něj 3. září stala tropická deprese, cirkulující nad Missouri. Střední stupeň cirkulace zbylého meteorologického útvaru, který se obracel k východu urychlil vývoj bouřkové oblačnosti. Poslední zbytky Eleny se definitivně rozptýlily 6. září nad Kentucky.\n\nI když šlo o silnou a ničivou bouři, byla to Elenina nepředvídatelná změna pohybu, která donutila více než jeden a půl milionu lidí k evakuaci z Floridy do Louisiany, což se ukázalo být tehdy nejrozsáhlejším příkazem k evakuaci. Díky včasné evakuaci také nikdo nezemřel přímým zaviněním hurikánu. Hurikán způsobil škody v celkové výši $1.25 miliardy (1985 USD) a to především ve formě majetkových škod a eroze pláže.\n\nZ pásu Floridy přes Sarasotu, bylo mnoho lidí evakuováno z nízko položených pobřežních oblastí. Srážkové úhrny podél západního pobřeží Floridského poloostrova se pohybovaly od 1,7 palce (43 mm) v Key West po maximum 15,67 palce (398 mm) na severozápadní části Cross City. Zatímco se Elena zastavila u pobřeží, vnější ramena hurikánu vytvořila několik tornád napříč západní částí státu, tato tornáda pak vážně poškodila některé motorové parky severovýchodně od Tampy Bay. Bylo hlášeno několik zranění, některá vážná, ovšem žádné úmrtí.\n\nApalachicola byla zasažena 10-stopovým (3,0 m) nárůstem bouře, nejvyšší nárůst bouře od hurikánu. Kromě toho město ohlásilo 11,3 palců (290 mm) srážek, které také patřily k nejvyšším. Nejvíce zde však bouří utrpěl \"ústřicový průmysl\", neboť hurikán zničil téměř veškerou sklizeň za 6,5 milionu dolarů. Apalachicolský přístav poskytuje asi 10% ústřic ve Spojených státech, ale všechny naděje na rychlou obnovu, byly ty tam, když hurikán Kate zničil většinu z toho, co Elena ušetřila. Navíc, 3 dny rozbouřeného moře zerodovaly 40 stop (12 m) pláže a způsobily značné pobřežní záplavy. Množství času potřebné k doplnění pláže bylo odhadnuto na 10 let.\n\nKdyž se Elena poprvé pohyboval severně, byla od Morgan City v Louisianě přes celý pás Floridy vydána hurikánová upozornění, která statisíce lidí vybízela k evakuaci. Když se pak Elena obrátila na západ, varování byla vydána znovu, takže mnozí lidé byli nuceni evakuovat se dvakrát za tři dny.\n\nSlapy se pohybovaly od tří do šesti metrů nad normálem, i když srážky podél pobřeží byly relativně minimální. V blízkosti oceánu byl maximální srážkový úhrn 5,7 palce (140 mm) v Perl River Locks v Louisianě, ale mnohem větší množství bylo zaznamenáno dále ve vnitrozemí, dokonce i 8,6 palce (220 mm) ve městě Clinton v Arkansasu. Byl hlášen nejméně tucet tornád v pobřežních oblastech Mississippi, i když škody byly omezeny a lokalizovány.\n\nMěsto Pass Christian, Mississippi, blízko místa, kde Elena udeřila na pevnině, bylo zasaženo negativním nárůstem bouří, které od hurikánu rozšířily severní větry. Díky tomuto, zde záplavové škody byly velmi nízké. Rozsáhlým škodám způsobených větrem neuniklo 75% až 80% domů ve městě, což znamenalo rozsáhlé trosky a škody na majetku ve výši 2,9 miliony dolarů (1985 USD) v malém městečku s 6500 obyvateli.\n\nCelkově hurikán Elena způsobil pouze čtyři úmrtí, a všechna nepřímo související s hurikánem (v důsledku automobilové nehody, pádů ze stromů nebo infarktu). Silný vítr hurikánu v kombinaci s povodněmi vyústil v poškození v ceně asi 1,25 miliardy dolarů (1985 dolarů). V té době, tak patřil mezi nejnákladnější Atlantické hurikány.\n\nJméno Elena bylo vyškrtnuto ze seznamu jmen hurikánů na jaře roku 1986 a nikdy již nebude pro hurikán použito. Do té doby byla Elena byla jediným jménem Atlantské bouře, které bylo vyloučeno, aniž by došlo k jakékoli přímé oběti. Dalším takovým hurikánem byl až Hurikán Paloma z roku 2008.\n\nJméno Elena bylo nahrazeno Erikou v Atlantské hurikánové sezóně 1991.\n"}
{"id": "641740", "url": "https://cs.wikipedia.org/wiki?curid=641740", "title": "Spálavská lípa", "text": "Spálavská lípa\n\nSpálavská lípa je přes 500 let starý památný strom, který roste na okraji přírodní rezervace Spálava ve stejnojmenné obci na Havlíčkobrodsku. V blízkém okolí můžeme najít několik přírodních zajímavostí a dalších 5 památných stromů srovnatelného nebo vyššího stáří.\n\n\nLípa roste na návsi. Poblíž je umístěna dřevěná zvonička a křížek s letopočtem 1884.\n\nLípa působí jako srostlice více kmenů, několik dalších lip stojí v její těsné blízkosti. Krátký kmen stromu je pokrytý mechem, koruna se skládá zhruba ze 4 hlavních větví.\n\nV 19. století byla na lípě umístěna obecní zvonička.\n\nLípa byla údajně vysazena v 15. století na oslavu vítězství Jiřího z Poděbrad nad Matyášem Korvínem v roce 1469.\n\n\nblízké okolí\nJV směr\nJZ směr\nSZ směr\nSV směr\n\n"}
{"id": "641743", "url": "https://cs.wikipedia.org/wiki?curid=641743", "title": "Carlo Brogi", "text": "Carlo Brogi\n\nCarlo Brogi (1850–1925) byl italský fotograf, syn fotografa Giacoma Brogiho (1822–1881). Je autorem mnoha fotografických portrétů, krajin a pohledů na město, po svém otci převzal vedení společnosti \"Edizioni Brogi Firenze\", která existovala až do roku 1950.\n\nBrogiho fond obsahuje více než 8000 fotografií. Řada z nich je označena popiskem \"Giacomo Brogi\".\n\n"}
{"id": "641744", "url": "https://cs.wikipedia.org/wiki?curid=641744", "title": "Giacomo Brogi", "text": "Giacomo Brogi\n\nGiacomo Brogi (6. dubna 1822 Florencie, Toskánsko - 29. listopadu 1881 Florencie) byl italský fotograf. Je autorem mnoha fotografických portrétů, krajin a pohledů na město.\n\nGiacomo Brogi začal provozovat povolání fotografa v roce 1856. Své první fotografické studio otevřel v Corso Tintori v Římě v roce 1864. Procestoval různé regiony Itálie, pak oblast Středního východu v roce 1868, zejména Palestinu, Egypt a Sýrii.\n\nBrogi spolupracoval s Italskou fotografickou společností. Jeho studia byla umístěna na adresách:\n\n\nPo Brogiho smrti převzal živnost jeho syn Carlo (1850–1925) a prodával jak své vlastní fotografie tak fotografie svého otce pod označením \"Edizioni Brogi Firenze\".\n\n\n"}
{"id": "641745", "url": "https://cs.wikipedia.org/wiki?curid=641745", "title": "Znamení koně", "text": "Znamení koně\n\nZnamení koně je seriál České televize a zlínských ateliérů o rodinných poměrech na dvou statcích. První řada byla natáčena na Zlínsku (Slušovice, hřebčín v Napajedlech, Luhačovice), dvakrát štáb zavítal také do Chuchle. Její filmování probíhalo od 2. října 2009 do července 2010. Druhá řada byla natáčena od září 2013 do června 2014 mimo jiné na závodišti v Pardubicích, v hřebčínu Napajedla, ve Slušovicích, na zámku v Hošticích, v Luhačovicích, v Provodově – Malenisku, v ateliérech ve Zlíně a na dalších místech Zlínského kraje.\n\nRežisérem byl Milan Cieslar, který před začátkem natáčení nahradil Jiřího Svobodu. První díl seriálu údajně vidělo téměř 1,37 milionu lidí, což je 33,38 % obyvatel, kteří měli v té době zapnutou televizi.\n\nPrvní řada byla premiérově vysílána na ČT1 od 11. února do 6. května 2011. První díl druhé série byl na obrazovkách ČT1 poprvé uveden 16. ledna 2015.\n\nDěj vypráví o dvou nevlastních bratrech, synech záhadně zemřelého sedláka Hory. O statek se nyní stará matka mladšího z nich a vdova po Horovi, statek ale chce koupit sedlák ze sousedství.\n\n\n"}
{"id": "641749", "url": "https://cs.wikipedia.org/wiki?curid=641749", "title": "Nevin Yanıt", "text": "Nevin Yanıt\n\nNevin Yanıt (* 16. února 1986, Mersin) je turecká atletka, sprinterka, jejíž specializací jsou krátké překážkové běhy.\n\nV roce 2007 se stala v Debrecínu mistryní Evropy do 23 let a získala stříbro na světové letní univerziádě v thajském Bangkoku. Na MS v atletice 2007 v japonské Ósace skončila v prvním semifinálovém běhu na 7. místě, což k postupu do finále nestačilo.\n\nO rok později reprezentovala na letních olympijských hrách v Pekingu, kde v prvním semifinálovém kole skončila na posledním, osmém místě a do finále nepostoupila. Před branami finále zůstala rovněž na MS v atletice 2009 v Berlíně, kde v semifinále obsadila časem 12,99 s celkové 15. místo. V témže roce vybojovala zlatou medaili na Středomořských hrách v italské Pescaře a zlato také na univerziádě v Bělehradě.\n\nV roce 2010 se stala v Barceloně mistryní Evropy v běhu na 100 metrů překážek. Titul vybojovala v novém osobním a národním rekordu, jehož hodnota byla 12,63 sekundy. O rok později se zúčastnila již své čtvrté letní univerziády, která se konala v čínském Šen-čenu. Třetí medaili v řadě však nezískala, když ve finále doběhla v čase 13,27 s na 6. místě. Na světovém šampionátu v jihokorejském Tegu skončila v semifinále na celkovém 22. místě.\n\nV roce 2012 na ME v atletice v Helsinkách obhájila časem 12,81 s titul mistryně Evropy. Předtím totéž dokázala také Bulharka Svetla Dimitrovová (ME 1994, ME 1998) a Fanny Blankers-Koenová (ME 1946, ME 1950), ta však dvakrát triumfovala na trati o 20 metrů kratší. Třikrát v řadě uspěla jen Karin Balzerová z tehdejší NDR, která na evropském šampionátu v Budapešti v roce 1966 jako poslední vybojovala titul na trati 80 m překážek a na následujících dvou šampionátech (Athény 1969, Helsinky 1971) získala zlaté medaile již na stometrové trati.\n\n22. července 2012 v tureckém Eskişehiru si o dvě setiny vylepšila hodnotu osobního maxima a výkonem 12,61 sekundy se v letošních tabulkách zařadila na první místo mezi Evropankami.\n\n\n"}
{"id": "641752", "url": "https://cs.wikipedia.org/wiki?curid=641752", "title": "Herman Cain", "text": "Herman Cain\n\nHerman Cain (*13. prosince 1945) je americký černošský obchodník, politický aktivista a politický komentátor, člen Republikánské strany. Na začátku roku 2011 ohlásil, že se hodlá ucházet o republikánskou nominaci pro americké prezidentské volby v roce 2012. Podporuje programy afirmativní akce, ale odmítá rasové kvóty.\n\nV průběhu prezidentské kampaně média informovala o několika případech, kdy jej bývalé kolegyně obviňují za sexuálního obtěžování a nátlaku.\n\n3. prosince 2011 svou kampaň ukončil kvůli obviněním ze sexuálního obtěžování.\n\n"}
{"id": "641754", "url": "https://cs.wikipedia.org/wiki?curid=641754", "title": "William Bligh", "text": "William Bligh\n\nWilliam Bligh (9. září 1754 St Tudy, Cornwall – 7. prosince 1817 Londýn, Spojené království) byl britský viceadmirál královského námořnictva (Royal Navy), člen Královské společnosti. V letech 1788 – 1789 byl v hodnosti poručíka velitelem lodi \"Bounty\", na které došlo proti němu ke vzpouře. Z lodi byl vzbouřenci vysazen s loajálními členy posádky do člunu, s kterým podnikli strastiplnou plavbu k ostrovu Timor. Patnáct let po vzpouře byl jmenován guvernérem Nového Jižního Walesu v Austrálii.\n\nDo Royal Navy byl zapsán ve věku sedmi let v roce 1761. V té době bylo běžné zapisovat mladé chlapce do stavů posádek v raném věku, aby získali potřebnou délku praxe na lodi nutnou ke kariérnímu postupu. V roce 1776 se v hodnosti navigačního důstojníka (sailing master) účastnil třetí plavby kapitána Jamese Cooka do Pacifiku, na které byl James Cook zabit. On sám mohl po návratu poskytnout informace o této plavbě. Jeho vynikající námořnické a navigační schopnosti oceňoval sám James Cook. V roce 1787 byl na doporučení přírodovědce sira Josepha Bankse jmenován velitelem lodí \"Bounty\", která měla přivézt z Tahiti do Západní Indie sazenice chlebovníku. Na plavbě z Tahiti se část posádky vzbouřila a Bligh byl vysazen s 18 věrnými členy posádky do otevřeného člunu, ve kterém vykonal plavbu dlouhou 3600 mil neznámou částí Tichého oceánu, přes ostrovy Tonga, Fidži a Nové Hebridy k Velkému bariérovému útesu a poté přes Torresův průliv k ostrovu Timor a nakonec do Batávie. V říjnu 1790 byl válečným soudem britské Admirality zproštěn viny za ztrátu lodi.\nNa další plavbě v roce 1791 do Pacifiku objevil ostrov Bounty, Viti Levu, Kadavu a Jasawa. Později prozkoumal Tasmánii. V roce 1797 byl velitelem 64dělové řadové lodi HMS \"Director\", jejíž posádka se připojila k velkým vzpourám námořníků britské floty ve Spitheadu a v Nore. Jako velitel HMS \"Director\" se vyznamenal v bitvě proti nizozemské flotě u Camperdownu dne 11. října 1797, kdy jeho loď bojovala se třemi nizozemskými loděmi a zajala jednu z nich, \"Vrijheid\", na jejíž palubě byl velitel nizozemské floty viceadmirál Jan de Winter. V roce 1801 jako kapitán HMS \"Glatton\" sloužil Bligh pod velením viceadmirála Nelsona v bitvě u Kodaně. Blighovy bojové schopnosti a aktivitu vysoce ocenil Nelson osobně. Když admirál Parker vyvěsil signál k přerušení útoku, který Nelson ignoroval (podle legendy si přiložil dalekohled ke slepému oku a prohlásil, že žádný signál nevidí), Bligh, který z paluby \"Glattonu\" viděl oba signály, se rozhodl ponechat na stěžni Nelsonův signál k pokračování útoku – všechny lodě plující za \"Glattonem\" pak následovaly tento signál.\n\nV roce 1804 byl guvernérem Nového Jižního Walesu, kde se opět dostal do problému při pokusu o reformu přídělu alkoholu pro vojáky. Po vzpouře byl dva roky vězněn. Po osvobození se vrátil do Anglie. V posledních letech svého života žil ve Farninghamu, v Kentu. Zemřel 7. prosince 1817, ve věku 64 let, v Bond Street v Londýně. Je pohřben ve východní části hřbitova Lambeth po boku své ženy.\n\n\n\n"}
{"id": "641755", "url": "https://cs.wikipedia.org/wiki?curid=641755", "title": "Hlisník", "text": "Hlisník\n\nHlisník je potok pramenící v Moravskoslezských Beskydech pod vrcholem Čuplu, protékající dále pod Prašivou. Původně byl přítokem Morávky, nyní přivaděče Morávka - Lučina. Protéká zejména horským terénem, který je v podloží tvořen flyšem slezské jednotky (godulský pískovec) a vytváří tak zajímavou scenérii, oblíbenou fotografy. Název potoka je poprvé zmiňován v roce 1664.\n\n"}
{"id": "641756", "url": "https://cs.wikipedia.org/wiki?curid=641756", "title": "Nábytek Mezopotámie", "text": "Nábytek Mezopotámie\n\nZ kultur Mezopotámie se kvůli špatným klimatickým podmínkám kolem řek Eufrat a Tigris nedochovaly v podstatě žádné konkrétní památky připomínající nábytek. Základní informace o tvaru, vzhledu a využití nábytku se dochovaly na reliéfech, hliněných deskách a pečetních válečcích. Předměty a nábytek zobrazený na reliéfech vlastnila pouze vysoko postavená společnost. Muži jedli v leže, ženy zase vsedě.\nŽivotní úroveň většiny obyvatelstva byla na velmi nízké úrovni. Lidé bydleli v malých, těsných domech z nepálených cihel. Ze stejné hlíny byla i jejich lůžka pokrytá rohožemi z rákosu. Stejné rohože sloužily i k výrobě stolu, sedacího nábytku a k zakrytí vstupu do obydlí. Na odkládání sloužily různé výklenky ve zdech nebo hliněné nádoby. V Mezopotámii se vyrábělo vše většinou z hlíny.\n\nPřes skutečnost, že paláce měly velké množství místností, teplé klima nevyžadovalo přemíru mobiliáře. Sumerové a následující kultury vytvořili prakticky všechny základní druhy nábytku. Nábytek byl většinou vyráběn ze dřeva. Některé části nábytku mohly být kovové, zdobené nebo zpevňované pláty kovu. Dřevo zde bylo velmi vzácné. Dostupné bylo pouze dřevo z palmy, které není vhodné pro náročnější práce. Používalo se především dřevo cedru z Libanonu , teaku a ebenu až z Indie, což bylo zaznamenáno na hliněných deskách. Mnohem běžnějším materiálem byl však rákos, ze kterého se dělaly například stoličky se sedací plochou z kůže, látky nebo výpletu.\n\nI přes to, že Mezopotámský lid zaznamenával poznatky z matematiky, medicíny a pozorování vesmíru, chybí záznamy o postupu a technologii výroby užitých předmětů, včetně nábytku. Technologické postupy, vlastnosti materiálů a principy výroby byly patrně výrobním tajemstvím, které se předávalo jen v úzkém kruhu rodiny. Řemesla se zde totiž dědila.\n\nKonstrukce mezopotámského nábytku byla především spojena čepy. Raritou je, že k lepení byl užíván asfalt. Nábytkové umění se rozvíjelo podle potřeb vládnoucích dvorů a náboženského života. Na dochovaném zobrazení sedacího nábytku panovníků byly realisticky vyobrazovány symboly, hovořící o síle, moci i osudu panovníka. Křesla a trůny většinou stály na malých plochách špiček piniových šišek, plodu stromu života, v mytologii jako strom prvního stvoření. Asyrský nábytek byl ve spodních částech noh dekorován střapci vína, nohami lva, berana nebo býka. Vyřezané zvířecí symboly na nosných částech nábytku vyjadřovaly sílu a pokoření silného zvířete, symbol obratnosti. Vyskytovala se i složitě vyrobená křesla s područkami z ohýbaného dřeva, složité řezbářské práce a kované tepané prvky. Sumerové a později Asyřané pravděpodobně již ovládali i soustružení, kterým jsou zdobeny nebo propojeny lubem zejména nohy sedacího nábytku. V období vlády říší Asýrie a Babylonie, viditelně vystupuje odlišnost nábytku obou kultur. Babylonský nábytek je jemně opracován a ponechává vyniknout přirozenou texturu dřeva, kdežto Asyrský nábytek je hrubě opracován, vady jsou vyspraveny tmelením a povrch je potažen tenkou vrstvou kovu. Rozdíly podmínilo to, že Babyloňané museli dovážet dřevo z daleka, pro Asyřany bylo dřevo běžně dostupné a kovy byly pro ně více cenné.\n"}
{"id": "641757", "url": "https://cs.wikipedia.org/wiki?curid=641757", "title": "Volby prezidenta USA 2012", "text": "Volby prezidenta USA 2012\n\nVolby prezidenta USA v roce 2012 se konaly nejprve lidovým hlasováním uskutečněným 6. listopadu 2012 a zvolení volitelé poté uskuteční volbu prezidenta 17. prosince 2012.\n\nNa základě sčítání obyvatelstva uskutečněného v roce 2010 došlo ke změně počtu hlasů volitelů pro některé státy. Tyto změny nahrávaly mírně Republikánské straně. Republikánská strana také změnila svá pravidla pro pořadí primárek a stranických shromáždění.\n\nVe volbách obhájil svůj mandát kandidát za Demokratickou stranu, Barack Obama, proti republikánskému kandidátovi Mittu Romneymu. Obama zvítězil ve 26 státech USA a ve Washingtonu D. C. a získal 332 volitelských hlasů (\"electoral votes\"). Romney byl úspěšný ve 24 státech USA, připadá však na něj jen 206 volitelských hlasů.\n\nMitt Romney přijal prezidentskou kandidaturu za Republikánskou stranu na Národním sjezdu Republikánské strany, který se uskutečnil v Tampě na Floridě od 27. do 31. srpna 2012. Viceprezidentským kandidátem strany byl Paul Ryan.\n\n\n\nBarack Obama přijal kandidaturu za Demokratickou stranu na Národním sjezdu Demokratické strany, který se konal v Charlotte ve státě Severní Karolína od 3. do 6. září 2012, a usiloval úspěšně o své druhé funkční období. Viceprezidentským kandidátem strany byl Joseph Biden.\n\n\n"}
{"id": "641760", "url": "https://cs.wikipedia.org/wiki?curid=641760", "title": "Mistrovství světa v pozemním hokeji mužů", "text": "Mistrovství světa v pozemním hokeji mužů\n\nMistrovství světa v pozemním hokeji mužů se poprvé hrálo 1971 a od té doby se až do roku 1975 konalo každé 2 roky. Další mistrovství světa se pak konalo v roce 1978 a od té doby až dodnes se koná každé 4 roky. Nejúspěšnější zemí v historii mistrovství světa v pozemním hokeji mužů je Pákistán se 4 mistrovskými tituly. Od roku 2003 se také každé 4 roky koná halové mistrovství světa v pozemním hokeji mužů a zde je zatím nejúspěšnější zemí Německo, které vyhrálo všechny tři dosavadní mistrovství.\n\n"}
{"id": "641761", "url": "https://cs.wikipedia.org/wiki?curid=641761", "title": "Phil Housley", "text": "Phil Housley\n\nPhillip Francis Housley (* 9. března 1964) je bývalý americký hokejista, který hrával v National Hockey League a v historických tabulkách patří k nejlepším hráčům narozeným v USA. V současnosti pracuje pro Americkou juniorskou i dospělou reprezentaci na pozici asistenta trenéra.\n\nV roce 1982 byl draftován z celkově prvního místa týmem Buffalo Sabres. Hned v další sezóně začal pravidelně v NHL hrávat a brzy si vysloužil pověst ofenzivně laděného obránce, když zaznamenal 66 bodů a byl nominován do All Star týmu nováčků. V Buffalu působil do roku 1990 a v žádné své sezóně neklesl pod 60 bodů v základní části. S týmem Buffala však nepřekročil hranici druhého kola play-off. V roce 1990 byl vyměněn do Winnipeg Jets, kde jeho produktivita ještě stoupla a v sezóně 1992/1993 dosáhl své maximum - 97 bodů. V následujících letech byl několikrát součástí hráčských výměn mezi týmy NHL. Ve Stanley Cupu se nejdále dostal s Washington Capitals, se nimiž se v sezóně 1997/1998 probojoval až do finále, tam jeho tým podlehl Detroit Red Wings. V této sezóně také překonal hranici tisíce bodů v NHL. Začátkem roku 2000 se stal mezi hráči narozenými v USA tím, který nastoupil k nejvíce utkáním v NHL. Tento rekord mu vydržel téměř 7 let. Přechodně mu patřil také primát nejproduktivnějšího Američana. Patřil k nejlepším obráncům nejen své doby, i když nikdy nezískal Norrisovu trofej pro nejlepšího obránce sezóny. Měl ve své době obrovskou konkurenci mezi špičkovými obránci (o trofej se v letech 1985 až 1997 dělili Paul Coffey, Ray Bourque, Chris Chelios a Brian Leetch). Mezi hráči, který nikdy nezískali Stanley Cup, odehrál v NHL nejvíce utkání.\n\nByl dlouholetým reprezentantem USA. Již v roce 1984 hrál na Kanadském poháru, ve stejné soutěži reprezentoval i v roce 1987 a na Světovém poháru 1996 pomohl Američanům vybojovat historické celkové vítězství. Další cenné umístění dosáhl s týmem USA na Zimních olympijských hrách 2002, kde podlehli až ve finále Kanadě. Také si zahrál na šesti turnajích mistrovství světa, bez zisku medaile, nejvýše byl v roce 2001 s týmem čtvrtý.\n\nTýmové\n\nIndividuální\n\nRekordy hráčů narozených v USA\n\n\n"}
{"id": "641764", "url": "https://cs.wikipedia.org/wiki?curid=641764", "title": "Oběti heydrichiády", "text": "Oběti heydrichiády\n\nOběti heydrichiády jsou osoby popravené během druhé světové války v souvislosti s atentátem na zastupujícího říšského protektora Reinharda Heydricha během operace s krycím názvem Anthropoid. Většinou spolupracovali s československými výsadkáři Janem Kubišem a Jozefem Gabčíkem v přípravě atentátu. V některých případech se jedná i o rodinné příslušníky spolupracovníků.\n\n\n\n\n"}
{"id": "641765", "url": "https://cs.wikipedia.org/wiki?curid=641765", "title": "Seznam hráčů NHL s 500 a více góly", "text": "Seznam hráčů NHL s 500 a více góly\n\nSeznam hráčů NHL s 500 a více góly uvádí všechny hráče v historii NHL, kteří během své kariéry vstřelili nejméně 500 branek v základní části soutěže. Hráči jsou uvedeni v chronologickém přehledu podle data, kdy tuto hranici dosáhli. Nejblíže k této metě z aktivních hráčů je Sidney Crosby se 451 góly. \n\nVysvětlivky <br>\nKlub - tým, ve kterém hráč vstřelil svůj pětistý gól <br>\nČ. utkání - pořadové číslo utkání (v kariéře), ve kterém hráč tento gól vstřelil<br>\nDatum - den, kdy hráč pětistý gól vstřelil <br>\nPřekonaný brankář - brankář, který byl tímto gólem překonán <br>\nUtkání celkem - počet utkání v celé kariéře hráče <br>\nGóly celkem - počet gólů vstřelených za celou kariéru <br>\n\n<br>\n\n\nStatistiky NHL http://www.nhl.com/stats/.\n"}
{"id": "641766", "url": "https://cs.wikipedia.org/wiki?curid=641766", "title": "Henry Mitchell junior", "text": "Henry Mitchell junior\n\nHenry Mitchell ml. je postava ze seriálu Čarodějky. Je nejmladším synem Paige Matthews a Henryho Mitchella. Má dvě starší sestry Tamoru a Kat. o jeho schopnostech se ví málo, údajně by měl mít veškeré schopnosti světlonošů a světelnou telekinezi (Telekinetic Orbing). \n"}
{"id": "641767", "url": "https://cs.wikipedia.org/wiki?curid=641767", "title": "Hrad Macumoto", "text": "Hrad Macumoto\n\nHrad Macumoto ( ; \"Macumoto džó\") je jedním z nejznámějších a nejnavštěvovanějších japonských hradů, který zároveň patří mezi 4 japonské hrady označované jako „Národní poklady“. Nachází se ve městě Macumoto v prefektuře Nagano na ostrově Honšú.\n\nPrvní tvrz na místě hradu byla dostavěna v roce 1504. Hrad následně prošel rozsáhlými úpravami a rozšířením během zbytku 16. století a předpokládá se, že kolem roku 1594 byl již dostavěn přibližně do svojí současné podoby. Hrad byl obýván až do roku 1868.\n\nV souladu s reformami Meidži byl hrad v roce 1871 prodán v aukci a následně určen k demolici. Plánovaná demolice ale vyvolala vlnu odporu u místních obyvatel a hrad byl nakonec koupen městem Macumoto, které demolici zrušilo.\n\nVe 20. století prodělal hrad několik rekonstrukcí. Dvě celkové (první 1903-1913, druhá 1950-1955) a následně dvě dílčí (1990 a 1999).\n"}
{"id": "641768", "url": "https://cs.wikipedia.org/wiki?curid=641768", "title": "Diethyltoluamid", "text": "Diethyltoluamid\n\nDiethyltoluamid, též N\",\"N\"-diethyl-\"meta\"-toluamid či DEET (systematický název N\",\"N\"-diethyl-3-methylbenzamid) je nažloutlá olejovitá kapalina. Je nejpoužívanější aktivní složkou v repelentech proti hmyzu. Aplikuje se na kůži nebo oblečení, především pro odpuzení komárů. Chrání také proti klíšťatům, která přenášejí vážné nemoci.\n\nPoužívání DEET bylo vyvinuto Armádou USA po zkušenostech z bojů v džungli během druhé světové války. Původně byl DEET testován jako pesticid v zemědělství, do vojenského použití se dostal v roce 1946 a do civilního 1957. Používal se během bojů ve Vietnamu a v jihovýchodní Asii.\n\nDiethyltoluamid lze připravovat konverzí kyseliny \"m\"-toluové (3-methylbenzoové) na příslušný acylchlorid a následnou reakcí s diethylaminem:\n\nDříve se myslelo, že DEET účinkuje blokací čichových receptorů hmyzu vůči 1-okten-3-olu, těkavé látky obsažené v lidském potu a dechu. Převažující názor byl, že DEET otupuje smysly hmyzu, takže člověk a jiní živočichové produkující onu látku u tohoto hmyzu nespouštějí bodací instinkt. DEET zřejmě neovlivňuje schopnost hmyzu cítit oxid uhličitý, jak se dříve myslelo.\n\nČerstvější důkazy však ukazují, že DEET funguje jako skutečný repelent, tedy že hmyz nesnáší jeho pach. Byl identifikován specifický typ neuronu čichového receptoru v tykadlových senzilách komárů, který je aktivován DEET, stejně jako dalšími repelenty, například eukalyptolem, linaloolem nebo thujonem. Navíc má DEET silnou repelentní účinnost i v nepřítomnosti látek uvolňovaných živočichy, například 1-okten-3-olu, kyseliny mléčné nebo oxidu uhličitého. Samice i samci reagují stejně.\n\nRepelent s diethyltoluamidem Aplikuje se na kůži nebo oblečení, především pro odpuzení komárů. Chrání také proti klíšťatům, která přenášejí vážné nemoci: klíšťovou encefalitidu, lymskou boreliózu a ehrlichiózu. Vzhledem k účinku proti komárům je prevencí proti horečce dengue, západonilskému viru, koňské encefalomyelitidě a malárii.\n\nDEET se často prodává a používá ve spreji nebo kapalině o koncentraci až 100 %. Spotřebitelská organizace ze Spojených států amerických \"Consumer Reports\" našla přímou korelaci mezi koncentrací DEET a počtu hodin, po které působí ochrana proti hmyzu. Stoprocentní látka poskytuje ochranu po dobu až 12 hodin, zatímco směsi o nižší koncentraci (20–34 %) chrání 3 až 6 hodin. Účinnost DEET potvrdil i další výzkum. \"Centrum pro kontrolu a prevenci nemocí (USA) doporučuje koncentraci 30 až 50 % pro prevenci široké škály patogenů přenášených hmyzem.\n\nVýrobci produktů s DEET doporučují, aby se tyto výrobky nepoužívaly pod oblečením nebo na poškozenou kůži; přípravek se má navíc smýt, pokud už není potřeba jeho účinek. DEET může způsobovat podráždění, vzácně i kožní reakce.\n\nPři dlouhodobém dycháním aerosolů DEET začíná na postiženého doléhat únava, zmatenost, CNS deprese, či\npanické ataky. Poté může mít postižený problémy s dýcháním, koordinací těla a následné křeče, ty byly sledovány\nnejčastěji. Po skončení křečí začíná nauzea velká únava znova deprese a přehnaně nízký tlak.\n\nV rozhodnutí o opětovné registraci (RED) americké EPA je uváděno 14 až 46 případů výskytu křečí, které byly potenciálně spjaty s DEET; čtyři případy byly smrtelné. EPA tvrdí, že „to vypadá, že některé případy jsou zřejmě spjaty s toxicitou DEET“. Podle pozorování však DEET používá 30 % populace USA a tedy pravděpodobný výskyt křečí je zhruba jen jeden případ na 100 milionů uživatelů.\n\nThe Pesticide Information Project of Cooperative Extension Offices na Cornell University uvádí, že „zaměstnanci Národního parku Everglades vystavení masivní expozici DEET trpěli nespavostí a poruchami nálady a kognitivních funkcí mnohem častěji než jejich méně exponovaní kolegové“.\n\nPři používání podle návodu byly výrobky obsahující 10 až 30 % DEET shledány \"Americkou akademií pediatrů\" bezpečné pro použití u dětí i dospělých, doporučuje se však nepoužívat DEET u dětí do dvou měsíců věku.\n\nPři reevaluaci v roce 2002 zakázalo kanadské ministerstvo zdravotnictví prodej repelentů (určených pro použití na člověka) s obsahem více než 30 % diethyltoluamidu. Úřad doporučuje, aby se produkty s DEET používaly u dětí od 2 do 12 let, jen pokud je koncentrace 10 % nebo méně a repelent se aplikuje nejvýše třikrát denně; u dětí od šesti měsíců do dvou let by se měl přípravek aplikovat maximálně jednou denně. U dětí do 6 měsíců by se tyto přípravky neměly používat vůbec.\n\nNedávno se ukázalo, že diethyltoluamid inhibuje aktivitu acetylcholinesterázy, a to u hmyzu i u savců. Tento enzym působí hydrolýzu neurotransmiteru acetylcholinu a hraje proto důležitou roli v ovládání svalů neurony. Mnoho insekticidů se používá právě pro jejich schopnost blokovat tento enzym, což vede k nadměrné akumulaci acetylcholinu na synaptické štěrbině a následkem toho k nervosvalové paralýze a smrti udušením. DEET se běžně používá v kombinaci s insekticidy a má schopnost zvyšovat toxicitu karbamátů, třídy insekticidů, které právě blokují acetylcholinesterázu. Tato zjištění přinášejí důkaz, že kromě účinků na čichový systém, působí DEET i na CNS hmyzu a že se jeho toxicita kombinací s jinými insekticidy zvyšuje.\n\nDiethyltoluamid je účinným rozpouštědlem. Může rozpouštět některé plasty, umělé hedvábí elastická vlákna a jiná syntetická vlákna, kůži a různé barvy a laky, včetně laků na nehty.\n\nI když bylo pro stanovení možných účinků na životní prostředí provedené zatím jen málo studií, DEET je mírným pesticidem a není ho vhodné používat poblíž zdrojů vody. Nepředpokládá se sice, že je bioakumulován, nicméně byla zjištěna určitá toxicita pro ryby v chladných vodách, například pro pstruha duhového a okouna pestrého, navíc vykazuje toxicitu pro některé druhy zooplanktonu. V malých koncentracích byl DEET detekován ve vodních tocích, například řece Mississippi a jejích přítocích, jako výsledek výroby a používání přípravků s jeho obsahem. Studie z roku 1991 zjistila hodnoty 50 až 201 ng/l.\n\n"}
{"id": "641772", "url": "https://cs.wikipedia.org/wiki?curid=641772", "title": "DKNY", "text": "DKNY\n\nDKNY je oděvní společnost založená v roce 1988 módní návrhářkou Donnou Karan. Stejný název nese i butik v New Yorku, prodávající oblečení příslušné značky.\n\nFirma byla založena roku 1988 v New Yorku Donnou Karan, jejím pozdějším manželem Stephanem Weissem a společností Takihyo Inc. Byla inspirována svou dcerou Gabby. Pokouší se zapůsobit na cílovou skupinu zákazníků, ve svých kolekcích kombinovat pohodlí a luxus. Tvrdí, že ať už vytvoří jakýkoliv design, celé to začíná a končí na zákazníkovi. Společnost v roce 1996 vstoupila na burzu a roku 2001 jej zakoupil francouzský módní dům LVMH - Moët Hennessy Louis Vuitton.\n\nJako první byl v roce 1997 otevřen vlajkový butik v Londýně, následoval butik v New Yorku v roce 1999. Sídlo společnosti se nachází na Manhattanu, 550, Seventh Avenue. V současnosti je na světě asi sedmdesát butiků, mezi něž patří dvacet obchodů v Číně, Hong Kongu i Šanghaji, dva butiky v Kanadě a čtyři v Dubaji. Otevřeny byly i obchody ve Walesu. Od roku 2005 nabídla společnost možnost nákupu on-line na oficiálních webových stránkách. Produkty se různí od džínů, přes doplňky, dámské i pánské prádlo, obuv, dětské oblečení. Od roku 2007 jsou nadále on-line pro muže dostupné pouze brýle, hodinky a prádlo.\n\nMnohé podznačky se od původní značky odchýlily, jsou to například DKNY Jeans, pure, DKNY Active, DKNY Underwear, DKNY Juniors, DKNY Kids, a DKNY Baby. Po osmi letech, kdy se zakladatelka zabývala pouze tvorbou dámského oblečení, se rozhodla vzít v potaz náměty mnoha mužů ve svém okolí, včetně manžela a v roce 1992 přichází s kolekcí DKNY Men. Tato nová značka sestávala ze zakázkových obleků, společenských obleků, oblečení pro volný čas i sport a obuvi. V roce 1992 byla rovněž představena vlastní kosmetická řada, která se stala úspěšnou a parfémy se také těší oblibě zákazníků. V roce 2001 byla představena řada DKNY Home nabízející klasické ložní prádlo a bytové doplňky a řada DKNY LIFE, která je zaměřena na moderní ložní prádlo.\n"}
{"id": "641779", "url": "https://cs.wikipedia.org/wiki?curid=641779", "title": "Tancrède Dumas", "text": "Tancrède Dumas\n\nTancrède Dumas (1830 – 1905) byl fotograf narozený v Itálii a aktivní na Blízkém východě. Vyučil se umění fotografie ve Florencii a vlastní fotografické studio si otevřel v Bejrútu v roce 1860. Byl aktivní především v období 1860 – 1890 a pracoval s technikou albuminového tisku.\n"}
{"id": "641795", "url": "https://cs.wikipedia.org/wiki?curid=641795", "title": "Kacir (Kacir-Chariš)", "text": "Kacir (Kacir-Chariš)\n\nKacir ( קציר, v oficiálním přepisu do angličtiny Qazir, přepisováno též Katzir) je vesnice typu společná osada (\"jišuv kehilati\") a obec v severním Izraeli, v Haifském distriktu, v Oblastní radě Menaše. Od roku 1992 do roku 2012 byla administrativně spojená s nedalekou obcí Chariš do města Kacir-Chariš.\n\nNachází se v nadmořské výšce 324 metrů v kopcovité krajině regionu vádí Ara cca 38 kilometrů jihojihovýchodně od Haify a cca 5 kilometrů jihozápadně od Umm al-Fachm. Západně od vesnice se rozkládá zalesněná vrchovina Giv'ot Iron, jižně od vesnice spadá terén do údolí vádí Nachal Narbeta, přičemž vádí zde přibližně sleduje hranici, která odděluje vlastní Izrael a Západní břeh Jordánu. Zástavba obce je rozložena na několika pahorcích, z nichž zcela osídlené jsou pahorky \"ha-Giv'a ha-Merkazit\" (הגבעה המרכזית) a \"ha-Giv'a ha-Ma'aravit\" (הגבעה המערבית).\n\nNa dopravní síť je vesnice napojena pomocí lokální silnice 6513.\n\nKacir byl založen v květnu 1982 na pozemcích v majetku Židovské agentury. Vesnice měla status společné osady (\"jišuv kehilati\"). Prvotní zástavba spočívala v mobilních karavanech. Počátkem 90. let 20. století tu žilo jen cca třicet rodin.\n\nV roce 1991 prosadil tehdejší ministr bydlení a výstavby Izraele Ariel Šaron plán na výstavbu několika nových měst a na posílení těch stávajících podél Zelené linie nazvaný Jišuvej ha-Kochavim, přičemž právě zdejší region byl nejsevernějším řešeným v tomto plánu. V rámci realizace tohoto plánu došlo roku 1992 ke sloučení vesnic Kacir a Chariš do jedné obce nazvané zpočátku Tel Iron (טל-עירון) nebo Iron (עירון), ale roku 1995 přejmenované na Kacir-Chariš. V roce 1996 byl Kacir-Chariš povýšen na místní radu (malé město).\n\nVzhledem k tomu, že druhá vesnice, z níž bylo utvořeno město Kacir-Chariš, se nacházela v geograficky oddělené oblasti, bez přímé teritoriální návaznosti, zachovával si Kacir urbanistický charakter samostatného sídla. V roce 2012 byla obec Kacir-Chariš zrušena a její obě části se osamostatnily. Kacir se stal součástí Oblastní rady Menaše.\n\nPodle údajů z roku 2014 tvořili naprostou většinu obyvatel v Kaciru Židé - cca 2400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2600 osob).\n\nJde menší obec urbanisticky koncipovanou jako sídlo městského typu s dlouhodobě rostoucí populací. K 31. prosinci 2014 zde žilo 2671 lidí. Během roku 2014 populace stoupla o 4,8 %.\n\"* údaje z doby před rokem 2012 viz článek Kacir-Chariš\"\n\n"}
{"id": "641798", "url": "https://cs.wikipedia.org/wiki?curid=641798", "title": "Piazza San Lorenzo", "text": "Piazza San Lorenzo\n\nPiazza San Lorenzo () je florentské náměstí před nedokončeným průčelím baziliky San Lorenzo. Vedou sem ulice Via de Ginori, Via de Gori, Via del Canto de Nelli a Borgo San Lorenzo.\n\nVedle baziliky je vchod do knihovny Laurenziana, před bazilikou stojí socha Baccia Bandinelliho z roku 1540, která představuje Giovanniho dalle Bande Nere. Ve spodní části podstavce je zabudována malá kašna. Jeden z rohů náměstí tvoří zahrady paláce Medici-Riccardi.\n\nNa prostranství se každý den kromě pondělí koná trh.\n"}
{"id": "641804", "url": "https://cs.wikipedia.org/wiki?curid=641804", "title": "Českopis", "text": "Českopis\n\nČeskopis byl název českého časopisu o zajímavých místech České republiky. Jednalo se o barevný měsíčník, vydávaný od března 2006 do května 2009.\n\nVydavatelem časopisu byla společnost – vydavatelství \"Nexus Publishing s.r.o\" z Prahy 4, redakce byla v Praze 9. Zaregistrován byl Ministerstvem kultury ČR dne 6. března 2006, dostal přidělený kód ISSN 1801-7258. Tisk zajišťovala tiskárna \"Triangl Praha\". Celostátní distribuci zajišťovaly firmy \"Mediaprint Kapa Pressegrosso s.r.o\" a \"ALL Prodiction s.r.o\".\n\nKaždé z čísel měsíčníku mělo kolem 80 stránek a kolem stovky článků. Převažovaly zde místopisné články a krátké zajímavosti, popisy místních akcí a zvyků, bývala zde i reklama. Každý článek byl doprovázen barevnými fotografiemi a údajem souřadnic GPS. Stránky byly číslované, v úvodu byl obsah, tiráž byla na 3. straně. Obsah byl motivací čtenářům k turistickým aktivitám.\n\nV čele listu byla mediálně známá supervizorka Kateřina Hamrová a šéfredaktor Karel Křtěn. \n\nČasopis inicioval ustavení klubu svých příznivců a propagoval jeho činnost. Členové klubu doplňovali obsah články a fotografiemi, odměnou nejaktivnějším bylo celoroční předplatné časopisu. \n\n"}
{"id": "641811", "url": "https://cs.wikipedia.org/wiki?curid=641811", "title": "Česká škola bez hranic", "text": "Česká škola bez hranic\n\nČeská škola bez hranic je koncept výuky češtiny v zahraničí pro děti od 18 měsíců do 15 let, které vyrůstají ve vícejazyčném prostředí. Jeho hlavním cílem je prostřednictvím jazykové výchovy v předškolním věku zajistit dětem znalost českého jazyka na takové úrovni, aby byly následně schopné zvládnout učivo předmětů Český jazyka a literatura, Člověk a jeho svět (dříve vlastivěda), na druhém stupni pak Dějepis a Zeměpis českých zemí na úrovni svých vrstevníků vyrůstajících v České republice. \n\nČeská škola bez hranic je doplňková škola, která umožňuje dětem žijícím dlouhodobě v zahraničí získat vzdělání v rozsahu Rámcového vzdělávacího programu MŠMT ČR. Tento systém poskytuje dětem jedinečnou příležitost vyrůstat od nejranějšího věku v plnohodnotném vícejazyčném prostředí, ovlivněném několika kulturami zároveň. České školy bez hranic provozují svoji činnost mimo území České republiky. Výukový program je aktuálně zajištěn ve městech Paříž, Londýn, Curych, Brusel, Berlín, Mnichov, Drážďany, Frankfurt nad Mohanem, Sydney, Washington, D.C., Ženeva, Neapol, Kodaň, a další.\n"}
{"id": "641814", "url": "https://cs.wikipedia.org/wiki?curid=641814", "title": "Micpe Ilan", "text": "Micpe Ilan\n\nMicpe Ilan ( מצפה אילן, v oficiálním přepisu do angličtiny Mitspe Ilan, přepisováno též Mitzpe Ilan nebo Mizpe Ilan) je vesnice v severním Izraeli, v Oblastní radě Menaše, která je ale oficiálně součástí města Kacir-Chariš.\n\nNachází se v nadmořské výšce 149 metrů v kopcovité krajině na jihozápadním okraji regionu vádí Ara, cca 40 kilometrů jihojihovýchodně od Haify a cca 10 kilometrů jihozápadně od Umm al-Fachm. Severně od vesnice se rozkládá zalesněná vrchovina Giv'ot Iron, kterou podél severní a západní strany vesnice prochází hluboké údolí vádí Nachal Narbeta. Osada leží necelý 1 kilometr od Zelené linie, která odděluje vlastní Izrael a Západní břeh Jordánu.\n\nNa dopravní síť je Micpe Ilan napojen pomocí lokální silnice 611.\n\nMicpe Ilan vznikl v červnu 2002 coby polovojenský opěrný bod typu nachal. V té době vrcholila Druhá intifáda, která se projevovala napětím i mezi izraelskými Araby žijícími v regionu vádí Ara. Zároveň došlo k opadnutí zájmu Židů o usidlování v tomto regionu (nezájem potkal zejména rozvíjející se obytný soubor Chariš 2 kilometry západně odtud). V reakci na tento trend se v Micpe Ilan v dubnu 2005 usadila skupina Židů. Civilní usídlení v Micpe Ilan organizovalo sdružení Or Mesimot. Komunita je pojmenována podle izraelského astronauta Ilana Ramona.\n\nV roce 2009 byla vesnice uznána za administrativně samostatnou obec.\n\nMicpe Ilan je součástí Oblastní rady Menaše. Většina obyvatel za prací dojíždí mimo osadu. Pracují v sektoru služeb, jako státní zaměstnanci, ve školství, sociální péči nebo v oblasti hi-tech bezpečnostních systémů. Vedení vesnice plánuje výhledovou kapacitu 350 rodin. V Micpe Ilan funguje synagoga. Okolní krajina má turistický potenciál.\n\nV roce 2008 se v Micpe Ilan uvádělo 38 žijících rodin. Osada tehdy ještě neměla status samostatné obce (statisticky byla zahrnována do města Kacir-Chariš), ale byla postupně vybavována běžnou infrastrukturou.\n\nPodle údajů z roku 2014 tvořili naprostou většinu obyvatel v Micpe Ilan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 313 lidí. Během roku 2014 populace stoupla o 4,3 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (68,2 % z celkové populace obce).\n\n"}
{"id": "641822", "url": "https://cs.wikipedia.org/wiki?curid=641822", "title": "Ágnes Hellerová", "text": "Ágnes Hellerová\n\nÁgnes Hellerová (maďarsky \"Heller Ágnes\", 12. května 1929, Budapešť – 19. července 2019) byla maďarská filosofka a disidentka. \n\nByla židovského původu a její otec zahynul v Osvětimi. V roce 1947 vstoupila do komunistické strany. O dva roky později byla ze strany pro nespolehlivost vyloučena, ale za vlády Imre Nagyho zase přijata. Byla studentkou marxistického filozofa Györgyho Lukácse a od roku 1955 přednášela na univerzitě v Budapešti. Po porážce maďarského povstání byla v roce 1958 ze strany znovu vyloučena a musela dočasně odejít z univerzity, na kterou se však v roce 1963 mohla vrátit. \n\nV srpnu 1968 byla na mezinárodní filozofické konferenci na chorvatské Korčule, kde se dozvěděla o invazi vojsk Varšavské smlouvy do Československa včetně maďarské armády. Účastníci sepsali tzv. \"Korčulskou deklaraci\", ve které invazi odsoudili. Deklarace byla přetištěna v západní tisku. Nikdo z maďarských signatářů svůj podpis po návratu do Maďarska neodvolal. V roce 1973 byla Ágnes Hellerová znovu propuštěna z univerzity a společně s manželem, filozofem Ferencem Fehérem (1933–1994), odešla roku 1977 do exilu v australském Melbourne. Na New School for Social Research v New Yorku přednášela 25 let politickou teorii . Ágnes Hellerová získala řadu vyznamenání a ocenění, mimo jiné roku 2008 českou pamětní medaili Karla Kramáře. \n\nPo pádu komunistického režimu v Maďarsku se vrátila a stala se členkou Maďarské akademie věd. Kritizovala premiéra Viktora Orbána. Po jeho nástupu do funkce byla s několika kolegy z Akademie věd vyšetřována pro údajnou zpronevěru veřejných peněz. Mezinárodní tisk a její kolegové to popisovali jako vyřizování účtů vlády s jejími kritiky. V roce 2012 bylo vyšetřování zastaveno.\n"}
{"id": "641823", "url": "https://cs.wikipedia.org/wiki?curid=641823", "title": "Černé a Čertovo jezero", "text": "Černé a Čertovo jezero\n\nČerné a Čertovo jezero je národní přírodní rezervace na Šumavě v katastrálních územích Alžbětín, Hojsova Stráž a Špičák. První chráněné území tu bylo vyhlášeno již 31. prosince 1933. V roce 2010 Ministerstvo životního prostředí vyhlásilo chráněné území znovu v pozměněné podobě vyhláškou č. 326/2010, která nabyla platnosti k 15. prosinci 2010. Území bylo nově vyhlášeno jako národní přírodní rezervace, což potvrdilo jeho význam v národním, ale i evropském měřítku. Péčí o území je pověřena Správa Národního parku Šumava.\n\nChráněné území zahrnuje Černé jezero a Čertovo jezero a mezi nimi ležící Jezerní horu (1343 m), na západě zasahuje ke státní hranici. Předmětem ochrany jsou přirozená lesní společenstva několika typů, vzácné a ohrožené druhy rostlin a živočichů, zejména vodní bylina šídlatka jezerní (\"Isöetes lacustris\"), a jejich biotop, a typy přírodních stanovišť a biologické druhy, kvůli nimž byla vyhlášena evropsky významná lokalita Šumava.\nPodložní horniny jsou tvořeny muskoviticko-biotitickými svory s vložkami kvarcitů a kvarcitických svorů. V úpatí karů jsou zachovány kvartérní sedimenty periglaciálního či glacigenního charakteru.\n\nFauna je druhově chudá, ale je tu několik významných chladnomilných reliktů. Na kamenných sutích žije severský druh pavouka \"Acantholycosa norvegica\". Z obratlovců jsou tu datlík tříprstý (\"Picoides tridactylus\"), tetřev hlušec (\"Tetrao urogallus\"), krkavec velký (\"Corvus corax\") a kos horský (\"Turdus torquatus\"). V oblasti Jezerní hory se často vyskytuje rys ostrovid (\"Lynx lynx\").\n\nČerné jezero je jedinou lokalitou v České republice, kde roste šídlatka jezerní (\"Isöetes lacustris\"), která je typická pro studené oligotrofní vody. Z lokality je známo na 205 druhů řas a sinic, rovněž tu jsou významné druhy mechů a lišejníků. NPR je jedinou lokalitou, kde roste mech pruhovka vroubkovaná (\"Rhabdoweisia crenulata\") a obdobně vzácný je i lesklec sourubkovitý (\"Plagiothecium neckeroideuma\"), vzácný choroš ohňovec ohraničený (\"Phellinus nigrolimitatus\") rostoucí na kmenech padlých smrků či bolinka černohnědá (\"Camarops tubulina\").\n\n"}
{"id": "641827", "url": "https://cs.wikipedia.org/wiki?curid=641827", "title": "Nachal Jicchak", "text": "Nachal Jicchak\n\nNachal Jicchak (: נחל יצחק) je krátké vádí v centrálním Izraeli, v izraelské pobřežní nížině.\n\nZačíná v nadmořské výšce necelých 50 metrů nad mořem, mezi vesnicemi Sde Jicchak a Achituv. Směřuje pak k severu rovinatou a zemědělsky využívanou krajinou, kde potom u vesnice Talmej El'azar ústí zleva do vádí Nachal Chadera.\n\n"}
{"id": "641832", "url": "https://cs.wikipedia.org/wiki?curid=641832", "title": "Juan Manuel Santos", "text": "Juan Manuel Santos\n\nJuan Manuel Santos Calderón (španělská výslovnost: [chuan manuel santos kalderon], * 10. srpna 1951 Bogotá) je kolumbijský politik, ekonom a 59. prezident Kolumbie. V roce 2016 mu byla udělena Nobelova cena míru.\n\nStudoval na University of Kansas, následně London School of Economics a Harvard University ekonomické a právní obory.\n\nJde o člena jedné z významných kolumbijských rodin. Jeho prastrýc Eduardo Santos byl prezidentem Kolumbie v období 1938 až 1942 a majitelem i ředitelem jedněch z nejvlivnějších kolumbijských novin \"El Tiempo\". Jeho otec Enrique Santos Castillo pracoval více než 50 let jako novinový redaktor. Jeho bratr Enrique Santos Calderón byl ředitelem novin více jak deset let, než byly v roce 2007 prodány španělské skupině Grupo Planeta. Jeho bratranec Francisco Santos byl viceprezidentem Kolumbie ve vládě Álvara Uribeho 8 let 2002–2010.\n\nJe ženatý s Marií Clemenciou Rodriguez. Děti se jmenují: Martin, Maria Antonia a Esteban.\n\nStal se ředitelem kolumbijské delegace na Mezinárodní organizaci pro kávu v Londýně. Byl ministrem zahraničního obchodu v administrativě prezidenta Césara Gavirii v roce 1991. V roce 1992 byl jmenován prezidentem VII. konference OSN o obchodu a rozvoji na dobu čtyř let. V roce 1999 byl jmenován předsedou hospodářské komise OSN pro Latinskou Ameriku a karibskou oblast (ECLAC) a sloužil jako ředitel Corporación Andina de Fomento (CAF) v období 2001–2002.\n\nV roce 1994 založil nadaci \"Buen gobierno\" („Dobrá vláda“), jejímž deklarovaným cílem je pomoc a zlepšení governability a účinnosti kolumbijské vlády. Tato organizace předložila návrh demilitarizovaného pásma a mírové rozhovory s povstalci z FARC.\n\nOd 7. srpna 2000 do 7. srpna 2002 byl ministrem financí a později od 19. července 2006 do 18. května 2009 ministr obrany.\n\nDne 20. června 2010 byl zvolen prezidentem Kolumbie ve druhém kole prezidentských voleb, přísahu složil 7. srpna 2010 a nahradil svého předchůdce Álvara Uribeho. Dne 15. června 2014 byl zvolen na další funkční období do roku 2018.\n\nNa konci června roku 2016 podepsal v kubánské Havaně, za přítomnosti např. generálního tajemníka OSN Pan Ki-Muna a prezidenta Raúla Castra, dohodu o definitivním příměří s vůdcem organizace FARC, Rodrigem Londonem.\n\nV referendu, vypsaném v říjnu roku 2016, se ale Kolumbijci těsnou většinou vyslovili proti mírově dohodě s FARC. V témže měsíci byl pak následně oceněn Nobelovou cenou míru za svoji snahu mírovou cestou uzavřít trvalé příměří s FARC.\n\n"}
{"id": "641833", "url": "https://cs.wikipedia.org/wiki?curid=641833", "title": "Nachal Omec", "text": "Nachal Omec\n\nNachal Omec (: נחל אומץ) je vádí v centrálním Izraeli, v izraelské pobřežní nížině.\n\nZačíná v nadmořské výšce okolo 50 metrů nad mořem, na západním okraji města Zemer. Směřuje pak k západu rovinatou a zemědělsky využívanou krajinou, podchází těleso dálnice číslo 6, z jihu míjí vesnice Omec a ha-Ma'apil. Jižně od obcí Ejn ha-Choreš a Chogla potom zprava ústí do vádí Nachal Alexander.\n\n"}
{"id": "641839", "url": "https://cs.wikipedia.org/wiki?curid=641839", "title": "Linhenykus", "text": "Linhenykus\n\nLinhenykus byl drobným hmyzožravým dinosaurem (teropodem) z čeledi Alvarezsauridae, který žil asi před 84 až 75 miliony let na území dnešní Číny (autonomní oblast Vnitřní Mongolsko).\n\nZřejmě dosahoval malých rozměrů, jak napovídá 7 cm dlouhá stehenní kost. Jeho délka činila zhruba 50 až 60 cm a hmotnost kolem 0,5 kg. Zvláštností tohoto dinosaura je přítomnost jediného prstu na předních končetinách (zbývající jsou zcela redukovány). Jedním masivním prstem zřejmě rozhrabával termitiště, jelikož termiti a jiný společenský hmyz nejspíš tvořil hlavní složku jeho potravy.\n\nFosilie tohoto svrchnokřídového dinosaura byly objeveny v usazeninách souvrství Wulansuhai. Popsán byl podle částečně zachované kostry (IVPP V17608) týmem čínských i zahraničních paleontologů počátkem roku 2011.\n\n"}
{"id": "641840", "url": "https://cs.wikipedia.org/wiki?curid=641840", "title": "Nachal Jikon", "text": "Nachal Jikon\n\nNachal Jikon ( נחל יכון) je krátké vádí v centrálním Izraeli, v izraelské pobřežní nížině.\n\nZačíná v nadmořské výšce okolo 50 metrů nad mořem, na západním okraji města Zemer. Směřuje pak k jihozápadu do rovinaté a zemědělsky využívané krajiny, podchází těleso dálnice číslo 6 a plní umělou vodní nádrž Ma'agar ha-Mizrachi. Z vytéká k jihozápadu a u vesnice Gan Jošija ústí zprava do vádí Nachal Bachan.\n\n"}
{"id": "641843", "url": "https://cs.wikipedia.org/wiki?curid=641843", "title": "Laura Dernová", "text": "Laura Dernová\n\nLaura Elizabeth Dernová, nepřechýleně Dern, (* 10. února 1967) je americká herečka, režisérka a filmová producentka. Pochází ze známé herecké rodiny, jejím otcem je Bruce Dern a matkou Diane Laddová. Za svoji kariéru, započatou již v roce 1973, byla oceněna mnoha prestižními cenami (včetně nominace na Oscara). Mezi její nejznámější role patří paleobotanička Ellie Sattlerová, kterou ztvárnila ve filmu Jurský park (1993) a Jurský park 3 (2001). Na kontě má však několik desítek dalších filmů, včetně dramatických rolí. Účinkovala také v televizních seriálech, například v minisérii od HBO \"Sedmilhářky\", vytvořené na motivy stejnojmenné knihy. \n\n"}
{"id": "641845", "url": "https://cs.wikipedia.org/wiki?curid=641845", "title": "Michail Lazarev", "text": "Michail Lazarev\n\nMichail Petrovič Lazarev (, 14. listopadu 1788 – 23. dubna 1851 gregoriánského kalendáře) byl ruský admirál carské flotily, podílel se na Bellingshausenově objevu Antarktidy coby kapitán druhé z expedičních lodí.\n\nNarodil se ve Vladimiru v šlechtické rodině. V roce 1800 začal studovat ruskou námořnickou školu a o tři roky později byl poslán do britského námořnictva, kde působil pět let. V letech 1808–1813 sloužil v Baltické flotile, kde s účastnil Finské války v letech 1808–1809 a Vlastenecké války v roce 1812.\n\nV letech 1813–1816 se účastnil na lodi \"Suvorov\" expedice kolem světa, která vyplula z Kronštadtu, dosáhla Aljašky a po cestě objevila Suvorovův atol.\n\nV letech 1819–1821 byl zástupce Fabiana von Bellingshausena a kapitán jeho druhé lodi na cestě kolem světa, při které byla objevena Antarktida i mnohé ostrovy.\n\nV roce 1826 se stal velitelem lodi Azov s kterou plul do Středozemního moře, kde se zúčastnil bitvy u Navarina v roce 1827 a za svou účast byl povýšen.\n\nV letech 1828–1829 řídil blokády Dardanel.\n\nV roce 1830 se vrátil do Kronštadtu a stal se velitelem námořních jednotek Baltické flotily. Od dva roky později se stal náčelníkem štábu Černomořské flotily.\n"}
{"id": "641847", "url": "https://cs.wikipedia.org/wiki?curid=641847", "title": "Letiště Fort Lauderdale-Hollywood", "text": "Letiště Fort Lauderdale-Hollywood\n\nMezinárodní letiště Fort Lauderdale - Hollywood (IATA: FLL, ICAO: KFLL) je mezinárodní veřejné letiště, nacházející se 5 km jihozápadně od centra floridského města Fort Lauderdale ve Spojených státech amerických. Leží v blízkosti města Hollywood, 33,7 km severně od Miami.\n\nLetiště vzniklo 1. května 1929 pod názvem Merle Fogg Airport na místě původního golfového hřiště. Během druhé světové války zde byla zřízena námořní letecká stanice. 1. října 1946 byla stanice uzavřena a přestavěna na mezinárodní letiště Boward County. Postupně začaly z letiště zřizovat lety domácí společnosti Eastern Airlines, National Airlines nebo Northeast Airlines, mezinárodní lety zařizovaly mj. také bahamské aerolinie se svou linkou do Nassau.\n\nBěhem letní sezóny 2005 bylo letiště zasaženo hurikány Katrina a Wilma a muselo být na 5 dní uzavřeno.\n\nV roce 2009 prošlo letištěm 21 060 144 cestujících, z toho přes 3 miliony zahraničních a celkem bylo zaznamenáno 270 663 vzletů a přistání. Řadí se mezi 50 nejvytíženějších na světě a postupně se díky mnoha nízkonákladovým leteckým společnostem stává nejvytíženějším na Floridě.\n\nJsou zde čtyři terminály, které nabízí bezplatné bezdrátové připojení připojení Wi-Fi.\n\nTerminál 1 - Nový terminál\n\nTerminál 2 - Terminál Delta\n\nTerminál 3 - Hlavní terminál\n\nTerminál 4 - Mezinárodní terminál\n\nLetiště je zachyceno v mnoha filmech, nejznámější je film z roku 1987.\n\nLetadla jsou naváděna na tři vzletové a přistávací dráhy.\n\nLetiště Fort Lauderdale-Hollywood dále využívá řada cargo dopravců (např. ABX Air, FedEx, UPS Airlines aj.) a je také oblíbenou charterovou destinací (mj. sem také v letech 2007 - 2010 létaly ČSA České aerolinie).\n\n"}
{"id": "641853", "url": "https://cs.wikipedia.org/wiki?curid=641853", "title": "Mistrovství Evropy v krasobruslení 2011", "text": "Mistrovství Evropy v krasobruslení 2011\n\nMistrovství Evropy v krasobruslení 2011 pořádalo švýcarské hlavní město Bern v období od 24. do 30. ledna. Soutěže probíhaly v aréně PostFinance ve čtyřech kategoriích – muži, ženy, sportovní dvojice a taneční páry. Šampionátu se mohli účastnit krasobruslaři registrovaní v evropských národních svazech, kteří k 1. červenci 2010 dovršili minimální hranici 15 let věku. O počtu účastníku z jednotlivých států rozhodlo umístění na předešlém mistrovství Evropy.\n\nMistrovství Evropy vysílal veřejnoprávní program ČT4. Komentoval jej Miroslav Langer a spolukomentovala Kateřina Kamberská.\n\nNásledující státy měly právo nasadit na Mistrovství Evropy 2011 více než jednoho krasobruslaře v dané disciplíně, na základě dosažených bodových výsledků z předešlého ročníku soutěže.\n\n\nNaposledy na mistrovství Evropy 1961 v Berlíně stanuli na prvních dvou příčkách francouzští krasobruslaři Alain Giletti a Alain Calmat.\n\n\n"}
{"id": "641865", "url": "https://cs.wikipedia.org/wiki?curid=641865", "title": "Cimitero di Rifredi", "text": "Cimitero di Rifredi\n\nCimitero di Rifredi je malý hřbitov ve čtvrti Rifredi na via Panciatichi a via delle Tre Pietre v italské Florencii.\n\nByl založen v roce 1893 spolkem Venerabile Arciconfraternita della Misericordia di Firenze a jsou zde pohřbíváni jeho členové a farníci Santo Stefano in Pane a Santa Maria Regina della Pace. Mají zde hroby politik Giorgio La Pira, Giulio Facibeni nebo hudebník Ringo De Palma.\n"}
{"id": "641866", "url": "https://cs.wikipedia.org/wiki?curid=641866", "title": "Textura (písmo)", "text": "Textura (písmo)\n\nTextura (lat. tkanina), gothica textualis formata, známá také jako misálové písmo, je gotické písmo, kaligrafická gotická minuskula. Textura jako zvláštní forma minuskuly se vyvinula 13. století (resp. okolo roku 1300) v severní Francii a velmi záhy se stala dominantní mezi knižními písmy a užívána byla až do 15. století. Textura získala své označení díky tomu, že pokrývá popsaný list pravidelně a tahy pera tvoří dojem protkání. Textura byla použita také pro Gutenbergovu bibli jako tiskové písmo. V 15. století je textura nahrazena novogotickými písmy, i když výjimečně se i později stala podkladem pro sadu tiskového písma.\n\n\n"}
{"id": "641874", "url": "https://cs.wikipedia.org/wiki?curid=641874", "title": "Ma'agar ha-Mizrachi", "text": "Ma'agar ha-Mizrachi\n\nMa'agar ha-Mizrachi (hebrejsky המאגר המזרחי, doslova \"Východní nádrž\") je umělá vodní nádrž na odpadní vody v Izraeli. Nachází se v nadmořské výšce cca 40 metrů na pomezí pobřežní nížiny (Šaronská planina) a pahorků v předpolí Samařska, na jihozápadním okraji města Zemer a 1 kilometr severozápadně od vesnice Bachan. Nádrží prochází vádí Nachal Jikon.\n\nSlouží k zachytávání a čištění odpadních vod. S objemem okolo 5 milionů kubických metrů jde o největší nádrž tohoto typu v Izraeli.\n\n"}
{"id": "641878", "url": "https://cs.wikipedia.org/wiki?curid=641878", "title": "Sulmtálka", "text": "Sulmtálka\n\nSulmtálka je slepice, která se chová jako středně těžké plemeno s kombinovanou užitkovostí (vejce, maso).\nSulmtálky pochází z rakouského Štýrska, v oblasti mezi městy Graz a Maribor, zejména z údolí řeky Sulm. Jsou starým rakouským krajovým plemenem.\n\nJe odolné a skromné, proto je vhodné pro extenzivní venkovní chovy. Vyznačuje se rychlým růstem a velmi dobrou kvalitou masa. Snáší až 150-180 vajec.\n\n\n"}
{"id": "641886", "url": "https://cs.wikipedia.org/wiki?curid=641886", "title": "Nachal Bachan", "text": "Nachal Bachan\n\nNachal Bachan ( נחל בחן) je vádí na Západním břehu Jordánu a v centrálním Izraeli, v pobřežní nížině.\n\nZačíná v nadmořské výšce okolo 300 metrů nad mořem, poblíž obce Bal'a na Západním břehu Jordánu v západním Samařsku. Směřuje potom pod jménem Vádí Amar k severozápadu odlesněnou kopcovitou krajinou, přičemž z jihu míjí město Dejr al-Ghusun. Stáčí se k západu, pod názvem Vádí al-Šam prochází vesnicí al-Džarušija. Za ní vstupuje na území Izraele, kde mezi obcemi Bat Chefer a Bachan vchází do rovinaté a zemědělsky využívané pobřežní nížiny. Zde podchází těleso dálnice číslo 6. U vesnice Gan Jošija přijímá zprava vádí Nachal Jikon. Vede zcela rovinatou krajinou, kde poté zprava ústí do Nachal Alexander.\n\n"}
{"id": "641889", "url": "https://cs.wikipedia.org/wiki?curid=641889", "title": "Yayi Boni", "text": "Yayi Boni\n\nThomas Yayi Boni (1. červenec 1952, Tchaourou) je beninský bankéř, politik a bývalý prezident Beninu.\nBoni studoval ekonomii na Národní univerzitě v Beninu. Studoval bankovnictví na univerzitě Cheikha Anty Diopa v Dakaru v Senegalu a později ekonomiku a politologii na univerzitě v Orléans ve Francii a v Paříži na Paris-Dauphine, kde dokončil doktorát v oboru ekonomie v roce 1976.\n\nOd roku 1980 do 1988 pracoval pro Centrální banku států západní Afriky (BCEAO) se sídlem v Dakaru a stal se náměstkem ředitele. V roce 1988 se stal náměstkem ředitele pro profesionální vývoj v západní Africe měl na starosti Centrum pro studium bankovnictví, také v Dakaru. Od roku 1992 do roku 1994 byl poradcem prezidenta Beninu Nicéphore Sogla, měl na starosti měnovou a bankovní politiku. Konečně v roce 1994 byl jmenován předsedou Západoafrické rozvojové banky (BOAD). Pro jeho práci v západní Africe byl jmenován Chevalier de l'Ordre de Mérite Francouzské republiky.\n\nBoni pochází z muslimské rodiny, ale konvertoval a nyní je evangelického vyznání. Má pět dětí, jeho manželka Chantal (rozená de Souza), rodačka z pobřežního města Ouidah, je neteř bývalého vojenského vládce Paul-Émile de Souzy .\n\nV prvním kole prezidentských voleb, které se konalo dne 5. března 2006 Boni získal 32 % hlasů, jeho soupeř Adrien Houngbedji ze Strany demokratické obnovy 25 %. Druhé kolo mezi Bonim a Houngbedjim se konalo 19. března 2006. Boni vyhrál s téměř 75 procenty hlasů.\n\nBoni složil přísahu 6. dubna 2006. V roce 2011 byl zvolen pro druhé funkční období, které skončilo roku 2016, potřetí už podle ústavy kandidovat nemohl. Jeho nástupcem se stal Patrice Talon.\n\n15. března 2007 Yayi Boni přežil přepadení jeho konvoje u obce Ikemon při návratu z kampaně pro nadcházející parlamentní volby. Útočníci zablokovali silnici poraženými stromy a vystřelili na vozidla, která obvykle vozí prezidenta, ale Boni cestoval v jiném voze a vyvázl nezraněn.\n\n\n"}
{"id": "641891", "url": "https://cs.wikipedia.org/wiki?curid=641891", "title": "Šumenská černá slepice", "text": "Šumenská černá slepice\n\nŠumenská černá slepice je staré krajové plemeno slepice.\n\nŠumenská černá slepice pochází z okolí města Šumen ve východním Bulharsku. Ve 20. století zkřížená s plemeny minorka a rodajlenka.\n\nŠumenská černá slepice má sytě černé peří. Hřeben a laloky jsou červené. Snáší 150-160 vajec s hmotností 50-55 g.\n\n"}
{"id": "641893", "url": "https://cs.wikipedia.org/wiki?curid=641893", "title": "Třída Ulsan", "text": "Třída Ulsan\n\nTřída Ulsan je třída víceúčelových fregat námořnictva Korejské republiky. Byly to vůbec první fregaty navržené a postavené přímo v Jižní Koreji. Třídu tvoří devět jednotek, postavených v letech 1979–1993. K roku 2011 jsou všechny postavené lodě stále v aktivní službě.\n\nNa základě této třídy byla postavena ještě značně modernizovaná fregata \"Bangabandhu\", kterou si objednala Bangladéš.\n\nNa stavbě devíti fregat této třídy se podílely čtyři loděnice – Hyundai Heavy Industries, Daewoo Heavy Industries, Korea Tacoma Marine Industries a Korean Shipbuilding and Engineering. Stavba probíhala v letech 1979–1993, přičemž první jednotka \"Ulsan\" byla do služby zařazena v roce 1981. Prvních pět jednotek se od následující čtveřice liší ve složení výzbroje a elektroniky.\n\nJednotky třídy \"Ulsan\":\n\nFregaty jsou vzhledem ke svému výtlaku poměrně silně vyzbrojeny. Výzbroj počáteční verze tvoří dva 76mm kanóny OTO Melara, čtyři dvouhlavňové 30mm protiletadlové kanóny, osm protilodních střel Harpoon a dva tříhlavňové 324mm protiponorkové torpédomety. Pozdější verze se liší protiletadlovou výzbrojí, kterou tvoří tři komplety DARDO se 40mm dvojkanóny.\n\nPohon je typu CODOG. Při plavbě ekonomickou rychlostí loď pohánějí dva dieselové motory MTU, zatímco v bojové situaci jsou diesely vypnuty a korvetu pohání jedna plynová turbína General Electric LM2500. Lodní šrouby jsou dva. Nejvyšší rychlost je 35 uzlů.\n"}
{"id": "641894", "url": "https://cs.wikipedia.org/wiki?curid=641894", "title": "Starozagorská červená slepice", "text": "Starozagorská červená slepice\n\nStarozagorská červená slepice je staré krajové plemeno slepice, která se chová jako středně těžké plemeno s kombinovanou užitkovostí (vejce, maso). Oficiálně je uznané od roku 1970.\n\nStarozagorská červená slepice pochází z okolí města Stara Zagora ve středním Bulharsku. Ve 20. století zkřížená s nosivým plemenem červená rodajlenka.\n\nStarozagorská červená slepice má rezavočervené peří. Hřeben a laloky jsou červené. Snáší 215 - 220 hnědých vajec s hmotností 58-60 g.\n\n"}
{"id": "641898", "url": "https://cs.wikipedia.org/wiki?curid=641898", "title": "Nachal Chaviva", "text": "Nachal Chaviva\n\nNachal Chaviva (: נחל חביבה, : \"Vádí Masin\", na dolním toku též \"Vádí al-Male\" a \"Vádí er-Roz\") je vádí na Západním břehu Jordánu a v centrálním Izraeli, v pobřežní nížině.\n\nZačíná v nadmořské výšce přes 400 metrů nad mořem, poblíž obce Anza na Západním břehu Jordánu v centrální části severního Samařska. Směřuje potom pod jménem Vádí al-Bašam odlesněnou hornatou krajinou k jihu a západu, přičemž míjí vesnici Anza a zařezává se do okolního kopcovitého terénu. Z jihu míjí také město Adža, za nímž prochází nevelkým, zemědělsky využívaným údolím. Odtud vede vádí k západu hlubokým úzkým kaňonem. Z jihu míjí město Ilar, potom prochází mezi obcemi Dejr al-Ghusun a Atil. Za nimi vstupuje na území Izraele, kde mezi obcemi Zemer a Magal vchází do rovinaté a zemědělsky využívané pobřežní nížiny. Zde podchází těleso dálnice číslo 6, stáčí se k severozápadu, obchází vesnici Lahavot Chaviva a u vesnice Sde Jicchak ústí zleva do vádí Nachal Chadera.\n\n"}
{"id": "641901", "url": "https://cs.wikipedia.org/wiki?curid=641901", "title": "Seznam cestovatelů, mořeplavců a objevitelů", "text": "Seznam cestovatelů, mořeplavců a objevitelů\n\nSeznam cestovatelů, mořeplavců a objevitelů je seznamem nejvýznamnějších osob, které se v minulosti zasloužily o poznání neznámých koutů Země. Jsou mezi nimi cestovatelé, mořeplavci, objevitelé, polárníci a conquistadoři. Někteří z nich se proslavili jako vážené osobnosti, které se plně věnovaly poznání nově objevených oblastí a mírumilovného navázání kontaktů s domorodým obyvatelstvem, popřípadě s nimi vedly rovnocenný obchod formou směny zboží za čerstvé potraviny nebo koření. Jiní byli spíše dobyvateli, kteří byli posedlí hledáním zlata nebo legendárních zemí, jako bylo Eldorado, a jejich pokladů, jejichž existence nebyla nikdy potvrzena, a při svých cestách za sebou zanechali stovky mrtvých domorodců. Často oni sami se stali obětí tropických nemocí nebo vražedné pomsty domorodců. V polárních oblastech někteří zemřeli tím, že podcenili své síly, zemřeli na následky nedostatečných zásob potravin nebo chladem.\n\n \n"}
{"id": "641914", "url": "https://cs.wikipedia.org/wiki?curid=641914", "title": "Nachal Šechem", "text": "Nachal Šechem\n\nNachal Šechem (: נחל שכם, : \"Vádí Zejmer\", na horním toku \"Vádí eš-Ša'ir\" a \"Vádí Bajt Iba\") je vádí na Západním břehu Jordánu a v centrálním Izraeli, v pobřežní nížině.\n\nZačíná v nadmořské výšce přes 700 metrů nad mořem, na svazích hory Har Ejbal na severním okraji města Nábulus (hebrejsky \"Šechem\") na Západním břehu Jordánu v centrální části Samařska. Směřuje potom pod jménem \"Vádí al-Bastami\" odlesněnou hornatou krajinou k západu a severozápadu, přičemž míjí vesnice Zavata a Bajt Iba a zařezává se do okolního kopcovitého terénu. Prochází okolo města Dejr Šaraf a nedaleko izraelské osady Šavej Šomron. V následujícím úseku vede údolím Nachal Šechem lokální silnice 557. Míjí obce Ramin a izraelskou osadu Ejnav, pak prochází přímo skrz město Anabta. Za ním se stáčí k západu a postupně vychází z hlubokého údolí do volnější krajiny na západním okraji Samařska. Zde míjí palestinský uprchlický tábor Nur Šams a ze severu obchází město Tulkarm. Za ním vstupuje na území Izraele, kde mezi obcemi Bat Chefer a Jad Chana vchází do rovinaté a zemědělsky využívané pobřežní nížiny, přičemž zde podchází těleso dálnice číslo 6. Odtud vede tok opět severozápadním směrem, okolo vesnice Gan Jošija, za kterou potom zprava ústí do vádí Nachal Alexander.\n\n"}
{"id": "641919", "url": "https://cs.wikipedia.org/wiki?curid=641919", "title": "Bargum", "text": "Bargum\n\nBargum (frísky \"Beergem\") je německá obec v Severním Frísku, Šlesvicko-Holštýnsko. Leží u hranic s Dánskem.\nObec je rozdělena na Východní Bargum, Západní Bargum a Soholmbrück.\nVětšina území obce je využívána k zemědělským účelům. Stojí zde funkční větrný mlýn.\n"}
{"id": "641924", "url": "https://cs.wikipedia.org/wiki?curid=641924", "title": "Nachal Avichajil", "text": "Nachal Avichajil\n\nNachal Avichajil (: נחל אביחיל) je vádí v centrálním Izraeli, v pobřežní nížině.\n\nZačíná v nadmořské výšce okolo 10 metrů nad mořem na východním okraji města Netanja, poblíž křižovatky dálnice číslo 2 a dálnice číslo 57, nedaleko bývalé vesnice Neve Itamar (dnes čtvrť Netanje). Směřuje pak rovinatou a zemědělsky využívanou pobřežní nížinou k severoseverovýchodu, přičemž stále v jistém odstupu sleduje východní okraj Netanje a na ni navazující vesnice Avichajil a Giv'at Šapira. Ze západu míjí obce Bejt Jicchak-Ša'ar Chefer, Kfar Jedidja, Hadar Am, Kfar Chajim a Ma'abarot. Severozápadně od posledně jmenované pak zleva ústí do toku Nachal Alexander.\n\n"}
{"id": "641930", "url": "https://cs.wikipedia.org/wiki?curid=641930", "title": "Významný strom", "text": "Významný strom\n\nJako významný strom bývá obvykle chápán takový strom, jehož význam byl uznán určitou institucí (např. příslušný statutární úřad, kartografické instituce, správy lesů a podobně). Nejčastěji jde o význam ekologický, krajinotvorný nebo historický. Výraz \"významný strom\" není v zákonech zaveden jako termín, takže je používán různými způsoby. V terénu se označují především oficiálně vyhlášené památné stromy; jiné významné stromy bývají v terénu označovány jen ve specifických případech a v závislosti na zvycích vyhlašovatele.\n\nDůvodů k uznání stromu jako významného může být celá řada, obvykle bývají:\na další.\n\nJako \"významný strom\" jsou nazývány stromy vyznačené v mapách (nejčastěji turistických), které jsou významné z hlediska orientace v terénu. Jde obvykle o tzv. krajinné dominanty. Pokud tyto stromy nejsou shodou okolností zároveň vyhlášené jako památné, jako významný krajinný prvek nebo neleží na chráněném území, nevztahuje se na ně oproti ostatním stromům žádná specifická ochrana.\n\nLesy České republiky provedly v letech 2003 a 2004 mapování a na jeho základě vyhlásily 308 stromů a skupin, které jsou významné svým vzhledem, věkem nebo historickými souvislostmi, ale nebyly ještě vyhlášeny jako stromy památné. Významný strom LČR je v terénu označen zeleno-bílou tabulí (viz obrázek). Seznam všech 308 stromů je k dispozici online.\n\nVojenské lesy a statky České republiky od roku 2003 provádějí opatření pro vyhledávání a evidenci významných stromů na vlastních pozemcích. Cílem je mapování a evidence stromů, které jsou významné historicky, druhově, krajinářsky, tvarově nebo rozměrem. Program se netýká vyhlášených památných stromů. Významné stromy VLS ČR nejsou zatím v terénu vyznačovány. Uvažuje se i o rozšíření programu o Významné stromy ministerstva obrany.\n\nPři zařazení se přihlíží k následující orientační tabulce:\n\nStrom, skupina stromů, alej, park, lesopark, les, nebo určité území včetně stromů na něm stojících může být vyhlášeno jako významný krajinný prvek a to buď ze zákona (obvykle u větších celků jako např. les), nebo registrací (zpravidla menší celky a jednotlivé objekty). Jejich seznamy obvykle bývají k dispozici na webových stránkách příslušného kraje.\n\nNěkteré krajské, městské a obecní úřady v posledních letech provádějí vlastní mapování a evidování svých významných stromů. Ve většině případů jsou cíle těchto programů obdobné, ale přesná kritéria a postupy evidence se mírně liší. Je to například \"seznam významných stromů města Jablonce nad Nisou\" nebo \"projekt mapování významných stromů Olomouckého kraje\" z roku 2003.\n\nTermín významný strom se často používá i v širším slova smyslu pro označení všech jakkoli významných stromů včetně památných.\n\nMimořádně významné stromy jsou vyhlašovány za památný strom.\n\n\n"}
{"id": "641932", "url": "https://cs.wikipedia.org/wiki?curid=641932", "title": "Jan Petránek (novinář)", "text": "Jan Petránek (novinář)\n\nJan Petránek (28. prosince 1931 Praha – 10. listopadu 2018 Praha) byl český novinář, komentátor, literát a disident. \n\nAbsolvoval obchodní akademii. V letech 1951–1968 pracoval jako redaktor Československého rozhlasu se zaměřením na zahraniční vztahy a kosmonautiku. Jako zahraniční korespondent působil v Indii, Pákistánu, Sovětském svazu, Vietnamu a Číně. Někdy v té době byl veden jako tajný spolupracovník zahraničně-politické rozvědky kategorie ideový spolupracovník s krycím jménem Klement. \n\nÚčastnil se vysílání rozhlasu během invaze Varšavské smlouvy do Československa v roce 1968. V červenci 1969 sice pro rozhlas ještě v přímém přenosu komentoval přistání americké kosmické lodi Apollo 11 na Měsíci, ale v nastupující normalizaci už nesměl novinářskou profesi vykonávat a do roku 1989 pracoval jako topič ve státním podniku Mitas. Byl sledován komunisticku státní bezpečností, vedla na něj tzv. signální svazek k prověření podezření z trestné činnosti a měla jej za nepřátelskou osobu s krycím jménem Merkur. \n\nStal se signatářem Charty 77. Od roku 1987 přispíval do samizdatových Lidových novin, kde po sametové revoluci pracoval jako redaktor. Zaměřil se na analyzování událostí a poměrů v zemích bývalého Sovětského svazu, a to i po odchodu do penze v roce 1993.\n\nOd roku 1969 byl členem skupiny Šanson – věc veřejná, pro kterou psal texty a také s ní vystupoval. Přeložil dějiny Spojených států a Středního východu.\n\n\nZa svou mnohaletou publicistickou činnost uveden do Síně slávy Českého rozhlasu.\n\n\n"}
{"id": "641934", "url": "https://cs.wikipedia.org/wiki?curid=641934", "title": "Terry Chimes", "text": "Terry Chimes\n\nTerry Chimes (* 5. července 1956, Stepney, Londýn, Anglie) byl původní bubeník punk rockové skupiny The Clash. Také hrál v Hanoi Rocks v roce 1985. Na konci osmdesátých let 20. století vystupoval s heavy metalovou skupinou Black Sabbath.\n\n"}
{"id": "641938", "url": "https://cs.wikipedia.org/wiki?curid=641938", "title": "Alinin sen", "text": "Alinin sen\n\nAlinin sen je německý rodinný film roku 1995 natočený režisérem Joem Johnstnem.\n\nAlina má jeden velký sen – chce koně. Spolu s matkou žije na koňské farmě, ale bohužel žádný kůň není jen její. Jednoho dne se na statku objeví bohatá rodina, která chce ustájit koně jejich dcery Silverada. A přesně takového by si Alina přála. Ovšem stáje zasáhne požár, a do té doby mírumilovný kůň začne být nebezpečný. Až Alině se nakonec podaří ho zkrotit a splnit si svůj sen.\n\n\n\n"}
{"id": "641942", "url": "https://cs.wikipedia.org/wiki?curid=641942", "title": "Tomáš Čachotský", "text": "Tomáš Čachotský\n\nTomáš Čachotský (* 13. ledna 1982 Jihlava) je český hokejový útočník hrající CHANCE ligu za klub HC Dukla Jihlava.\n\nTomáš Čachotský je odchovancem Jihlavského hokeje, kde hrál již za juniorské týmy a jako junior reprezentoval Českou republiku na dvou turnajích. V sezóně 2000–01 debutoval mezi dospělými, když nastoupil za Duklu Jihlava v playoff. V sezóně 2002–03 už za Jihlavu hrál ve 34 zápasech 1. ligy. V sezóně 2003–04 hrál ve 36 zápasech 1. ligy za Jihlavu, ale vypomáhal také ve dvou zápasech týmu Havlíčkova Brodu v 2. lize. V té sezóně pomohl Jihlavě k postupu do České extraligy, díky čemuž mohl za Jihlavu debutovat v sezóně 2004–05, také v Extralize, ačkoliv na konci sezóny byli poraženi v baráži o Extraligu a sestoupili zpět do 1. ligy. V tehdejší sezóně vypomohl krátce, shodně ve dvou zápasech týmům Havířova a Havlíčkova Brodu v 1. respektive 2. lize. V sezóně 2005–06 si připsal 33 kanadských bodů ve 49 zápasech a v sezóně 2006–07 40 bodů v 50 zápasech 1. ligy. V sezóně 2007–08 hrál formou střídavých startů, jak za Jihlavu ve 35 zápasech 1. ligy, tak za Znojmo v 15 zápasech Extraligy. Celou sezónu 2008–09 sehrál za Znojemské Orly v Extralize a v 50 zápasech si připsal 11 kanadských bodů. V sezóně 2009–10 hrál pouze v jednom zápase extraligy za Energii Karlovy Vary. Zbytek sezóny hrál v Jihlavě 1. ligu, ve které si připsal 53 bodů ve 46 zápasech. V sezoně 16/17 postoupil coby kapitán s Duklou Jihlava do Extraligy.\n\nNarodil se v Jihlavě, ale do základní školy chodil v Třebíči, protože jeho rodiče pracovali v dukovanské jaderné elektrárně. Poté studoval Obchodní akademii v Jihlavě, kterou ovšem nedokončil.\n\nPoznámka: * za číslem znamená, že statistiky jsou z baráže o Extraligu a dvě ** znamenají, že statistiky jsou ze skupiny o udržení.\n\n"}
{"id": "641943", "url": "https://cs.wikipedia.org/wiki?curid=641943", "title": "Václav Straka", "text": "Václav Straka\n\nVáclav Straka (* 24. května 1978 v Táboře) je český profesionální házenkář hrající na pozici pivota. Momentálně hraje za TJ Štart Nové Zámky ve Slovenské extralize házené.\n"}
{"id": "641950", "url": "https://cs.wikipedia.org/wiki?curid=641950", "title": "Nachal Udim", "text": "Nachal Udim\n\nNachal Udim, vyslovováno [Udym] ( נחל אודים) je krátké vádí v centrálním Izraeli, v pobřežní nížině.\n\nZačíná v nadmořské výšce okolo 10 metrů nad mořem na jihovýchodním okraji města Netanja, poblíž obce Bejt Jehošua. Směřuje pak k jihozápadu rovinatou a zemědělsky využívanou pobřežní nížinou, přičemž z jihovýchodu míjí vesnici Udim. U ní ústí zprava do vádí Nachal Poleg.\n\n"}
{"id": "641953", "url": "https://cs.wikipedia.org/wiki?curid=641953", "title": "Neil Murray", "text": "Neil Murray\n\nPhilip Neil Murray (* 27. srpna 1950, Edinburgh, Skotsko) je skotský hudebník a baskytarista, nejvíce známý pro spolupráci s rockovými skupinami Black Sabbath a Whitesnake.\n\n\n\n\n\n\n\n\n\n\n\n\n\n"}
{"id": "641961", "url": "https://cs.wikipedia.org/wiki?curid=641961", "title": "Třída Velarde", "text": "Třída Velarde\n\nTřída Velarde (či třída PR-72P) je třída raketových člunů peruánského námořnictva, v Peru kategorizovaných jako korvety. Korvety byly objednány v 70. letech v rámci rozsáhlého modernizačního programu peruánského námořnictva. Výrazně zvýšily jeho úderné schopnosti. Všech šest postavených lodí je stále v aktivní službě.\n\nŠestice korvet byla objednána roku 1976 u francouzské loděnice SFCN. Ta už dříve postavila dva kusy třídy \"Okba\" (PR-72M) pro Maroko a dále hlídkovou loď \"Njambuur\" (PR-72MS) pro Senegal. Tři jednotky postavila vojenská loděnice Arsenal de Lorient a zbylé tři loděnice firmy SFCN v Villeneuve-la-Garonne. Všechny šest bylo do služby zařazeno v roce 1980.\n\nHlavňovou výzbroj tvoří jeden 76mm kanón OTO Melara Compact v dělové věži na přídi, dva 40mm kanóny obranného systému DARDO a dva 12,7mm kulomety. K ničení hladinových lodí slouží čtyři francouzské protilodní střely MM.40 Exocet s dosahem 46 km. Protiletadlovou výzbroj tvoří protiletadlové raketové komplety krátkého dosahu 9M39 Igla.\n\nPohonný systém tvoří čtyři diesely SACM/AGO 240 V16 M7. Lodní šrouby jsou čtyři. Nejvyšší rychlost je 37 uzlů.\n\n"}
{"id": "641966", "url": "https://cs.wikipedia.org/wiki?curid=641966", "title": "Motorola 6800", "text": "Motorola 6800\n\nMotorola 6800, MC6800, přesněji Motorola MC6800, je v informatice označení pro 8bitový mikroprocesor firmy Motorola představený roku 1974. Mikroprocesor byl součástí mikropočítačového systému M6800, který zahrnoval obvody pro sériové a paralelní rozhraní, RAM, ROM a další podpůrné integrované obvody. Oproti mikroprocesoru Intel 8080 z téhož roku, který vyžadoval tři napájecí napětí, vystačila celá stavebnice M6800 s jedním napájecím napětím 5 V.\n\nMotorola 6800 má 16bitovou adresní sběrnici, která umožňuje adresovat až 64 KiB paměti, a 8bitovou obousměrnou datovou sběrnici. Architektura a instrukční sada 6800 byla ovlivněna populárními minipočítači PDP-11 firmy Digital Equipment Corporation. 72 instrukcí se sedmi režimy adresování dávalo celkem 192 operačních kódů. Originál MC6800 pracoval s taktovací frekvencí až 1 MHz, pozdější verze měly maximální frekvenci 2 MHz.\n\nMotorola kromě integrovaných obvodů dodávala kompletní systém pro vývoj programů v jazyce symbolických adres. Zákazník mohl používat software na vzdáleném počítači se sdílením času nebo vlastní minipočítačový systém. Motorola EXORciser byl stolní počítač s M6800 určený pro prototypování a ladění nových projektů. Rozsáhlý balíček dokumentace zahrnoval katalogové listy všech integrovaných obvodů potřebných pro vytvoření počítačového systému, dva programátorské manuály pro jazyk symbolických adres a sedmisetstránkový aplikační manuál popisující, jak navrhnout pokladní terminál.\n\nMikroprocesor 6800 byl oblíbeným stavebním prvkem při konstrukci počítačových periférií, elektronických testerech a pokladních terminálech. MC6802 uvedený na trh v roce 1977, obsahoval 128 bytovou RAM a oscilátor vnitřních hodin na čipu. Motorola vyráběla také jednočipové mikropočítače, jako MC6801 a MC6805, které obsahovaly na jediném čipu RAM, ROM a I/O, díky čemuž byly oblíbené v automobilových aplikacích.\n\nV roce 1979 byla uveden 16bitový mikroprocesor Motorola 68000, který byl později rozšířen na 32 bitů. V roce 1999 bylo všechno co Motorola potřebovala vlastní analogové IC.\n\nMotorola 6800 a Intel 8080 byly navrženy současně a byly si podobné svými funkcemi. Intel 8080 byl nadmnožinou Intel 8008, který byl založený na Datapoint 2200 procesoru. Architektura 6800 byla modelovaná podle procesoru DEC PDP-11. Oba byly kompatibilní s TTL logikou, měly 8bitovou obousměrnou datovou sběrnici, 16bitový ukazatel zásobníku a 16bitovou adresní sběrnici, která dovolovala používat až 64 KiB paměti a byly dodávány v pouzdře DIP se 40 vývody. Motorola 6800 měla dva osmibitové akumulátory a 16bitový indexový registr. Režim bezprostředního adresování umožňoval rychlý přístup k prvním 256 bajtům paměti. Mikroprocesor Intel 8080 měl více interních registrů a instrukce vyhrazené pro práci s I/O porty. Zatímco Intel 8080 po resetu vynuloval čítač instrukcí a začal provádět program od adresy 0, 6800 načetla hodnotu čítače instrukcí z nejvyšší adresy a začal provádět program od této adresy. Motorola 6800 používala třístavové řízení sběrnice, což dovolovalo vyřadit ovládání adresní sběrnice procesorem a umožňovalo dalším zařízením přímý přístup do paměti. Díky tomu mohl např. řadič disku přenášet data do paměti nebo z paměti bez zatížení procesoru.\n\nNásledující zdrojový kód v jazyce symbolických adres 6800 je procedura codice_1 pro kopírování bloku dat zadané délky z jednoho místa v paměti na jiné.\n\n"}
{"id": "641973", "url": "https://cs.wikipedia.org/wiki?curid=641973", "title": "Nachal Rišpon", "text": "Nachal Rišpon\n\nNachal Rišpon ( נחל רשפון) je vádí v centrálním Izraeli, v pobřežní nížině.\n\nZačíná v nadmořské výšce necelých 50 metrů nad mořem nedaleko západního okraje města Ra'anana a severního okraje města Herzlija. Směřuje pak k západu rovinatou a zemědělsky využívanou pobřežní nížinou, přičemž u východního okraje obce Kfar Šmarjahu se stáčí k severu a vede pak po zbytek svého toku tímto směrem, přičemž sleduje v jistém odstupu linii pobřeží Středozemního moře. Míjí z východu příbřežní obce Kfar Šmarjahu, Rišpon, Šefajim, Ga'aš a Jakum. Koryto vádí Nachal Rišpon zde sleduje těleso železniční trati z Tel Avivu do Haify. Na východ od vádí leží zemědělská krajina s obcemi Bnej Cijon a Charucim. Na severovýchodním okraji vesnice Jakum ústí Nachal Rišpon zleva do vádí Nachal Poleg.\n\n"}
{"id": "641976", "url": "https://cs.wikipedia.org/wiki?curid=641976", "title": "Laurence Cottle", "text": "Laurence Cottle\n\nLaurence Cottle je hudebník, basový kytarista a skladatel. Jeho sólové nahrávky byly většinou v žánru jazz a jazz fusion. Byl také členem kalifornské skupiny The Fents. Psal hudbu k televizním pořadům, včetně seriálu Přátelé a The Oprah Winfrey Show. V letech 1988-1989 byl také heavy metalové skupiny Black Sabbath.\n\n"}
{"id": "641984", "url": "https://cs.wikipedia.org/wiki?curid=641984", "title": "Multi Point Injection", "text": "Multi Point Injection\n\nMotor Multi Point Injection (MPI) je zážehový motor, do kterého je palivová směs vstřikována vícebodově. MPI průběhu kroutícího momentu (Nm) motoru. Tyto motory se používaly ve vozech Škoda Felicia 1.3 MPI 50kW (68 koní) a 1.3 Mpi 40kW (54 koní), který měl oproti slabší 1,3 BMM spotřebu paliva zvýšenou o cca 0,3 l na 100 km, a nejsilnější v benzínové verzi 1,6 MPI 55kw (75 koní). Stejný typ vstřikování, jen s modernější elektronikou, byl použit u Škody Fabia u motorů 1.0 MPI (37kw), 1.4 MPI (44 a 50kw), 2.0 MPI (85kw), U Škody Octavia se používala 2.0 MPI (85 kW), 1.6 MPI (55 kW a nově se silnější verzí 75 kW).\n"}
{"id": "641986", "url": "https://cs.wikipedia.org/wiki?curid=641986", "title": "René Char", "text": "René Char\n\nRené Char (14. července 1907 – 19. února 1988) byl francouzský básník a člen protifašistického hnutí odporu, kde byl znám pod přezdívkou Capitaine Alexandre.\n\n\n\n"}
{"id": "641988", "url": "https://cs.wikipedia.org/wiki?curid=641988", "title": "Mistrovství světa v pozemním hokeji žen", "text": "Mistrovství světa v pozemním hokeji žen\n\nmistrovství světa v pozemním hokeji žen se poprvé konalo v roce 1974. Až do roku 1986 se mistrovství světa v pozemním hokeji žen konala v nepravidelných intervalech 2-3 let. Od roku 1986 až dodnes se již mistrovství světa žen koná pravidelně každé 4 roky. Nejúspěšnější zemí v historii mistrovství světa v pozemním hokeji žen je Nizozemsko se 7 mistrovskými tituly. od roku 2003 se také každé 4 roky koná halové mistrovství světa v pozemním hokeji žen a zde je zatím nejúspěšnější zemí také Německo se 2 mistrovskými tituly.\n\n"}
{"id": "641990", "url": "https://cs.wikipedia.org/wiki?curid=641990", "title": "Kamenického stezka", "text": "Kamenického stezka\n\nKamenického stezka je turistická trasa na Semilsku, která vede po horní hraně údolí Jizery, vysoko nad Riegrovou stezkou. Začíná v Bítouchově a končí v Podspálově. V úseku Bítouchov – Medenec je stezka značena žlutě (trasa KČT 7313), zatímco úsek Medenec – Podspálov modře (trasa KČT 1893). Stezka byla označena roku 1939 a veřejnosti zpřístupněna 15. května 1941. Stezku pojmenovali po Janu Kamenickém, semilském rodákovi a velkém propagátorovi turistiky.\n\nČedičová skalka nacházející se jen pár metrů od vyhlídky Kopáňka. Vyhlídka se jmenuje po ženě jednoho italského dělníka, který do zdejšího kraje přišel pracovně v roce 1856 – podílel se na výstavbě tunelů v údolí Jizery na železniční trati z Pardubic do Liberce (Giovany Peretti)\n\nNachází se za rozcestím Morava avšak vyhlídka je v dnešní době téměř nepřístupná. Cesta k ní není udržována a ze samotné čedičové skalky není dobrý výhled.\n\nČedičový útvar je jištěn zábradlím a poskytuje výhled do hlubokého údolí.\n\nJedná se o pouhou lavičku na louce avšak poskytuje nádherný výhled východním směrem a vidíme z ní město Semily.\n\nPřed rozcestím Morava.\n\nOmezený výhled kvůli vzrostlým stromům. Moravská je ve jméně proto, že skalka leží nedaleko osady(rozcestí) Morava\n\nOmezený výhled kvůli vzrostlým stromům.\n\n\"O Myší skále pojednává tento článek: Údolí Jizery u Semil a Bítouchova#Myší skála\"\n\n"}
{"id": "641991", "url": "https://cs.wikipedia.org/wiki?curid=641991", "title": "Nachal Cherut", "text": "Nachal Cherut\n\nNachal Cherut ( נחל חרות) je vádí v centrálním Izraeli, v pobřežní nížině.\n\nZačíná v nadmořské výšce okolo 50 metrů nad mořem nedaleko severního okraje vesnice Cherut a jižního okraje města Tel Mond. Směřuje pak zatočenou trasou zhruba k západu, rovinatou a zemědělsky využívanou pobřežní nížinou. Podchází těleso dálnice číslo 4, za níž ze severu míjí areál věznice Hadarim. Západně od něj, poblíž vesnice Tel Jicchak, ústí zprava do vádí Nachal Poleg.\n\n"}
{"id": "641994", "url": "https://cs.wikipedia.org/wiki?curid=641994", "title": "Národní parky v Kostarice", "text": "Národní parky v Kostarice\n\nKostarika vytvořila síť národních parků, která je od roku 1994 spravována organizací SINAC. SINAC - Sistema Nacional de Áreas de Conservación (do češtiny volně přeloženo jako „Národní systém chráněných území“) je oddělením kostarického Ministerstva životního prostředí a energetiky, které se stará o správu, organizaci a tvorbu strategického plánu rozvoje všech chráněných území v Kostarice. \n\nCelkový počet kostarických národních parků v roce 2011 byl 28. Kromě národních parků existuje mnoho jiných chráněných území - biosférické rezervace, lesní rezervace, přírodní památky, národní památky apod. Nejvíce chráněných území se nachází v pohoří Cordillera de Talamanca na jihovýchodě státu. Celková rozloha národních parků je téměř 630 000 ha, což představuje více než 12 % rozlohy státu (dále pak 475 000 ha vodních ploch zařazených mezi národní parky). \n\nNárodní parky a všechna další chráněná území pokrývají kolem jedné čtvrtiny Kostariky. \n\n"}
{"id": "642001", "url": "https://cs.wikipedia.org/wiki?curid=642001", "title": "Jimmy Bain", "text": "Jimmy Bain\n\nJames Stewart „Jimmy“ Bain (19. prosince 1947, Newtonmore, Highland, Skotsko – 23. ledna 2016) byl skotský baskytarista, který byl členem skupin Rainbow a Dio, stejně jako doprovodné kapely hudebníka Johna Calea.\n\nNarodil se ve skotské vesnici Newtonmore a původně hrál na kytaru. Jako teenager hrál s několika amatérskými lokálními skupinami, například Nick and the Sinners a The Embers. Později krátce žil v Kanadě, avšak nakonec se vrátil zpět do Skotska, kde roku 1972 založil kapelu Choker. S tou nahrál jednu demonahrávku pro vydavatelství EMI Records, avšak následně se odstěhoval do Londýna. V té době působil v kapele Harlot. Později, v roce 1975, nahradil původního baskytaristu Craiga Grubera ve skupině Rainbow. V roce 1976 s kapelou nahrál desku \"Rising\" a podílel se i na koncertní desce \"On Stage\". Již roku 1977 kapelu opustil. Následně spolupracoval s velšským hudebníkem Johnem Calem; vedle alba \"Animal Justice\", na kterém hrál, s ním odehrál také turné. Roku 1978 hrál spolu s dalšími Caleovými spolupracovníky na Calem produkovaném albu \"Some Things Never Change\" zpěváka Davida Kubince. V roce 1978 založil s kytaristou Brianem Robertsonem skupinu Wild Horses, v níž byl kromě pozice baskytaristy také hlavním zpěvákem. Skupina ukončila svou činnost po vydání dvou studiových alb v roce 1981. V té době se rovněž podílel na sólových nahrávkách Phila Lynotta ze skupiny Thin Lizzy.\n\nRoku 1982 založil spolu s bývalým zpěvákem Rainbow Ronniem Jamesem Diem kapelu Dio, s níž hrál až do roku 1989 (členem kapely se znovu stal v roce 1999 a hrál s ní do roku 2004). Se skupinou nahrál šest studiových alb a je spoluautorem několika jejích písní. V roce 1983 jej pozvali členové německé kapely Scorpions, aby hrál na albu \"Love at First Sting\" (deska nakonec vyšla až v roce 1984), přičemž následně dostal nabídku stát plnohodnotným členem kapely, což však odmítl. Bain není uveden v bookletu desky jako jeden z hráčů, avšak vyjádřil se, že dostal značné množství peněž, díky čemuž mu to nevadilo. Jeho party na desce byly totiž odstraněny a nahrány jiným hudebníkem, neboť management kapely údajně chtěl, aby všichni členové byli Němci.\n\nRoku 1985 byl působil v dobročinném projektu Hear 'n Aid. V letech 1989 až 1990 byl členem kapely World War III. Od roku 2005 spolupracoval s dalším členem kapely Dio, bubeníkem Vinnym Appicem, na projektech The Hollywood All Starz a 3 Legged Dogg. První jmenovaná hrála pouze koncerty, při nichž uváděla písně kapel, v nichž dříve působili jednotliví členové. Kapela 3 Legged Dogg naopak nahrála desku s originálními písněmi. V roce 2012 založil s Appicem a dalšími bývalými členy Dio kapelu Last in Line, s níž hrál až do své smrti.\n\nV lednu 2016 byl na plavbě nazvané \"Hysteria on the High Seas\", pořádané kapelou Def Leppard, kde měla vystupovat i skupina Last in Line s Bainem. Ještě před vystoupením Last in Line byl však Bain nalezen ve své kabině mrtev. Následně bylo zjištěno, že příčinou smrti byl karcinom plic, přestože to nebylo Bainovi za života diagnostikováno. Ke konci života však měl problémy se zápalem plic. Necelý měsíc po jeho smrti vyšlo první album kapely Last in Line nazvané \"Heavy Crown\". V letech 1979 až 1988 byla jeho manželkou Lady Sophia Crichton-Stuart. Měli spolu dceru Samanthu. V době hudebníkovi smrti byla jeho manželkou Julie Wilson. V květnu roku 2012 byl v kalifornském městě Burbank zadržen za řízení automobilu pod vlivem drog. Z vazby byl propuštěn, když za něj byla zaplacena kauce ve výši 60 tisíc amerických dolarů. Nakonec byl zproštěn viny a bylo mu vyplaceno vysoké odškodné.\n\n\n\n\n\n\n\n\n\n\n\n"}
{"id": "642010", "url": "https://cs.wikipedia.org/wiki?curid=642010", "title": "Nachal Ra'anana", "text": "Nachal Ra'anana\n\nNachal Ra'anana ( נחל רעננה) je krátké vádí v centrálním Izraeli, v pobřežní nížině.\n\nZačíná v nadmořské výšce necelých 50 metrů nad mořem v severní části města Ra'anana. Směřuje pak k severu rovinatou a zemědělsky využívanou pobřežní nížinou, přičemž prochází okolo obcí Bnej Cijon a Bacra. Zde zleva ústí do vádí Nachal Poleg.\n\n"}
{"id": "642024", "url": "https://cs.wikipedia.org/wiki?curid=642024", "title": "Pierre-Henri de Valenciennes", "text": "Pierre-Henri de Valenciennes\n\nPierre-Henri de Valenciennes (6. prosince 1750 v Toulouse – 16. února 1819 v Paříži) byl francouzský malíř, který řadu let strávil v Itálii. Maloval skici římských ruin, které však byly po Valenciennesově smrti rychle zapomenuty, a ke znovuobjevení jeho díla došlo až ve 20. století. Kromě toho napsal vlivné teoretické pojednání o krajině, ovlivněné Poussinovými myšlenkami o krajinném receptu na klasicistní krajinu, a dokonce založil cenu za historickou krajinu. Zemřel v zimě 1819 v Paříži, kde je pochován na hřbitově Père Lachaise.\n\n"}
{"id": "642041", "url": "https://cs.wikipedia.org/wiki?curid=642041", "title": "Nachal Avrech", "text": "Nachal Avrech\n\nNachal Avrech ( נחל אברך, \"Vádí al-Burak\") je vádí na Západním břehu Jordánu a v centrálním Izraeli, v pobřežní nížině.\n\nZačíná v nadmořské výšce okolo 200 metrů nad mořem poblíž obce Kafr Sur na Západním břehu Jordánu. Směřuje pak k západu kopcovitou odlesněnou krajinou západního Samařska, přičemž ze severu míjí izraelskou osadu Sal'it. U obce Cur Natan vstupuje na území vlastního Izraele a podél jižního okraje města Tajbe vchází do rovinaté a zemědělsky využívané pobřežní nížiny. Podchází těleso dálnice číslo 6 a ústí zprava do vádí Nachal Alexander.\n\n"}
{"id": "642048", "url": "https://cs.wikipedia.org/wiki?curid=642048", "title": "Oxid stříbrno-stříbřitý", "text": "Oxid stříbrno-stříbřitý\n\nOxid stříbrno-stříbřitý (AgAgO) je společně s oxidem stříbrným AgO, oxidem stříbrnatým AgO a oxidem stříbřitým AgO jedním ze čtyř oxidů stříbra, který má směsnou podobu oxidu stříbrného a stříbřitého v poměru 1:1.\n"}
{"id": "642049", "url": "https://cs.wikipedia.org/wiki?curid=642049", "title": "Arthur Brown", "text": "Arthur Brown\n\nArthur Brown (* jako Arthur Wilton Brown, 24. června 1942, Whitby, Yorkshire, Anglie, Spojené království) je anglický rock and rollový hudebník, kterého uvádí za svůj vzor například Alice Cooper, Peter Gabriel z Genesis, Marilyn Manson, George Clinton, Kiss nebo Bruce Dickinson z Iron Maiden. Jeho největší hit byla píseň \"Fire\" z roku 1968.\n\n"}
{"id": "642054", "url": "https://cs.wikipedia.org/wiki?curid=642054", "title": "Giv'at Me'amer", "text": "Giv'at Me'amer\n\nGiv'at Me'amer (: גבעת מעמר) je vrch o nadmořské výšce 136 metrů v centrálním Izraeli.\n\nLeží na západním okraji hornatiny Samařska, cca 28 kilometrů severovýchodně od centra Tel Avivu a 3 kilometry jižně od města Tajbe. Má podobu podlouhlého, východozápadně orientovaného hřbetu, který vybíhá do pobřežní nížiny. Na jihu terén prudce klesá do údolí vádí Nachal Alexander, na severu do údolí toku Nachal Avrech. Vrcholová partie byla až do počátku 21. století nezastavěná, pak zde započala výstavba nové obce městského typu Cur Jicchak, která výhledově pokryje většinu kopce.\n\n"}
{"id": "642056", "url": "https://cs.wikipedia.org/wiki?curid=642056", "title": "Shock rock", "text": "Shock rock\n\nShock rock je zastřešující termín pro umělce, kteří kombinují rockovou hudbu s divadelními prvky.\n\nScreamin' Jay Hawkins byl pravděpodobně první shock rocker, který v roce 1957 napsal píseň \"I Put a Spell on You\", při které se na koncertech vynořoval z rakve a podobně. Dalším umělcem byl anglický zpěvák Screaming Lord Sutch. Muzikant Iggy Pop zase často násilně a nevyzpytatelně při koncertech poranil členy své kapely, i sebe. Tento styl proslavil také zpěvák Arthur Brown, který (zvlášť při skladbě \"Fire\") nosil kostým s hořícími rohy na hlavě.\n\nv 60. letech byla situace pro shock rock velmi příznivá. To třeba známá rocková skupina The Who zničila své nástroje, ale nejen ti. Hodně umělců v té době předvádělo kousky na jevištích. V polovině 60. let Alice Cooper využil drahých pomůcek pro svoje \"divadlo\".\n\nV těchto letech začínal být slavný Alice Cooper. Svým \"divadlem\" inspiroval dokonce i skupinu Kiss. V této době vznikla skupina Plasmatics, která byla jasným příkladem shock rocku. Při svých koncertech rozbila několik tabu (rozbila dokonce i kytaru, televizor, anebo reprobedny). Dokonce odpálila automobily na pódiu. Zpěvačka Wendy O. Williams byla zatčena za veřejné neslušnosti.\n\n"}
{"id": "642060", "url": "https://cs.wikipedia.org/wiki?curid=642060", "title": "Gó Tanaka", "text": "Gó Tanaka\n\nGó Tanaka (japonsky 田中 豪 [Tanaka Gó] * 6. října 1983 v Sapporu, na Hokkaidu, v Japonsku) je japonský hokejový útočník hrající v týmu Tóhoku Free Blades v Asijské lize.\n\nGó Tanaka je stabilním reprezentantem Japonska na nižších úrovních mistrovství světa. S hokejem začínal v týmu Seibu Prince Rabbits, se kterým hrál Asijskou hokejovou ligu. Před sezónou 2009-10 přestoupil do týmu ESV Kaufbeuren, se kterým hrál v 2. německé hokejové bundeslize. Před sezónou 2010-11 se vrátil do Japonska, kde nastupuje za Tóhoku Free Blades. Reprezentoval Japonsko v I. divizi MS v letech 2007, 2008, 2009 i 2010.\n\n"}
{"id": "642061", "url": "https://cs.wikipedia.org/wiki?curid=642061", "title": "Scott County", "text": "Scott County\n\nScott County je název jedenácti okresů ve Spojených státech amerických:\n"}
{"id": "642062", "url": "https://cs.wikipedia.org/wiki?curid=642062", "title": "Josef Cainer", "text": "Josef Cainer\n\nJosef Jan Baptist Cainer (29. srpna 1837 Praha – 21. května 1917 tamtéž) byl český varhaník a hudební skladatel.\n\nV dětství byl zpěvákem v kostele sv. Haštala. Tamní ředitel kůru, František Kohl, se stal jeho prvním učitelem hudby. V roce 1857 vystudoval pražskou varhanickou školu. Jeho učitelem byl hudební skladatel Karel Bendl.\n\nJeště jako student byl varhaníkem v chrámu sv. Mikuláše, po absolvování školy pokračoval jako varhaník v kostele sv. Štěpána. Současně učil hudbu na několika pražských školách. Byl jedním z prvních učitelů Josefa Bohuslava Foerstera. Později působil jako varhaník ještě v kostelech sv. Petra a u sv. Jindřicha. Přes veškerou snahu se mu nepodařilo nikdy dosáhnout významnějšího postavení.\n\nV roce 1912 utrpěl těžký úraz, po kterém již nemohl povolání varhaníka vykonávat. \n\nV sedmdesátých letech 19. století se církevní kruhy pokoušely zavést samostatný církevní hudební sloh, který měl být nadčasový, nepodléhající změnám hudebního vkusu obecenstva a módním hudebním směrům. Cainerova hudba je však svým pojetím čistě romantická. Církevním slohem se cítil být příliš svázán.\n\n\n\n"}
{"id": "642063", "url": "https://cs.wikipedia.org/wiki?curid=642063", "title": "Seznam českých šlechtických rodů: A", "text": "Seznam českých šlechtických rodů: A\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\nA \n\n"}
{"id": "642065", "url": "https://cs.wikipedia.org/wiki?curid=642065", "title": "1964 ve filmu", "text": "1964 ve filmu\n\n\n\n\n\n"}
{"id": "642066", "url": "https://cs.wikipedia.org/wiki?curid=642066", "title": "Seznam moravských šlechtických rodů: A", "text": "Seznam moravských šlechtických rodů: A\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\nA \n\n"}
{"id": "642067", "url": "https://cs.wikipedia.org/wiki?curid=642067", "title": "Shelby County", "text": "Shelby County\n\nShelby County je název devíti okresů ve Spojených státech amerických:\n"}
{"id": "642068", "url": "https://cs.wikipedia.org/wiki?curid=642068", "title": "Seznam slezských šlechtických rodů: A", "text": "Seznam slezských šlechtických rodů: A\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\nA \n\n"}
{"id": "642071", "url": "https://cs.wikipedia.org/wiki?curid=642071", "title": "Tel Zomira", "text": "Tel Zomira\n\nTel Zomira (: תל זומרה) je pahorek o nadmořské výšce 26 metrů v severním Izraeli.\n\nLeží v pobřežní nížině, cca 40 kilometrů jihojihozápadně od centra Haify, 2 kilometry severně od města Chadera a 2 kilometry severozápadně od vesnice Gan Šmu'el. Má podobu nevýrazného parhorku, který vystupuje z okolní, zcela rovinaté krajiny. Jižně od něj protéká vádí Nachal Chadera. Na severní straně jej míjí dálnice číslo 65.\n\n"}
{"id": "642073", "url": "https://cs.wikipedia.org/wiki?curid=642073", "title": "Smrk u Jasenky", "text": "Smrk u Jasenky\n\nSmrk u Jasenky byl významný strom rostoucí u rekreační chaty Jasenka v oblasti osad Pernek-Hory u Horní Plané. Tento soliterní smrk byl značen v dobových turistických mapách jako orientační bod - krajinná dominanta. Měl velmi pravidelnou hustou korunu, která sahala až k zemi, rozpínal se do šířky 10 metrů, výška byla zhruba 18 metrů. Stál 160 metrů od břehu přehradní nádrže Lipno.\n\nStrom byl poražen v období bourání původní rekreační chaty a následné výstavby hotelu \"Seepark Residence Lipno-Pernek\" na přelomu roku 2007-2008.\n"}
{"id": "642077", "url": "https://cs.wikipedia.org/wiki?curid=642077", "title": "Ať vejde ten pravý", "text": "Ať vejde ten pravý\n\nAť vejde ten pravý ( , ) je švédský romantický horor, který režíroval Tomas Alfredson. Vznikl na základě novely \"Låt den rätte komma in\" Johna Ajvide Lindqvista, který také tvořil scénář.\n\nFilm vypráví o dvanáctiletém šikanovaném chlapci, který rozvíjí přátelství s upíří dívkou Eli. Vše se odehrává v Blackebergu – předměstí Stockholmu – na počátku 80. let. Režisér Alfredson, neobeznámený s hororovým žánrem, se rozhodl změnit mnoho prvků z románu a zaměřit se především na vztah mezi dvěma hlavními charaktery. Výběr hlavních rolí zabral jeden rok s castingy po celém Švédsku. Nakonec však byl vybrán jedenáctiletý Kåre Hedebrant a Lina Leandersson. Ti byli následovně oceněni nejen režisérem Alfredsonem, ale i filmovými recenzenty pro jejich skvělé výkony.\n\nFilm obdržel rozsáhlé mezinárodní kritiky a získal četná ocenění, včetně \"Founders Award for Best Narrative Feature\", v roce 2008 na Tribeca Film Festivalu a také cenu Méliès d'Or od Evropské federace fantasy-filmových festivalů v roce 2008 za \"Nejlepší evropský fantasy celovečerní film\", stejně jako čtyři Guldbagge ceny od Švédského filmového institutu.\n\nOskar (Kåre Hedebrant) je dvanáctiletý chlapec, který žije se svou matkou na předměstí Stockholmu – v Blackebergu. Celý děj se odehrává kolem roku 1982. Je neustále šikanován svými spolužáky a on tráví večery sněním o pomstě. Jednou v noci potká stejně starou a velmi bledou Eli (Lina Leandersson). Eli se nedávno přistěhovala do vedlejšího bytu, kde žije se starším mužem jménem Håkan (Per Ragnar). Eli zpočátku řekne Oskarovi, že nemůžou být přáteli. Ten jí však jednou půjčí svou Rubikovu kostku a vymění si spolu pár vzkazů přes společnou zeď pomocí Morseovy abecedy. Tím si po čase začnou být více blízcí. Jakmile se Håkan dozví o jejich vztahu, zakáže Eli Oskara vídat.\n\nPo vyptávání na jizvu na Oskarově tváři, Eli zjistí, že je šikanován svými spolužáky a zastává se ho. To ho inspiruje a začne rozvíjet svoji fyzičku chozením na posilovací hodiny.\n\nMezitím Håkan zavraždí jednoho z místních obyvatelů, aby zajistil krev pro Eli. Při tom je vyrušen dvěma kolemjdoucími ženami, uteče a ke krvi se již nevrátí. Eli je kvůli tomu velmi naštvaná a přepadne zdejšího usedlíka Jockeho (Mikael Rohm) na jeho cestě domů z baru. Håkan se pak pokusí ukrýt jeho tělo v jezeře.\n\nPři jeho posledním pokusu o zajištění krve od mladých kluků v tělocvičně, selže a má být chycen. Håkan si na obličej záměrně vylije předem připravenou kyselinu, aby ho vyšetřovací orgány nemohly identifikovat a tím jim zabránit sledovat Eli. Eli vypátrá, ve které nemocnici je Håkan držen a vyšplhá za ním po zdi. Håkan ji pustí dovnitř oknem a nabídne jí svoji krev, aby se nasytila. Pak skočí z okna a zabije se. Osamocená Eli jde do Oskarova bytu a stráví s ním noc.\n\nBěhem školního výletu na jezero, někteří z Oskarových spolužáků objeví Jockeho tělo, které tam ukryl Håkan. V tu samou chvíli se Oskar konečně postaví svým trýznitelům, kteří ho chtějí hodit do vody. Praští jejich vůdce Connyho (Patrik Rydmark) kovovou tyčí do hlavy a on skončí s poraněním ucha.\n\nO něco později Oskar ukáže Eli svoji tajnou skrýš. Netuší ovšem, že je upír a chce s ní vytvořit krevní pouto. Řízne se tedy do ruky a ponouká Eli, aby udělala totéž. Ta začne dychtit po krvi, ale zároveň nechce zranit Oskara a tak raději uteče pryč. Brzy poté napadne Virginii (Ika Nord), místní obyvatelku, která se vrací z posezení s Jockeovými starými přáteli. V tu chvíli se ale objeví Lacke (Peter Carlberg), její i Jockeův přítel, a přeruší útok.\n\nVirginie přežije, ale brzy zjistí, že je velmi citlivá na sluneční světlo. Leží v nemocnici a když se dozví čím se stala, požádá o rozvinutí žaluzií. Jakmile sluneční světlo vnikne dovnitř, vznítí se a shoří.\n\nLacke, který kvůli Eli přišel o všechno, je rozhořčen a pátrá po bytě, kde bydlí Eli s Håkanem. Vloupe se do něj a následně najde Eli, jak spí ve vaně. Chystá se na ni zaútočit nožem, ale Oskar, který všechno zpovzdálí sleduje, odvrátí jeho pozornost. Eli se mezitím vzbudí a Lackeho nemilosrdně zabije. Eli následně zjišťuje, že je nebezpečné, aby zůstala a řekne to Oskarovi.\n\nDruhý den ráno Oskar přijme telefonát od Connyho kamaráda Martina (Mikael Erhardsson), který ho láká, aby s nimi šel na školní fitness program v místním bazénu. Skupina tyranů, vedená Connym a jeho starším bratrem Jimmym (Rasmus Luthander), zapálí popelnici aby odvedli pozornost učitele Ávily (Cayetano Ruiz) a ostatních. Oskar zůstane uvězněn v bazénu, kde ho Jimmy pod výhrůžkou donutí k tomu, aby tři minuty zůstal pod vodou a přitom zadržoval dech. Oskar je pod vodou, ale nad hladinou se něco děje. Brzy, Jimmyho hlava oddělená od těla klesá ke dnu a pak i jeho ruka, která držela Oskara pod vodou. Eli vytáhne Oskara z vody. Kolem bazénu leží tři roztrhaná těla a na lavičce vzlyká čtvrtý tyran Andreas (Johan Sömnes).\n\nPozději Oskar odcestuje vlakem pryč i s Eli, která je ukrytá v jeho kufru, v bezpečí před slunečním zářením.\n\nFilmový projekt byl zahájen koncem roku 2004, kdy John Nordling, producent společnosti EFTI, kontaktoval vydavatelstvi Ordfront, aby získal práva na adaptaci Lindqvistova románu – ovšem s neúspěchem. Proto oslovil přímo Lindqvista a ukázalo se, že měli úplně stejný nápad, jaký film by chtěli udělat. Později byl do projektu uveden i režisér Tomas Alfredson. Ten i když normálně knihy nerad dostává, protože \"je to soukromá věc, co si vybrat ke čtení\", si novelu po několika málo týdnech přečetl. Byl hluboce ovlivněn zobrazením šikany. \"Šikana je velmi těžká, velmi přízemní a nesentimentální (...) Když jsem vyrůstal měl jsem ve škole těžké období (...) Takže to se mnou opravdu otřáslo\", sdělil Alfredson novinám Los Angeles Times.\nAjvide Lindqvist byl s Alfredsonovou předchozí prací již obeznámen a zjistil, že si oba \"velmi dobře rozumí\".\n\nLindqvist trval na tom, že scénář napíše on sám. Alfredson, který s upíry ani s hororovým žánrem neměl žádné zkušenosti, byl nad Lindqvistovým počínáním trochu skeptický, ale nakonec byl s konečným výsledkem velmi spokojen. Mnoho událostí a vedlejších postav bylo odstraněno za účelem se více zaměřit na vztah dvou hlavních postav. Zejména u postavy Håkana bylo mnoho věcí vynecháno, i včetně toho, že je pedofil. Jeho vztah s Eli byl ponechán pro volnou interpretaci.\nAlfredson cítil, že film nemůže řešit tak závažné téma jako je pedofilie, protože by to odvádělo pozornost od hlavní příběhové linie.\n\nKlíčová pasáž filmu přibližuje co se stane, pokud upír vstoupí do místnosti bez pozvání, což tradiční pojetí upírů obvykle zakazuje. Alfredson původně chtěl tuto scénu vynechat, ovšem Ajvide Lindqvist byl neústupný a tuto pasáž si prosadil. Ta se nakonec stala velmi úspěšnou a obdržela mnoho pozitivních kritik.\n\nRomán představuje Eli jako chlapce-hermafrodita, který byl před staletími vykastrován sadistickým upířím šlechticem. Film ukazuje otázku Elina pohlaví jako velmi nejasnou: krátká scéna, kde se Eli převléká, sice nabízí letmý pohled na její jizvy, ale žádné vysvětlení.\n\nV samém závěru byl Ajvide Lindqvist s adaptací velmi spokojen. Když mu Alfredson ukázal prvních osm minut stopáže, byl štěstím bez sebe jelikož se mu to zdálo \"zatraceně krásné\". Později film popsal jako \"mistrovské dílo\".\n\nNajít vhodné herce pro hlavní role trvalo téměř rok. Lina Leanderssonová odpověděla na reklamu, která hledala 12letého chlapce nebo dívku, a po třech konkurzech roli Eli dostala. Ovšem její hlas musel být předabován Elif Ceylanovou, jelikož byl posazen moc vysoko. Postavu Oskara si nakonec zahrál Kåre Hedebrant.\n\nAlfredson popsal výběr herců jako nejtěžší část celého projektu. Měl zvláštní obavy o to, jak spolu dva hlavní aktéři budou vycházet, a aby ti co knihu četli neměli předsudky o tom, jak by měly postavy vypadat. Chtěl, aby herci vypadali co nejvíc nevinně a zároveň aby uměli mluvit a spolupracovat s kamerou. \"Měli by být přesný opak toho druhého. Ona je vše, co on není. Tajemná, silná a statečná (...) Podobně jako dvě strany jedné mince.\"\n\nVe finále byl Alfredson s oběma herci velmi spokojen a často je chválil za to, že jsou \"velmi inteligentní\", \"neuvěřitelně rozumní\" a \"nebývale fantastičtí\".\n\nAčkoli se film odehrává v Blackebergu, předměstí Stockholmu, většina natáčení se konala v Luleå (v severním Švédsku), aby bylo zajištěno chladné počasí a dostatek sněhu.\n\nNicméně Alfredson natočil některé scény i v oblasti Blackebergu. Například scéna, kdy Eli skáče ze stromu na Virginii, byla natočena na Blackeberském náměstí. Nebo další pasáž, jak Eli útočí na Jockeho, byla nafilmována v nedalekém předměstí Råcksta.\nPro exteriér nemocnice byla použita radnice ve městě Boden.\nVzhledem k extrémní zimě se ale mnohé z venkovních detailních scén natáčela ve studiu.\n\nProlézačky, na kterých se odehrává mnoho interakcí mezi Oskarem a Eli, byly pro film speciálně navrženy. Jejich návrh byl vymyšlen tak, aby vyhovovaly formátu plátna, jelikož běžné prolézačky tuto podmínku nesplňují.\n\nFilm obsahuje asi 50 snímků, které byly dodělány počítačově. Alfredson chtěl, aby byly co nejvíce jemné a téměř neznatelné.\nNapříklad scéna, kdy se tlupa koček vrhá na Virginii, byla jedna z nejkomplikovanějších a vyžádala si týdny přípravy a plánování. Štáb pro tuto scénu použil kombinaci živé kočky, vycpané kočky a počítačové technologie.\n\nFilm se zaměřuje spíše na efekty analogového zvuku. Hlavní zvukař Per Sundström vysvětluje: \"Klíčem k dobrým zvukovým efektům je práce s přírodními a reálnými zvuky. (...) Tyto analogové zvuky mohou být podle potřeby dále digitálně přepracovány, ale původ by měl být přirozený.\". Sundström se chtěl co nejvíce přiblížit k hercům, aby bylo možné slyšet jejich srdeční tep, dýchání i polykání.\nPozději se v produkci rozhodlo, že se předabuje Linin hlas za nějaký méně ženský, aby se zdůraznil samotný příběh. \"Eli má ve skutečnosti 200 let a ne dvanáct. Potřebovali jsme nesoulad. Kromě toho ji to dělá hrozivější.\" řekl Sundström. Pro dabing vyzkoušel muže i ženy do čtyřiceti let. Nakonec, po odhlasování, filmový štáb vybral Elif Ceylan. Stopáž jak Elif jí meloun nebo klobásu byla zkombinována s různými zvířecími zvuky, aby byl napodoben zvuk toho, jak Eli kouše do oběti a vysává z ní krev.\nTým zvukařů také vyhrál cenu Gulbagge Švédského filmového institutu za nejlepší výkon.\n\nFilm Ať vejde ten pravý se prvního představení dočkal 26. ledna 2008 při příležitosti Mezinárodního filmového festivalu ve švédském Göteborgu. Zde také režisér Alfredson obdržel festivalové ocenění Nordic Film Prize. Následně se hrál i na několika dalších festivalech, včetně Tribeca Film Festivalu v New Yorku (24. dubna 2008), filmovém festivalu v Edinburghu (25. června 2008), nebo Neuchâtel Mezinárodním festivalu fantasy filmů ve Švýcarsku (3. července 2008), kde film získal ocenění Méliès d'Argent.\n\nŠvédští kritici hodnotili film vesměs pozitivně. Ve 26 recenzích na švédském portálu Kritiker.se dosáhl průměrného hodnocení 4/5.\n\nV USA je film také velmi dobře hodnocen. Na stránce RottenTomatoes.com byl běžnými uživateli zhodnocen na 98% a odbornými kritiky na 97%.\n\nDalší z internetových recenzních portálů Bloody Disgusting zařadil film jako první na seznamu \"Top 20 hororových filmů desetiletí\" a v článku píše: \"Pro hororový film je dost neobvyklé, aby byl dobrý. Ještě neobvyklejší je, aby fungoval jako pravé umělecké dílo. A film Ať vejde ten pravý mezi ně rozhodně patří – jednoduše krásný výtvor, který časem postupně odhaluje své taje a krásy přesně tak, jako opravdová umělecká díla. Jednoduchost příběhu umožňuje režiséru Alfredsonovi, aby se s pronikavým pochopením zaměřil na obě hlavní postavy, což z filmu dělá nejen skvělý film s upíří tematikou, ale také mu přidává na nadčasovosti. V podstatě jde o jednoduchý lidský příběh, ale zamýšlí se nad možnostmi propojení a vztahů mezi lidmi.\".\n\nFilm se objevil na mnoha seznamech nejlepších filmů roku 2008.\n\n\nFilm Ať vejde ten pravý byl nominován v pěti kategoriích na cenu Guldbagge Švédského filmového institutu pro rok 2008. Nakonec však vyhrál ocenění za režii, scénář a kameru. Speciální cenu obdržela produkční designérka Eva Norén a sice Best Achievement Award (cena za největší úspěšnost).\n\nFilm také vyhrál cenu Méliès d'Argent na švýcarském Neuchâtel Mezinárodním festivalu fantasy filmů (NIFFF) a poté i Méliès d'Or za \"Nejlepší evropský fantasy celovečerní film\", které uděluje Evropská federace fantasy-filmových festivalů, pod kterou patří i NIFFF.\n\nI přesto, že je Ať vejde ten pravý mezinárodně velmi úspěšný film, nebyl Švédskem předložen na Oscara za nejlepší cizojazyčný film. Podrobnosti o jeho způsobilosti pro tuto cenu však vyústily v jakýsi zmatek a proto tuto cenu nemohl vyhrát.\n\n"}
{"id": "642080", "url": "https://cs.wikipedia.org/wiki?curid=642080", "title": "Nogajská step", "text": "Nogajská step\n\nNogajská step je aridní bezlesá rovinatá oblast na východě Severního Kavkazu severně od řeky Těrek. Step se rozprostírá na území severního Dagestánu, Stavropolského kraje, Čečenské republiky a Kalmycké republiky. Název pochází od etnonyma Nogajců, kteří v oblasti kočovali v době příchodu Rusů v 16. století.\n"}
{"id": "642082", "url": "https://cs.wikipedia.org/wiki?curid=642082", "title": "Badfinger", "text": "Badfinger\n\nBadfinger byla rocková skupina, založená v Swansea, Wales. Spolupracovali se skupinou The Beatles. Zakládající členové byli Pete Ham, Mike Gibbins, Ron Griffiths a David \"Dai\" Jenkins. Když, v roce 1975, zemřel Pete Ham, skupina se rozešla, ale v roce 1978 zase začali hrát.\n"}
{"id": "642087", "url": "https://cs.wikipedia.org/wiki?curid=642087", "title": "Tel Narbeta", "text": "Tel Narbeta\n\nTel Narbeta (: תל נרבתה) je vrch o nadmořské výšce cca 70 metrů v severním Izraeli.\n\nLeží na pomezí nejzápadnějšího výběžků vysočiny v regionu vádí Ara (hebrejsky: \"Nachal Iron\"), respektive vrchoviny Giv'ot Iron, a hustě osídlené a zemědělsky intenzivně využívané pobřežní nížiny, cca 40 kilometrů jižně od centra Haify, na jihovýchodním okraji vesnice Ma'anit, cca 14 kilometrů od Středozemního moře. Má podobu převážně zalesněného kopce. Jižně od vrchu spadá terén do údolí vádí Nachal Narbeta. Východně od vrcholu prochází těleso dálnice číslo 6 a za ní leží město Kacir-Chariš.\n\nPahorek má dlouhou sídelní tradici a archeologické výzkumy tu odhalily četné pozůstatky lidské přítomnosti. Lesy pokrývající vrch jsou turisticky využívány.\n\n"}
{"id": "642089", "url": "https://cs.wikipedia.org/wiki?curid=642089", "title": "Oslobođenje", "text": "Oslobođenje\n\nOslobođenje (v srbské cyrilici Ослобођење) jsou bosenskohercegovinské noviny se sídlem v Sarajevu. Deník začal vycházet v roce 1943 v okolí Ugljeviku, na komunistickými partyzány drženém území. Jeho název odkazuje k \"osvobození\" tehdy okupované Jugoslávie. Jedná se o nejdéle vycházející bosenskohercegovský deník a za doby socialismu i úspěšné vydavatelství.\n\nNoviny plnily během svého vzniku hlavně roli odbojové tiskoviny na území, které bylo během druhé světové války obsazeno fašistickým Chorvatskem. Během socialistické Jugoslávie byl deník kontrolován komunistickou stranou, sloužil pro prezentaci její politiky mezi veřejností. Noviny tiskl v budově bývalé Zemské tiskárny na břehu řeky Miljacky v Sarajevu.\n\nJakmile se začal systém na konci 80. let drolit a v Bosně a Hercegovině se do popředí dostával problém národnostní, Oslobođenje začalo tvrdě kritizovat řadu nacionalistických vůdců a podporovat myšlenku celospolečenských programů a myšlenek. Po vypuknutí války v roce 1992 deník načas nepřestal vycházet; jeho hlavní budova byla sice během útoků zničená, avšak redakce pokračovala v práci v bunkrech. Tato aktivita vedla k velké vlně ohlasů v zahraničí a Oslobođenje získalo řadu mezinárodních cen (např. Sacharovovu cenu za svobodu myšlení).\n\n"}
{"id": "642090", "url": "https://cs.wikipedia.org/wiki?curid=642090", "title": "Manfred Mann Chapter Three", "text": "Manfred Mann Chapter Three\n\nManfred Mann Chapter Three byla britská experimentálně jazz rocková skupina, založená v Jihoafrické republice, hráčem na klávesy Manfredem Mannem. Kapela se rozpadla po vydání dvou alb. Mann pokračoval ve skupině Manfred Mann's Earth Band v roce 1971.\n\n"}
{"id": "642092", "url": "https://cs.wikipedia.org/wiki?curid=642092", "title": "Badb", "text": "Badb\n\nBadb „vrána“ či Badb Catha „bitevní vrána“, moderní irštinou Badhbh, anglicizovaně Bave je irská bohyně války. Je počítána mezi Mórrígna „velké královny“ - tři válečné bohyně, mezi které jsou kromě ní počítány také Mórrígan a Macha. Může být příbuzná s galskou bohyní války známou pod jmény Bodua, Catobodua a Cauth Bova. Nemain, další z bohyní z bohyní uváděných mezi třemi Mórrignami, je podle keltisty Jamese MacKillopa aspektem Badb či Mórrígan, nikoliv samostatnou postavou. Nemain a Badb taktéž spojuje že je jako jejich manžel uváděn bůh války Néit. I samotná Badb však může být pouhým aspektem Mórrigan, stejně jako ostatní Mórrígny.\n\nKeltisté James MacKillop a Patricia Lysaght poukazují na \"badhbh chaionte\" „kvílející vránu“, jež odpovídá \"ben síde/bánší\" „kvílející sídhe“ a \"ben chaointe\" „kvílející ženu“, což jsou bytosti které v irské tradici ohlašují smrt. V irské lidové kultuře \"badhbh\" vystupuje jako malá a ošklivá stařena s bílýmí vlasy, oděná v bílé, případně červené, především na jihu Irska je však také popisována jako krásná, vitální a vysoká žena. Objevuje se většinou u vodních toků a zdrojů, především pramenů jako je Tobar na Baidhbe „Baidhbina studna“ u Waterfordu.\n"}
{"id": "642093", "url": "https://cs.wikipedia.org/wiki?curid=642093", "title": "Nokia C7", "text": "Nokia C7\n\nNokia C7 je smartphone patřící do multimediální řady Cseries. Má 3,5\" dotykový AMOLED displej s rozlišením 640 × 360 bodů. V základní výbavě se také nachází 8megapixelový fotoaparát s duálním bleskem, dále GPS navigace, Wi-Fi, EDGE, HSDPA, vestavěný kompas, FM vysílač, NFC a taky podporu MicroSD karet až do kapacity 32 GB. Interní paměť telefonu je 8 GB. Nokia C7 běží na OS Symbian^3 s podporou dotykového ovládání.\n\nKonstrukce mobilu je vyrobena z leštěné korozivzdorné oceli a skla. Je tenký pouhých 11 mm. Na 3,5palcovém displeji můžete pouhým posunutím prstu procházet mezi třemi plochami, na které si zároveň můžete ukládat potřebné kontakty, aplikace a mnoho dalšího. Mezi aplikacemi procházíte poklepáním na displej, zoom zvládnete pomocí dvou prstů.\n\nMobil je plně kompatibilní se sociálními sítěmi jako Facebook nebo Twitter a novinky si můžete procházet přímo na výchozím displeji. Je možné aktualizovat příspěvky a svoji aktuální polohu a sejít se tak s přáteli, či informovat ostatní o běžných věcech.\n\nTelefon byl představen s operačním systémem Symbian^3, který má jednodušší dotykové ovládání a přes 250 nových funkcí. Dovoluje také vytvářet vlastní aplikace a procházet mezi nimi, aniž by se snížila výkonnost baterie. Přístroj si můžete přizpůsobit mnoha způsoby dle vlastní potřeby. Novou možností je mít několik pohotovostních obrazovek, vizuální multitasking a ovládání gesty.\n\nV srpnu roku 2011 byl systém aktualizován na verzi Symbian Anna. Změny se týkaly nového internetového prohlížeče a bylo přepracováno uživatelské prostředí.\n\nDalší verze operačního systému Symbian Belle, resp. Nokia Belle byla k dispozici v roce 2012. V systému přibyla nový stahovací panel pro rychlé nastavení připojení a zobrazení nových událostí, widgety je nově možné umisťovat libovolně, jsou v několika velikostech, počet pohotovostních obrazovek se zvýšil na šest. Uživatelské rozhraní doznalo grafických změn, místo textových tlačítek jsou nově pouze ikony. Frekvence pro natáčení videa byla zvýšena na 30 FPS.\n\nPoslední verzí systému, která je dostupná pro Nokii C7 (a další telefony původně uvedené se systémem Symbian^3), je Nokia Belle Refresh. Vylepšení se týkalo internetového prohlížeče, některých widgetů předinstalovaných aplikací a map. Pro novější modely, které byly uvedeny na trh již se Symbian Belle (603, 700, 701 a 808 PureView), byla dostupná aktualizace Nokia Belle Feature Pack 2 (FP2), která přinesla podstatnější změny.\n\n\n\n\n\n\n\n"}
{"id": "642096", "url": "https://cs.wikipedia.org/wiki?curid=642096", "title": "Seznam českých šlechtických rodů: B", "text": "Seznam českých šlechtických rodů: B\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642097", "url": "https://cs.wikipedia.org/wiki?curid=642097", "title": "Seznam moravských šlechtických rodů: B", "text": "Seznam moravských šlechtických rodů: B\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642098", "url": "https://cs.wikipedia.org/wiki?curid=642098", "title": "Seznam slezských šlechtických rodů: B", "text": "Seznam slezských šlechtických rodů: B\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.Seznam slezských šlechtických rodů – vyberte písmeno:\n\n"}
{"id": "642099", "url": "https://cs.wikipedia.org/wiki?curid=642099", "title": "Bob Daisley", "text": "Bob Daisley\n\nRobert John \"Bob\" Daisley (* 13. února 1950, Sydney, Austrálie) je australský hudebník, baskytarista a textař, který spolupracoval s Ozzy Osbournem, Uriah Heep nebo Gary Moorem. V současné době hraje se skupinou Living Loud.\n\n"}
{"id": "642100", "url": "https://cs.wikipedia.org/wiki?curid=642100", "title": "Menerva", "text": "Menerva\n\nMenerva byl časopis o dějinách a kultuře antického starověku, který vznikl díky iniciativě doc. I. Lisového a pod záštitou Biskupského gymnázia v Českých Budějovicích. \n\nJeho název je odvozen od jména známé bohyně Minervy (též Menerva či Menrva), která byla uctívána u Etrusků, Sabinů i Římanů jako patronka řemesel a lékařství. Po ztotožnění s řeckou Athénou se stala symbolem vědění a moudrosti. \n\nNa stránkách Menervy publikovali své příspěvky jak významní profesoři (Jan Bouzek, Jan Burian, Gerhart Dobesch, Radislav Hošek, Karl Christ, Pavel Oliva, Věra Olivová, Franco Sartori) a docenti, tak začínající adepti a studenti; časopis se proto stal vynikajícím informačním zdrojem a rovněž i specifickou školou pro každého, komu není lhostejný antický starověk.\n\nPo zániku Menervy se rozhodl vedoucí katedry společenských věd JU vČeských Budějovicích docent Miroslav Sapík publikovat odborný periodický časopis Minerva v návaznosti na odbornou a koncepci Menervy: přes populární výklad materiálu zajistit vysokou odbornou úroveň článků a recenzí, poskytovat úrodné pole pro spolupráci mezi učiteli a začínajícími adepty a také sloužit jako didaktická základna pro všechny milovníky antické kultury. Avšak i tento časopis zanikl.\n"}
{"id": "642102", "url": "https://cs.wikipedia.org/wiki?curid=642102", "title": "Macha", "text": "Macha\n\nMacha byla bohyně války a stejně jako její sestry symbolizuje promiskuitní pohlavní život, je také spojena s koňmi a věštěním. \n\nJejími sestrami byly Badb a Morrigan. Měly jedno tělo a každý měsíc měla jedna z nich vládu nad tělem, zatímco ty dvě další spaly.\n"}
{"id": "642104", "url": "https://cs.wikipedia.org/wiki?curid=642104", "title": "Paul Revere &amp; the Raiders", "text": "Paul Revere &amp; the Raiders\n\nPaul Revere & the Raiders je americká rocková skupina, která zaznamenala značný úspěch ve Spojených státech ve druhé polovině 60. let a začátku 70. let 20. století s hity jako „Hungry“ nebo „Kicks“. Vůdčí osobnost skupiny, hráč na klávesové nástroje Paul Revere, zemřel v roce 2014 ve věku 76 let.\n\n\n"}
{"id": "642108", "url": "https://cs.wikipedia.org/wiki?curid=642108", "title": "Seznam českých šlechtických rodů: C", "text": "Seznam českých šlechtických rodů: C\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642109", "url": "https://cs.wikipedia.org/wiki?curid=642109", "title": "Seznam moravských šlechtických rodů: C", "text": "Seznam moravských šlechtických rodů: C\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642110", "url": "https://cs.wikipedia.org/wiki?curid=642110", "title": "William Allingham", "text": "William Allingham\n\nWilliam Allingham (19. března 1824 nebo 1828 – 18. listopadu 1889) byl irský spisovatel a básník. Narodil se v Ballyshannon (hrabství Donegal) v Irsku a byl synem správce místní banky, který byl anglického původu.\n\n"}
{"id": "642111", "url": "https://cs.wikipedia.org/wiki?curid=642111", "title": "Seznam slezských šlechtických rodů: C", "text": "Seznam slezských šlechtických rodů: C\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642114", "url": "https://cs.wikipedia.org/wiki?curid=642114", "title": "7 křišťálových koulí", "text": "7 křišťálových koulí\n\n7 křišťálových koulí (francouzsky \"Les 7 boules de cristal\") je 13. díl komiksové série Tintinova dobrodružství, napsaných a ilustrovaných belgickým spisovatelem a ilustrátorem Hergém.\n\nHistorie vydání je komplikovaná. Příběh nejprve vycházel na pokračování v novinách Le Soir v letech 1943-44 a čítal 152 černobílých pruhů. V září 1944 byla Belgie osvobozena od německých okupantů. Vydávání příběhu bylo přerušeno kolem strany 57 konečného alba, kde se Tintin setkává s generálem Alcázarem. A pak se příběh zastavil téměř na dva roky. Hergé totiž nesměl dál publikovat, protože Spojenci jej podezírali ze spolupráce s Nacisty; dovolil totiž, aby Tintina otiskoval deník kontrolovaný Němci. Po noci strávené ve vězení a třech výsleších byl nakonec žaloby zproštěn. Událost Hergého hluboce poznamenala a do jeho jinak optimistických příběhů se poprvé vkrádá jistý pesimismus. Konec příběhu vyšel barevně v novém týdeníku Tintin v letech 1946–1948. Hergé v roce 1948 příběh přepracoval do verze se 62 stranami. V Česku byl příběh nejdříve na pokračování v letech 1997–1998 v časopise Květy a první knižní vydání vydal Albatros v roce 2008.\n\nTintin čte ve vlaku noviny, ve kterých se píše o sedmi badatelích, kteří se právě vrátili z dvouleté cesty na které prozkoumávali Andy. Neznámý muž mu řekne \"Pomyslete na všechny ty egyptology, kteří záhadně zemřeli, když otevřeli hrobku faraona... A ti, co znesvětili hrob toho Inky, dopadnou stejně, uvidíte... \" Potom všechny členy expedice,která se právě vrátila z And, kde odkryla hrobku Inky, Rascara Capaca, zachvátí záhadná choroba.\nJediným vodítkem k vyřešení případu členů expedice, kteří leží v letargii v nemocnici, jsou křišťálové střípky, nalezené u všech obětí.\n\nTintin, Kapitán Haddock a profesor Tryfon Hluchavka jsou mezitím u Hluchavkova přítele, profesora Bergamotta, sedmého účastníka andské expedice a zároveň vlastníka mumie Rascara Capaca. Mumie se záhadně vypaří když pokojem proběhne ohnivá koule a potom co každého ve snech navštíví mumie, nalézá trojlístek ve složení Tintin,Haddock a Hluchavka Bergamotta v kómatu se střípky křišťálu v jeho posteli. Útočník obešel hlídající policisty komínem a nikomu se nepodařilo ho zasáhnout.\nBergamott se později probouzí, ale pouze vykřikuje něco o záhadných postavách, které na něj útočí. Tintin navštíví nemocnici, kde si všichni členové expedice ve stejný čas procházejí stejnou hrůzou.\n\nNezávisle na tom, si Hluchavka natáhne náramek, který na sobě původně měla mumie (přitom si poznamenává, že mu ohromně sluší) a záhadně zmizí. Když Tintin s Haddockem hledají Hluchavku a najdou jeho deštník, společně vyvodí, že na něj útočník skočil ze stromu a zneškodnil ho. Poté na ně kdosi vystřelí, oni ho pronásledují až k černému autu, ve kterém střelec unáší profesora. Haddock s Tintinem zavolají policii a ta postaví barikády, únosci jimi přesto projedou. Tintina Haddock únosce pronásledují do La Rochelle, kde zjišťují že Hluchavka odjíždí na lodi Pachacamac do Peru. Příběh pokračuje čtrnáctým dílem nazvaným \"Chrám Slunce\".\n"}
{"id": "642120", "url": "https://cs.wikipedia.org/wiki?curid=642120", "title": "Frank B. Kellogg", "text": "Frank B. Kellogg\n\nFrank Billings Kellogg (22. prosince 1856 Potsdam – 21. prosince 1937 Saint Paul) byl americký advokát, politik a státník, který zasedal v americkém Senátu a byl ministrem zahraničních věcí USA. Je spoluautorem Briand-Kelloggova paktu, za což v roce 1929 získal Nobelovu cenu míru.\n\nAdvokáta začal dělat v roce 1877. Jako republikán byl v roce 1916 zvolen do Senátu USA, kde působil od 4. března 1917 do 4. března 1923. Od roku 1923 do roku 1925 byl velvyslancem do Spojeného království.\n\nMezi lety 1925–1929 byl ministrem zahraničních věcí USA v kabinetu prezidenta Calvina Coolidgeho. V roce 1928 spolu s francouzským ministrem zahraničí Aristidem Briandem vytvořili Briand-Kelloggův pakt, za který v roce 1929 získal Nobelovu cenu za mír. Mezi lety 1930–1935 byl soudcem stálého dvora mezinárodní spravedlnosti. Den před svými jednaosmdesátými narozeninami umřel na zápal plic.\n"}
{"id": "642126", "url": "https://cs.wikipedia.org/wiki?curid=642126", "title": "Seznam slezských šlechtických rodů: Č", "text": "Seznam slezských šlechtických rodů: Č\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642127", "url": "https://cs.wikipedia.org/wiki?curid=642127", "title": "Seznam moravských šlechtických rodů: Č", "text": "Seznam moravských šlechtických rodů: Č\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642128", "url": "https://cs.wikipedia.org/wiki?curid=642128", "title": "Seznam českých šlechtických rodů: Č", "text": "Seznam českých šlechtických rodů: Č\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642136", "url": "https://cs.wikipedia.org/wiki?curid=642136", "title": "Seznam českých šlechtických rodů: D", "text": "Seznam českých šlechtických rodů: D\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n\n"}
{"id": "642137", "url": "https://cs.wikipedia.org/wiki?curid=642137", "title": "Seznam moravských šlechtických rodů: D", "text": "Seznam moravských šlechtických rodů: D\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642138", "url": "https://cs.wikipedia.org/wiki?curid=642138", "title": "Seznam slezských šlechtických rodů: D", "text": "Seznam slezských šlechtických rodů: D\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642141", "url": "https://cs.wikipedia.org/wiki?curid=642141", "title": "Jo Burt", "text": "Jo Burt\n\nJo Burt (* 1956) je anglický rockový a heavy metalový baskytarista, kytarista, skladatel a zpěvák, nejvíce známý pro spolupráci se skupinou Black Sabbath v letech 1987–1988, při turné k albu \"The Eternal Idol\", po ukončení turné kapelu opustil.\n\nJe také zakladatel skupiny Sector 27, která předskakovala na turné Eltona Johna nebo The Police na začátku 80. let 20. století. Spolu se synem Johna Bonhama z Led Zeppelin Jasonem Bonhamem byl také členem skupiny Virginia Wolf.\n\nJo Burt hrál na bezpražcovou baskytaru na sólovém albu Freddie Mercuryho \"Mr. Bad Guy\".\n\nHrál také s The Troggs, Brianem Setzerem, Bobem Geldofem, Rogerem Taylorem, Jamesem Reynem, The Sweet a další.\n\n"}
{"id": "642148", "url": "https://cs.wikipedia.org/wiki?curid=642148", "title": "Ray Gillen", "text": "Ray Gillen\n\nRaymond A. \"Ray\" Gillen (12. května 1959, New York City, New York, Spojené státy – 1. prosince 1993, New York City, New York, Spojené státy) byl americký zpěvák a hráč na harmoniku, který se nejvíce proslavil ve skupině Badlands. Krátce také hrál ve skupinách Black Sabbath a Phenomena.\n\n\n\n\n\n\n\n\n"}
{"id": "642149", "url": "https://cs.wikipedia.org/wiki?curid=642149", "title": "Robert Cailliau", "text": "Robert Cailliau\n\nRobert Cailliau (čti \"robér kajjió\"; * 26. ledna 1947, Tongeren) je belgický inženýr informatiky a počítačový vědec, který spolu s Sirem Timem Berners-Leem vytvořil \"WWW\" neboli World Wide Web.\n\nCailliau se narodil v belgickém městě Tongeren. V roce 1958 se přestěhoval s rodiči do Antverp. Po střední škole absolvoval v roce 1969 Gentskou univerzitu jako inženýr v elektrotechnice a strojírenství (\"Burgerlijk Werktuigkundig en Elektrotechnisch ingenieur\"). Má také titul MSc z Michiganské univerzity v počítačové, informační a řídicí technice (1971).\n\nBěhem své vojenské služby v belgické armádě udržoval Fortranské programy pro simulaci přesunů. V prosinci 1974 začal pracovat ve švýcarském CERNu v divizi Proton Synchrotron (PS) na řídícím systému urychlovače. V dubnu 1987 odešel z divize PS a stal se vedoucím skupiny počítačových systémů v divizi zpracování dat. V roce 1989 navrhl Tim Berners-Lee hypertextový systém pro přístup k různorodé dokumentaci a v souvislosti s CERNem od září do prosince 1990 navrhl systém World Wide Web. Během této doby spolu s Cailliau napsali návrh na financování projektu. Cailliau se později stal klíčovým zastáncem projektu a spolu s Nicolou Pellow vyvinul první webový prohlížeč pro Mac OS, MacWWW.\n\nV roce 1993 ve spolupráci s \"Fraunhofer Gesellschaft\" Cailliau vytvořil první on-line projekt Evropské komise pro šíření informací v Evropě (WISE) a zasadil se o to, že CERN uvolnil webovou technologii do public domain.\n\nV prosinci 1993 Cailliau svolal první mezinárodní konferenci o WWW, která se konala v květnu 1994 v CERNu. Na konferenci se sešlo 380 internetových průkopníků, což byl mezník ve vývoji webu. Konference vedla k formování Mezinárodního řídícího výboru konference WWW, která od té doby pořádá každoroční konference. Cailliau byl členem výboru od roku 1994 do roku 2002.\n\nV roce 1994 spustil Cailliau „Web pro školy“ z projektu Evropské komise, kterým zavedl web jako zdroj pro vzdělávání. Když pomohl převést vývoj webových aplikací z CERNu na World Wide Web Consortium, věnoval svůj čas veřejné komunikaci. Do předčasného důchodu odešel z CERNu v lednu 2007.\n\nCailliau je nyní aktivním členem Newropeans, což je transevropské politické hnutí, pro které spolu s Luca Cominassi nedávno vypracovali návrh týkající se evropské informační společnosti.\n\nCailliau prohlašuje na svých internetových stránkách, že je ateista. Veřejně přednáší o minulosti a budoucnosti World Wide Web a přednesl úvodní projev na výroční konferenci vývojářů \"Runtime revolution\" ve skotském Edinburghu dne 1. září 2009.\n\n\n\n"}
{"id": "642152", "url": "https://cs.wikipedia.org/wiki?curid=642152", "title": "Milovan Glišić", "text": "Milovan Glišić\n\nMilovan Glišić (v srbské cyrilici Милован Глишић, narozen Gradac u Valjeva, zemřel 1. února 1908 v Dubrovníku) byl známým srbským spisovatelem.\n\nNa rozdíl od řady dalších spisovatelů své doby, byl Glišić původem z vesnice, což se do budoucna projevilo značně na jeho tvorbě. Nedostalo se mu několika prvních let základní školy (neboť v místě, kde jako mladý vyrůstal, žádná nebyla); vzdělávali ho rodiče. Později chodil do školy ve Valjevu; střední školu - gymnázium - absolvoval v Bělehradě. Studoval rovněž i vysokou školu (známou bělehradskou Veliku Školu), zprvu jako technik, později ale přestoupil na filozofii. Poté, co skončil se studiem se stal korektorem státní tiskárny. Protože dlouhou dobu žil bez otce, byla jeho životní situace nelehká; pracoval kde mohl, aby se uživil. Dvakrát pracoval jako redaktor novin, dlouhou dobu také jako dramaturg Národního divadla (sepsal pro něj dvě hry - \"Dva cvanciga\" a \"Podvale\").\n\nByl hlavně satirikem, kromě toho ale také překládal řadu dalších cizích spisovatelů, popularizoval především ruskou literaturu, např. Gogola, Tolstého. Přeložil také i některá díla od Tarase Ševčenka z ukrajinštiny. Srbové, kteří doposud neznali cizí literaturu, pokud neuměli cizí jazyky, si tak ty knihy nyní mohli díky Glišićovi přečíst. Ke konci života také působil v Národní knihovně. Když se ve stáří horšil jeho zdravotní stav, odcestoval do Dubrovníku, kde se léčil.\n\n"}
{"id": "642153", "url": "https://cs.wikipedia.org/wiki?curid=642153", "title": "Chatrč (román)", "text": "Chatrč (román)\n\nChatrč (: ) je křesťanský román kanadského spisovatele Williama Paula Younga. Young původně knihu napsal jako vánoční dárek pro svých šest dětí a několik přátel v roce 2005. Po svém prvním vydání v roce 2007 se 70 týdnů držela v čele seznamu bestselerů deníku The New York Times. Do roku 2010 se prodalo 7 milionů výtisků a byla přeložena do 35 jazyků. V roce 2009 vyšla česky v nakladatelství Knižní klub v překladu Šárky Kadlecové. V roce 2015 ji nakladatelství OneHotBook vydalo jako audioknihu načtenou Igorem Barešem.\n\nHlavní postavou je Mackenzie Allen Phillips, který se ve staré chatrči vyrovnává se ztrátou své dcery Missy. Děj se odehrává nedaleko jezera Wallowa v severovýchodním Oregonu. V Oregonu také žije autor této knihy.\n\n"}
{"id": "642154", "url": "https://cs.wikipedia.org/wiki?curid=642154", "title": "David Donato", "text": "David Donato\n\nDavid Tom Donato je americký zpěvák známý pro jeho spolupráci se skupinou Black Sabbath, se kterou hrál během let 1984 a 1985, dema nahraná v tomto období zůstávají nevydané, s výjimkou zkoušky v roce 1985, na které byli Donato, Tony Iommi, Geezer Butler a Bill Ward, ta se objevila v roce 2006 na internetu. Tuto zkoušku produkoval Bob Ezrin. Po odchodu z Black Sabbath, se společně s bývalým kytaristou Kiss Mark St. Johnem připojil ke glam metalové skupině White Tiger.\n"}
{"id": "642156", "url": "https://cs.wikipedia.org/wiki?curid=642156", "title": "Teorie sociální směny", "text": "Teorie sociální směny\n\nPodle teorie sociální směny (teorie výměny, \"social exchange theory\") je sociální chování výsledkem implicitních sociálních konstruktů, které zahrnují smlouvání o co nejvýhodnější podmínky. Sociální interakce tedy mají zajistit co nejvyšší interpersonální „zisk“ a minimalizovat interpersonální „ztráty“. Zisky a ztráty ve vztahu poměřujeme a podle toho se rozhodujeme, zda do nich vstoupit či z nich vystoupit.\n\nZisk ve vztahu k jiné osobě se definuje jako míra uspokojení potřeb, pozitivního emocionálního prožití a prospěchu, které jednotlivec ve vztahu dosahuje. Cena (ztráta) ve vztahu definuje míru vynaloženého úsilí, negativních emocí, apod., které jednotlivec do vztahu vkládá.\n\nOdměny („\"rewards, gratification, satisfiers\"“) jsou pozitivní prvky, které pro jedince plynou ze vztahu. Pro některé jedince není problém poskytnout druhému ve vztahu odměnu, kterou by druhý jedinec jinak dosáhl jen velmi ztěžka. Jedinci hledají vztahy, kde odměny převyšují nad výdaji. Snaží se maximalizovat počet odměn a minimalizovat počet výdajů. Odměny jsou např. smysl pro psychickou podporu, předání zkušeností, nebo peníze.\n\nVýdaje („\"cosi, dissatisfers\"“) jsou negativní prvky, které pro jedince plynou ze vztahu. Každý jedinec se snaží ve vztahu minimalizovat počet výdajů, pokud výdaje převyšují nad odměnami, je vztah negativní a pro jedince nevýhodný. Výdaje jsou např. úsilí v daném vztahu, čas, nebo peníze.\n\nVztahy („\"outcome\"“) hodnotíme jako pozitivní, pokud je pro nás více odměn, než výdajů. V opačném případě hodnotíme vztahy jako negativní. Platí zde jednoduchá rovnice: odměny – výdaje = hodnota vztahu. Pozitivní vztahy mají lidé tendenci udržovat, jsou pro ně přínosné. Pokud daný vztah vyhodnotí obě strany jako pozitivní, vzniká vztah vzájemně vyrovnaný, jedinci si zde poskytují odměny za výdaje pro ně zanedbatelné. Takové vztahy bývají stabilní. Naopak pokud je vztah negativní, lidé takové vztahy ukončují.\n\nSrovnávací úroveň („\"comparison level\"“) je určena podle potřeb a nároků jedinců. Srovnávací úrovní rozumíme minimum, které jedinec jedinec od vztahu očekává, jde o představu počtu odměn, které jedinec ze vztahu získá a nákladů, které jedinec do vztahu vloží. Srovnávací úroveň může být považována za standard, se kterým by byl jedinec ve vztahu spokojen. Srovnávací úroveň je ještě s výsledkem vztahu rozhodující pro držení nebo zavrhnutí daného vztahu. \n\nPodlé této teorie jedinec zvažuje další alternativní výnosy a odměny mimo vztah, který právě trvá. Srovnávací úroveň pro alternativy je spíše měřítko pro stabilitu, než pro uspokojení. Pokud lidé nemají žádný alternativní vztah a nechtějí být sami, zůstávají í ve vztazích pro ně nepřínosných.\n\nLidé se zapojují do různých skupin a vztahů proto, aby dosáhli svého cíle. Když se do těchto skupin zapojí, jsou v určité míře závislí na druhém jedinci, nebo na skupině. Toto chování vede k sociální výměně, pokud se jedinec orientuje na cíle, kterých lze dosáhnout pouze interakcí s jinými jedinci a pokud přizpůsobuje své prostředky k dosažení těchto cílů.\n\nNejznámější teorií výměny je vztah závislosti a výkonu. Podle této teorie vztah mezi dvěma jednotlivci tvoří závislost jednoho na druhém a jelikož bývá jeden jedinec ve vztahu vždy silnější, než druhý, má nad ním i moc. Stejně jako nadřazenost jednoho jedince nad druhým pozorujeme i nerovnosti mezi členy větších skupin určené mocí, což ovlivňuje sociální struktury.\n\nSměna je zřejmě základem mnoha vztahů, ale neposkytuje plné vysvětlení. Lidé často zůstávají v nevyvážených vztazích – teorii směny je tedy třeba modifikovat, aby dokázala vysvětlit i takové jevy.\n\n"}
{"id": "642158", "url": "https://cs.wikipedia.org/wiki?curid=642158", "title": "Joakim Lindström", "text": "Joakim Lindström\n\nJoakim Lindström (* 5. prosince 1983, v Skelleftei ve Švédsku) je švédský hokejový útočník hrající v týmu Skellefteå AIK v Elitserien.\n\nJoakim Lindström se sice narodil ve Skelleftei, ale hokejově vyrůstal v týmu MODO Hockey, kde se také v sezóně 2000-01 objevil v 10 zápasech švédské nejvyšší ligy Elitserien. V sezóně 2001-02 hrál v Elitserien 42 zápasů. Krom toho nastupoval za juniorské reprezentace Švédska 17 a 18letých. Za juniory nastoupil i na MS do 18 let v roce 2001 a na MS do 20 let 2003. V roce 2002 ho do NHL draftoval tým Columbus Blue Jackets. Přesto zůstal dál ve Švédsku, kde pokračoval v kariéře za Modo a občas nastupoval v nižší lize HockeyAllsvenskan (postupně za kluby IF Troja-Ljungby, Örnsköldsviks SK a IF Sundsvall Hockey). Do zámoří odešel až v sezóně 2004-05, kdy nastupoval v nižší soutěži AHL za Syracuse Crunch. V sezóně 2005-06 nastoupil poprvé v dresu Columbusu Blue Jackets v NHL i když v té sezoně hrál pouze ve 3 zápasech této ligy. V sezoně 2006-07 hrál většinou v AHL a v NHL hrál v pouhých 9 zápasech, ve kterých vstřelil 1 gól. Ve střídání lig AHL a NHL pokračoval i v sezoně 2007-08, ačkoliv si zahrál už ve 25 zápasech nejvyšší severoamerické ligy. 15. července 2008 byl vyměněn z Columbusu do Anaheimu Ducks (za výběr ve 4. kole draftu 2010, ve kterém byl vybrán Mathieu Corbeil-Theriault), ale za ty nenastoupil ani jednou a nastupoval pouze za jejich farmářský tým Iowu Chops. 3. prosince 2008 byl Anaheimem vyměněn do Phoenixu Coyotes za Logana Stephensona. Ve Phoenixu hrál ve 44 zápasech sezóny 2008-09. Před sezónou 2009-10 odešel ze zámoří do Evropy a podepsal smlouvu s ruským Torpedem Nižnij Novgorod, za který v KHL hrál v 55 zápasech a připsal si 30 kanadských bodů. Před sezónou 2010-11 odešel do Elitserien, kde podepsal smlouvu s týmem Skellefteå AIK na 2 roky.\nV sezóně 2008-09 nastoupil v 5 zápasech švédské reprezentace.\n\n\n\n"}
{"id": "642172", "url": "https://cs.wikipedia.org/wiki?curid=642172", "title": "Střední škola a Mateřská škola, Liberec, Na Bojišti 15", "text": "Střední škola a Mateřská škola, Liberec, Na Bojišti 15\n\nStřední škola a Mateřská škola Liberec, Na Bojišti 15, zkráceně SŠaMŠ, do roku 2013 Střední Odborná Škola a Gymnázium Liberec (SOŠaG), je škola v liberecké čtvrti Jeřáb s několika odbornými obory a gymnáziem. Na SOŠaG Liberec aktuálně studuje přibližně 900 žáků. Budova, která v historii sloužila různým typům německého i českého základního a středního školství, s důrazem na živnostenské a průmyslové obory, byla postavena roku 1916, další budovy školy v letech 1931 a 1934.\n\nBudovu obecné školy ve stylu pozdní secese s rysy přechodu k funkcionalismu v liberecké čtvrti III-Jeřáb na rohu ulic Americká a Na Bojišti postavily v letech 1914–1916 podle návrhu městského architekta Josefa Schuha sdružené stavební firmy Gustav a Ferdinand Mikschové a Robert Ernst Peuker z Liberce. Její kubusovitě odstupňovaná věž se stala dominantou čtvrti Na Jeřábu. V letech 1929–1931 bylo podle projektu libereckého architekta Maxe Kűhna přistavěno boční křídlo s dílnami a vlastním vchodem, v této budově sídlila německá Odborná okresní živnostenská pokračovací škola. V roce 1934 byla pro obě školy a různých spolků (Jahn) přistavěna přízemní tělocvična a k ní v dnešní Beskydské ulici městské veřejné vanové a sprchové lázně.\n\nBudova sloužila především německému základnímu a učňovskému školství, například v roce 1930 měla oddělení pro pro pekaře, cukráře, krejčí, obuvníky, malíře a natěrače, tiskaře, pro zpracování kovů a dřeva a další obory. V roce 1935 bylo v nové budově 38 tříd, vníž se vyučovalo 40 živností při počtu 800 učňů.\n\nDne 19. září 1919 zde začalo ve čtyřech třídách druhého patra působit též České státní reformní reálné gymnázium jako první česká střední škola v Liberci. Již v roce 1920 se však přestěhovalo do nové budovy v Gymnazijní (Hálkově) ulici, kterou sdílelo s německým gymnáziem.\n\nŠkolní instituce působící v budovách vystřídaly mnoho názvů: Česká odborná škola pokračovací Liberec (1920–1925), Česká živnostenská škola Liberec (1925–1939), Základní škola odborná (1945–1959), Učňovská škola (1959–1976), Střední škola pro pracující Na Bojišti (1976–1980), Střední odborné učiliště místního hospodářství (SOU MH, 1980–1991), Střední odborné učiliště Na Bojišti (1991–1993), Integrovaná střední škola Na Bojišti (1993–2007). K 29. březnu 2007 došlo k rozšíření oborů o gymnázium a pedagogické lyceum a 29. května 2007 zastupitelstvo Libereckého kraje schválilo změnu názvu školy na \"Střední odborná škola a Gymnázium, Liberec, Na Bojišti 15, příspěvková organizace\". I v tak krátké době se podařilo vypsat přijímací řízení do prvních ročníků nových oborů a ty pak naplnit. Také odmaturovaly maturitní ročníky gymnázia a pedagogického lycea.\n\nV lednu 2013 byla v rámci instituce otevřena mateřská škola, organizace se poté prezentuje pod názvem \"Střední škola a Mateřská škola, Liberec, Na Bojišti 15\".\n"}
{"id": "642180", "url": "https://cs.wikipedia.org/wiki?curid=642180", "title": "Terminate and Stay Resident", "text": "Terminate and Stay Resident\n\nTerminate and Stay Resident (TSR) česky \"ukončit a ponechat v paměti\" je v operačním systému DOS označení pro techniku umožňující vytvářet rezidentní programy, které po svém spuštění provedou určitou inicializační činnost, pak předají řízení operačnímu systému, ale zůstanou v paměti RAM počítače a mohou vykonávat různé funkce. Tyto programy často plní stejnou úlohu jako instalovatelné ovladače zařízení – zpřístupňují zařízení, které standardní DOS nepodporuje – myši, CD mechaniky, síťové a zvukové karty a další hardware. Dalšími skupinami byly programy pro tisk na pozadí, síťové ovladače (např. pro přístup k síti NetWare nebo jádro pro komunikaci protokoly TCP/IP), programy pro podporu národního prostředí (např. česká mapa klávesnice a zavaděč národních fontů), a programy, které přímo komunikovaly s uživatelem, od programu pro zadávání semigrafických znaků, přes program pro interaktivní správu rezidentních programů po programy typu Personal Information Manager jako Borland Sidekick, které v jednoúlohovém systému DOS vyvolávaly zdání funkčního multitaskingu. Mechanismus TSR využívalo i množství počítačových virů, aby mohly ovlivňovat činnost počítače kdykoli, nejen v okamžiku spuštění infikovaného programu.\n\nOperačním systém DOS je na rozdíl od pokročilejších systémů Microsoft Windows nebo Linux pouze jednoúlohový, takže v každém okamžiku je možné spustit nejvýše jeden počítačový program. Tato vlastnost umožnila snadné naprogramování jádra DOSu (též MS-DOS, FreeDOS atd.), které nemuselo být reentrantní a nemuselo obsahovat subsystém pro plánování procesů (tzv ). Absence systémové podpory více programů zároveň ze strany jádra DOSu byla pro uživatele omezující, a proto programátoři často využívali mechanizmu TSR, který mohl vyvolat zdání současného běhu více úloh (tzv. multitasking), který podporují až pokročilejší operační systémy (Microsoft Windows, Linux, Mac OS X a další).\n\nSystém DOS využívá pro komunikaci s uživatelem příkazový řádek (se shellem COMMAND.COM). Po spuštění programu je výzva shellu ( ) deaktivována a řízení je předáno spuštěnému programu. Teprve po ukončení programu je po návratu do DOSu (resp. do interpretu COMMAND.COM) výzva znovu aktivována. Systémové volání TSR spuštěný program ukončí, ale ponechá ho v paměti a zároveň je operační paměť alokovaná programem označena jako obsazená. Program fakticky dále nepokračuje, ale zůstává v RAM (označujeme ho jako rezidentní program).\n\nRezidentní program (též TSR program) musí sám zajistit, že bude vhodným způsobem aktivován (typicky modifikací tabulky přerušení), a zároveň že neporuší omezení samotného jádra DOSu. Rezidentní program nesmí volat systémové služby jádra DOSu, pokud tuto službu volá jiný program. Zároveň musí sám ošetřit své případné výstupy na obrazovku a zajistit, aby jimi nezpůsobil havárii (například zaseknutí grafické karty tím, že do ní bude nesprávně zapisovat, protože není v grafickém, ale textovém režimu).\n\nRezidentní programy se používaly velmi často jako ovladače počítačové myši, kdy byly aktivovány přerušením přicházejícím od myši přes sériový port. Také se využívaly jako podpora české mapy klávesnice (umožňovaly psaní českých znaků), které byly aktivovány přerušením od klávesnice a vystupovaly jako rozšíření její obsluhy (tzv. obsluha přerušení, též ISR). Stejný princip zneužívaly i počítačové viry, které například „rozšířily“ schopnosti systémových volání pro zápis na pevný disk nebo disketu, čímž si zajistily schopnost vlastního šíření.\n\nPůvodní volání, INT 27h, se nazývá \"terminate but stay resident\", proto jméno \"TSR\". Použitím tohoto volání, může program vytvořit 64KB jeho rezidentní paměti. MS-DOS verze 2.0 představil vylepšené volání INT 31H 21H - function 'Keep Process', které odstranilo omezení předchozí verze a nechá program vrátit návratový kód. Před provedením tohoto volání, může program nainstalovat do sebe jeden nebo více přerušovacích manipulátorů, takže může být znovu zavoláno. Instalace hardwarového vektoru přerušení umožňuje tomuto programu reagovat na hardwarové události. Instalace softwarového vektoru přerušení umožňuje zavolání v současné době běžícím programem. Instalace obsluhy přerušení časovače umožňuje TSR pravidelné spouštění (viz ISA) programovatelného intervalového časovače, a to zejména v sekci \"IBM PC compatible\").\n\nTypický způsob využití vektoru přerušení zahrnuje čtení jeho současné hodnoty (adresu), ukládání do paměťového prostoru TSR, a instalaci ukazatele na svůj vlastní kód. Uložené adresy se volají po tom, co TSR obdržel přerušení a dokončil jeho zpracování. Ve skutečnosti tvoří jednotlivě spojený seznam manipulátorů přerušení, také nazývaný 'interrupt service routines', nebo ISR. Tento postup instalace ISR se nazývá řetězení, hákování přerušení nebo vektor přerušení.\n\nŘetězením vektorů přerušení TSR mohou programy získat úplnou kontrolu nad počítačem. TSR může mít jeden ze dvou módů:\n\n'Terminate and stay resident' metoda byla použita ve většině MS-DOS virů, které mohou buď převzít kontrolu nad počítačem nebo zůstat v pozadí. Viry mohou reagovat na I/O disku\nnebo nakazit spustitelné soubory (.EXE nebo .COM), které jsou spuštěny a datové soubory, které jsou otevřeny.\n\nČásti DOS, a to zejména ve verzích DOS 5.0 a novější, které používají tuto stejnou techniku u vykonávání užitečných funkcí, jako je například DOSKEY editor příkazové řádky a různé další instalovatelné pomůcky, lze nainstalovat a provozovat je na příkazovém řádku (ručně nebo z AUTOEXEC.BAT), a nikoli jako drivery přes CONFIG.SYS.\n\nProgram TSR lze nahrát kdykoliv. Někdy je načten okamžitě poté, co se operační systém nabootuje, tím, že je doslova uložený v AUTOEXEC.BAT dávkovém programu, případně na žádost uživatele (například Borland SideKick a Turbo Debugger nebo Quicken je QuickPay). Tyto programy budou, jak 'TSR' znamená, zůstávat v paměti, zatímco ostatní programy jsou spuštěné. Většina z nich nemá možnost vytažení sebe z paměti, takže volání TSR znamená, že program zůstane v paměti, do restartu. Nicméně vytažení z paměti je možné externě, za použití pomůcek jako MARK.EXE / RELEASE.EXE kombinovaných s TurboPower Software nebo softwarového restartu TSR. Tyto pomůcky chytí specifické kombinace kláves a propustil všechny TSR uložené po nich. Tak jako je řetězec ISR jednotlivě spojen, neexistuje žádné ustanovení jak objevit předchozí manipulátor adresy, nebo informovat své předchůdce, že je třeba aktualizovat jeho \"další adresu, na kterou skočit\", aby neodkazovaly na TSR, jenž si přejeme odstranit. Toto dalo vzniknout TSR spolupracujícím rámcům, například TesSeRact a AMIS.\n\nK řešení problému s mnoha TSR programy, které mají stejné přerušení, byla Ralfem Brownem navržena metoda tzv. Alternate Multiplex Interrupt Specification (AMIS) zlepšující dříve používané služby, nabízené prostřednictvím INT 2Fh. AMIS poskytuje způsoby, jak sdílet softwarové přerušení kontrolovaným způsobem. Byla vytvořena podle IBM Interrupt Sharing Protocol, původně vyvinutý pro sdílení hardwarového přerušení na procesoru x86.\n\nAMIS služby jsou k dispozici prostřednictvím Int 2Dh.\n\nNávrh ve své době nikdy nezískal širokou podporu mezi programátory. Existoval zároveň s několika jinými konkurenčními specifikacemi různé složitosti.\n\nPřes svoji užitečnost způsobovaly TSR programy problémy. Každý rezidentní program zabírá paměť, a kvůli vlastnostem systému DOS musí být i na počítačích s velkým množstvím fyzické paměti RAM uložen do prvních 640 KB RAM (konvenční paměti), čímž ubírá místo aplikačním programům. Proto bylo vyváření TSR výzvou k minimalizaci obsazené paměti, což byl kvůli požadavkům kompatibility s mnoha softwarovými produkty od různých dodavatelů často velmi frustrující úkol. Vzájemné interakce programů, které využívaly služby operačního systému nedokumentovaným nebo nebezpečným způsobem, mohly způsobovat zaseknutí počítače nebo zhroucení systému. Mechanismus TSR využívaly počítačové viry, které jsou záměrně rušivé.\n\nOkolo roku 1990 přesahovaly paměťové nároky mnoha aplikací, především her, na platformě PC 500 KB, takže při obsazení paměti několika TSR – i těmi základními, jako je ovladač CD-ROM – nebylo možné tyto aplikace spustit, a uspořádání programů tak, aby byl dostatek volné RAM, připomínalo černou magii. Mnoho hráčů používalo několik zaváděcích disků, každý s jinou konfigurací pro jinou hru. Pozdější verze MS-DOSu dovolovaly výběr konfigurace pomocí \"boot menu\", což umožňovalo použití jediného \"boot disku\". Ke konci devadesátých letech, když mnoho her bylo ještě psáno pro DOS, byl limit 640 kB nakonec překonán díky používání procesorů Intel 80286 nebo lepších ukládáním částí dat nebo i programového kódu nad prvním 1 MB paměti, čímž se snížil tlak na obsazení prvních 640K paměti. Pro úsporu paměti byl kód organizován jako překryvné moduly. Protože programování s mnoha překryvy je výzva sama o sobě, jakmile byl program příliš velký, aby se úplně vešel do 512 KB, využití rozšířené paměti bylo téměř vždy provedeno pomocí třídílného DOS extenderu podle standardu VCPI nebo DPMI. Pro zpřístupnění paměti nad hranicí 1 MB musí být procesor přepnut z reálného režimu do chráněného režimu. Protože však DOS, TSR, ovladače zařízení a většina programů pro DOS běží v reálném režimu, musí DPMI nebo VCPI přepínat mezi chráněným režimem a reálným režimem, což přináší časové ztráty.\n\nS nástupem desek rozšířené paměti a zejména procesorů Intel 80386 v druhé polovině osmdesátých let, přichází možné použití paměti nad 640 kB k načtení TSR. To vyžadovalo komplexní softwarové řešení s názvem Expanded memory managers, což zajistilo nějaký další volný prostor na několik let. K nejznámějším správcům paměti patřily QRAM a QEMM firmy Quarterdeck, 386Max firmy Qualitas, CEMM firmy Compaq a později EMM386 firmy Microsoft. Oblasti paměti nad adresou 640 kB využitelné pro načítání TSR, se nazývají \"upper memory blocks\" (UMB) a načítání programů do nich se anglicky nazývá loading high. Programy pro správu paměti začaly později používat programy, které se pokoušely automaticky zjistit, jak nejlépe rozdělit TSR mezi low a high hodnotou paměti (Optimize firmy Quarterdeck nebo MemMaker firmy Microsoft) s cílem maximalizovat dostupný prostor v prvních 640 KB paměti.\n\nS vývojem her a programů využívajících DOS extendery (např. Doom), které obcházely 640 KB bariéru, mnoho problémů s TSR zmizelo, s rozšířením Microsoft Windows, a zejména Windows 95 (následuje Windows 98) - který měl mnoho TSR zbytečných a některé TRS neslučitelné - TSR zastaralé, ale aplikace Win16 mohly dělat triky TSR - jako jsou úpravy tabulky vektorů přerušení, protože reálný režim Windows to dovoloval. TSR nyní zmizely téměř úplně, multitasking operačních systémů jako Windows XP, Windows Vista, Windows 95, Mac OS X, Linux slouží jako zázemí pro více programů a driverů zařízení,které se mohou provozovat současně bez potřeby speciálních programovacích triků, a moderní pojetí chráněné paměti činí jádro a jeho moduly výhradně odpovědné za změnu přerušovací tabulky.\n\n"}
{"id": "642182", "url": "https://cs.wikipedia.org/wiki?curid=642182", "title": "Střední škola nábytkářská a obchodní", "text": "Střední škola nábytkářská a obchodní\n\nStřední škola nábytkářská a obchodní vzdělává studenty v oboru nábytkářství, zpracování dřeva, obchodování a výrobu oděvů. Sídlí v Bystřici pod Hostýnem. Ředitelkou je od 1. 8. 2016 Ing. Bc. Olga Pastyříková.\n"}
{"id": "642184", "url": "https://cs.wikipedia.org/wiki?curid=642184", "title": "Palm", "text": "Palm\n\nPalm, Inc. byla firma se sídlem v Sunnyvale ve státě Kalifornie, která vyráběla zejména smartphony a PDA. Mezi jeho produkty patří Palm Pre a Palm Pixi, Palm Treo nebo Palm Centro. Předchozí produktové série zahrnovaly Palm Pilot, Palm III, Palm V, Palm VII, Zire (Zire Handheld) a Palm Tungsten. Starší zařízení běžela na PalmOS Garnet, čtyři edice Trea běžela na Windows Mobile, v roce 2009 Palm oznámil nový operační systém WebOS, který nahradil PalmOS ve všech zařízeních.\n\nDne 28. dubna 2010 firma HP oznámila, že se rozhodla firmu Palm koupit za 1,2 miliardy USD, obchod se uskutečnil dne 1. července 2010. V srpnu 2011 však HP oznámila, že ukončuje výrobu všech zařízení s WebOS, včetně smartphonů i tabletu TouchPad, který byl uveden na trh v červenci 2011.\n\nFirma Palm Computing byla založena v roce 1992 Jeffem Hawkinsem, který vyhledal pomoc od Donny Dubinského a Eda Colligana. Všichni pak vedli Palm k vynálezu zařízení Palm Pilot. V roce 1993 začala firma vytvářet PDA nazvaná Zoomer. Zařízení byla vyráběna firmou Tandy a distribuována firmou Casio, zatímco Palm poskytoval PIM software. Operační systém byl poskytnut firmou Geoworks. Zoomer obchodně neuspěl, ale firmě Palm se podařilo přežít díky prodávání synchronizačního software pro HP zařízení a softwaru Graffiti pro rozpoznávání ručně psaného písma pro Apple Newton MessagePad.\n\nSpolečnost byla koupena firmou U.S. Robotics Corp v roce 1995. V červnu roku 1997 se Palm stal součástí firmy 3Com, to když firma 3Com koupila firmu U.S. Robotics. V červnu roku 1998 nebyli zakladatelé spokojeni se směrem, kterým se společnost díky 3Com ubírá a tak ji opustili a založili novou firmu s názvem Handspring.\n\nV lednu roku 2002 firma Palm založila pobočku PalmSource, která vyvíjela PalmOS. PalmSource byla poté odtržena od Palmu jako nezávislá společnost. V srpnu roku 2003 se hardwarové oddělení společnosti spojilo s firmou Handspring a bylo přejmenováno na palmOne. Známka Palm byla držena ve společném vlastnictví holdingové společnosti.\n\nV dubnu roku 2005 palmOne koupil podíl patřící firmě PalmSource v ochranné známce „Palm“ za třicet milionů amerických dolarů. V červenci roku 2005 palmOne představil svoje nové jméno, které se vrátilo k původnímu Palm. Později v roce 2005 firma ACCESS, která se specializovala na mobilní a vestavěné prohlížečové technologie, koupila firmu PalmSouce za 324 milionů USD. Dne 4. ledna roku 2006 firma Palm uvedla na trh Palm Treo 700w, první Windows Mobile Treo, ve spolupráci s partnery firem Verizon Wireless a Microsoftem. V prosinci roku 2006 zaplatil Palm 44 milionů USD firmě ACCESS za práva ke zdrojovému kódu od firmy Palm OS Garnet. S touto dohodou tu byla opět sjednocená firma vyrábějící Palm hardware i Palm software. Palm mohl pozměňovat a upravovat licencovaný software jak potřeboval a nemusel platit žádné poplatky firmě ACCESS.\n\nDne 18. prosince roku 2008 Palm CEO Ed Colligan oznámil, že společnost už nebude nadále vyvíjet žádné nové kapesní PDA. Dne 8. ledna roku 2009 na CES v Las Vegas, oznámil Palm nový operační systém webOS a smartphone Palm Pre. Zařízení se začalo prodávat dne 6. června 2009 a původně bylo vydáno exkluzivně u operátora Sprint.\n\nDne 28. dubna roku 2010, firma Hewlett-Packard oznámila, že koupí firmu Palm za 5,70 USD za akcii v celkové sumě 1,2 miliardy USD. Další den akcie firmy Palm stouply o 26%. Odkoupení bylo dokončeno dne 1. července 2010. V srpnu 2011 však HP oznámila, že ukončuje výrobu všech zařízení s WebOS, včetně smartphonů i tabletu TouchPad, který byl uveden na trh v červenci 2011.\n"}
{"id": "642187", "url": "https://cs.wikipedia.org/wiki?curid=642187", "title": "Seznam českých šlechtických rodů: E", "text": "Seznam českých šlechtických rodů: E\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642188", "url": "https://cs.wikipedia.org/wiki?curid=642188", "title": "Seznam moravských šlechtických rodů: E", "text": "Seznam moravských šlechtických rodů: E\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642189", "url": "https://cs.wikipedia.org/wiki?curid=642189", "title": "Seznam slezských šlechtických rodů: E", "text": "Seznam slezských šlechtických rodů: E\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642193", "url": "https://cs.wikipedia.org/wiki?curid=642193", "title": "Gmina Chodzież", "text": "Gmina Chodzież\n\nGmina Chodzież je polská vesnická gmina v okrese Chodzież ve Velkopolském vojvodství. Sídlem správy gminy je město Chodzież, které však není její součástí, ale tvoří samostatnou městskou gminu.\n\nGmina má rozlohu 212,74 km² a v roce 2004 měla 5 338 obyvatel. Zahrnuje 27 vesnic a osad.\n"}
{"id": "642194", "url": "https://cs.wikipedia.org/wiki?curid=642194", "title": "Seznam českých šlechtických rodů: F", "text": "Seznam českých šlechtických rodů: F\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642195", "url": "https://cs.wikipedia.org/wiki?curid=642195", "title": "Seznam moravských šlechtických rodů: F", "text": "Seznam moravských šlechtických rodů: F\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642196", "url": "https://cs.wikipedia.org/wiki?curid=642196", "title": "Seznam slezských šlechtických rodů: F", "text": "Seznam slezských šlechtických rodů: F\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n"}
{"id": "642198", "url": "https://cs.wikipedia.org/wiki?curid=642198", "title": "Kauce", "text": "Kauce\n\nKauce (z lat. \"cautio\" – opatrnost, obezřetnost, záruka) má význam dočasné zálohy, např. složené do úschovy, která je za ideálních podmínek vratná, nebo se za horších okolností použije na úhradu nákladů.\n\nVratnost kauce bývá podmíněna splněním předem známých podmínek, například vrácení vypůjčené věci. V případě porušení ideální situace se pak řeší vrácení kauce: její podmínky mohou být striktní a připouštět jen logicky jednoduché výsledky „vrátit/nevrátit“, nebo může být použita jako záloha pro uskutečněné plnění za předmětné období. Podle nastavených podmínek a nastalých skutečností tedy kauce může být vrácena celá, jen částečně, vůbec, nebo dokonce může být požadován i doplatek pro uhrazení do plné výše případných nákladů.\n\nKauce bývá součástí smluvních podmínek u pronájmů: v půjčovnách se z kaucí běžně hradí samotné zápůjčné, zároveň jde i o formu zajištění pro případ poškození věci, kdy by zákazník nechtěl na místě uhradit opravu.\n\nKauce je běžná u pronájmu bytů nebo podnájmu pokojů, kde bývá potřeba složit kauci ve výši minimálně tří měsíčních nájmů, což je praxe běžná na celém světě.\n\nV běžném životě je kaucí mj. záloha za vratné lahve. Zálohy za půjčený majetek se běžně rovnou započítávají již do ceny kupovaného zboží: Neoddělitelnost zboží a zapůjčeného majetku vidíme na příkladě vratných obalů. V praxi se tedy zálohy běžně používají v logistice: Pro účely přepravy se vratné kauce vybírají například za sudy na pivo, za přepravky na lahve, za přepravní palety.\n\nV takových případech jde zpravidla o fixní (paušální) zálohy za sériově vyráběné nádoby, tedy záměnné: pro vrácení složené/zadržené peněžní zálohy dokonce není požadováno navrácení stejného konkrétního kusu, ale běžně stačí jakákoli obdoba splňující stejné parametry.\n\nJakožto pojem v právním slova smyslu je pojímaný jinak v systémech kontinentální Evropy a jinak mimo ni. Například ve Spojených státech amerických se jedná o finanční skladnou zálohu, proti které je možné být propuštěn z vazby. V českém právu se vyskytuje zřídka, výslovně jen v případě volebního práva. Někdy je však ztotožňována se soukromoprávním institutem jistoty, případně s peněžitou zárukou, která může nahradit vazbu.\n\nVazba může být nahrazena peněžitou zárukou, s výjimkou vazby koluzní a s výjimkou trestního stíhání v případě určitých závažných trestných činů (např. vraždy, těžkého ublížení na zdraví apod.). Tato možnost byla zakotvena v § 73a trestního řádu roku 2001. Kauce je omezena pouze dolní hranicí ve výši 10 000 Kč a složit ji může nejen trestně stíhaný, ale i jiná osoba, pokud byla seznámena s obviněním a důvody vazby. Soud může s přihlédnutím k osobě obviněného, trestného činu a důvodům vazby peněžitou záruku přijmout, ale také nemusí. Pokud propuštěný z vazby uprchne, skrývá se, na předvolání se nedostaví, opakuje trestnou činnost nebo se vyhýbá již uloženým trestům, kauce propadá státu. Lze ji také použít k úhradě škody poškozeného.\n\nV právním řádu České republiky lze nicméně pojem kauce výslovně spojovat jen s volebním právem, kde byla zákonem č. 247/1995 Sb. zavedena jako tzv. \"volební kauce\". Ta byla původně uzákoněna na 40 000 Kč pro kandidátku do Poslanecké sněmovny a na 20 000 Kč pro kandidáta do Senátu. Kauce pro volby do Poslanecké sněmovny však byla Ústavním soudem v roce 2001 zrušena a fakticky byla nahrazena příspěvkem na volební náklady. Zůstala tak pouze pro volby do Senátu, kde je podmínkou pro zahájení tisku volebních lístků. Při dosažení alespoň 6 % hlasů se navrací, nevrácené volební kauce připadají státu.\n"}
{"id": "642202", "url": "https://cs.wikipedia.org/wiki?curid=642202", "title": "Nový Amsterdam (ostrov)", "text": "Nový Amsterdam (ostrov)\n\nNový Amsterdam je ostrov v Indickém oceánu, který s menším ostrovem Svatý Pavel vytvářejí společně distrikt Ostrovy Svatý Pavel a Amsterdam. Distrikt je součásti francouzského zámořského teritoria s názvem Francouzská jižní a antarktická území (TAAF). Nový Amsterdam není trvale obydlen.\n\nNový Amsterdam se nalézá v subantarktické jižní části Indického oceánu, přibližně ve dvou třetinách vzdálenosti při cestě lodí z jižní Afriky do Austrálie, jeho polohu udávají souřadnice 37° 50' jižní zeměpisné šířky a 77° 30' východní zeměpisné délky. Nachází se na jednom z nejopuštěnějším míst, do nejbližšího trvale obydleného místa v Austrálii je odtud asi 3200 km, do Antarktidy 3300 km a do Afriky 4200 km. Je nejvýchodnějším ostrovem TAAF, geograficky se již řadí k Antarktidě.\n\nOstrov je vulkánického původu, vznikl ve dvou etapách. Z doby asi před 690 tisíci léty pochází západní část ostrova spadající příkře do moře s nejvyšší horou Mont Fernand vysokou 731 m, na západní straně ostrova jsou příkré útesy vysoké až 400 m. Z doby mladší, asi před 400 až 200 tisíci léty, pochází oblast okolo nejvyššího bodu ostrova, 881 m vysoké sopky Mont de la Dives s kalderou. Do této druhé etapy vzniku patří i poměrně pozvolné úbočí, hlavně východním a severním směrem až k mořské hladině, vytvořené vyvěrající lávou.\n\nDíky dostatečné vzdálenosti (asi 500 km) od míst v Jižním oceánu, kde se chladné antarktické vody setkávají s teplejšími severními a klesají pod ně, je na ostrově mírné oceánské podnebí. Roční teplota je zde v průměru okolo 13 °C, sníh padá jen zřídka a většinou ve vyšších polohách. Za rok zde spadne okolo 1120 mm déšťových srážek a následkem toho zde bývá vlhkost vzduchu 80 % bez znatelnějších sezónních výkyvů. Na ostrově není podzemní zdroj pitné vody. Převládají zde časté severozápadní větry s průměrnou rychlosti 7 m/sec, měřeno u mořské hladiny.\n\nNový Amsterdam objevil 18. března 1522 španělský průzkumník Juan Sebastián Elcano sloužící pod jedním z nejznámějších mořeplavců Ferdinandem Magellanem při jeho cestě okolo světa. Ostrov v roce 1633 nazval Holanďan Antonio van Diemen, guvernér Holandské východní Indie, jménem Nový Amsterdam, které bylo později zkráceno na Amsterdam.\n\nFrancouzský admirál Antoine Bruny d'Entrecasteaux dne 23. 3. 1792 Nový Amsterdam společně s ostrovem Svatý Pavel prohlásil za francouzská území. On a badatel Huon de Kermadec vykonali zde prvý průzkum. V roce 1843 pověřil guvernér ostrova Réunion César Dumont d'Urville námořního kapitána Adama Mieroslawského aby oba ostrovy obsadil jménem Francie, což opětovně bylo stvrzeno v roce 1893 za přítomnosti válečné lodě L'Eure. Od 21. 11. 1924 se ostrov stal depandancí tehdy francouzského Madagaskaru. Poslední významná změna v historii ostrova nastala 6. dubna 1955, kdy byl ostrov včleněn do nově založeného zámořského teritoria Francouzská jižní a antarktická území.\n\nV 18. a 19. století se častými návštěvníky stávali velrybáři a hlavně lovci tuleňů. Ze zabitých tuleňů, kteří sem pravidelně připlouvali, získávali tuk a z jejich mláďat velice vzácné kožešiny. Koncem 19. století zde tuleni vymizeli. Předpokládá se, že na obou ostrovech Svatý Pavel a Amsterdam bylo vybito 50 až 150 tisíc těchto zvířat. V lednu 1871 přivezl rolník Heurtin z Réunionu na ostrov malé stádo hovězího dobytka které se tam krátce pokoušel chovat. Ještě téhož roku však ostrov opustil a zvířata ponechal svému osudu. Koncem roku 1874 provedl geolog Charles Valain prvý geologický průzkum ostrova. Občas se ostrov stával i záchranou pro těžce poškozené lodě, které mnohdy na dohled pluly po tehdy frekventované trase z Evropy okolo jižní Afriky do Austrálie. Tyto námořní koridory se po otevření Suezského průplavu v roce 1869 přesunuly mnohem severněji a Nový Amsterdam se postupně dostával téměř do úplné izolace.\n\nZe všech Francouzských jižních a antarktických území utrpěl Nový Amsterdam největší ekologické škody, jak na původní floře tak i na fauně. byly způsobeny introdukcí cizích savců kteří sem byli zavlečeni buď neúmyslně, myši a krysy nebo měli sloužit k obživě, hovězí dobytek, kozy, králíci, prasata, nebo kočky a psi kteří měli regulovat stavy hlodavců. Kozy, prasata, kočky a psi již vymizeli, ostatní však stále škodí na hnízdištích ptáků (žerou vejce a mláďata, rozhrabávají hnízda) a neúměrným ušlapáváním a spásáním rostlinného krytu i stromů. Volně žijící skot, čítající asi 2000 kusů, spásl téměř celou populaci zde rostoucí rarity, málo rozšířeného stromu \"Phylica nitida\". Patří do čeledě řešetlákovitých, dorůstá do výšky 6 až 7 m, má malé úzké listy a po medu vonící žlutá květenství. V době objevení ostrova rostl asi na jeho třetině výměry, dnes jsou z tohoto množství kvůli požárům a hlavně dobytku jen zbytky, které přežívají jen díky oplocení. Plánuje se úplná likvidace dobytčího stáda.\n\nFlora nikterak bohatá je uspořádána do typů podle nadmořské výšky. Po obvodu ostrova u hladiny oceánu roste hlavně skřípina (\"Scirpus aucklandicus\"), medyněk vlnatý (\"Holcus lanatus\") a máchelka pampeliškovitá (\"Leontodon taraxacoides\"), po posledním požáru se značně rozšířil pcháč obecný (\"Cirsium vulgare\"). Další zóna je až do nadmořské výšky asi 350 m, kde rostou nejvíce skřípina (\"Scirpus nodosus\"), sítina rozkladitá (\"Juncus effusus\") a žebrovice (\"Blechnum\"). Horní svahy až do výše téměř 500 m jsou osázeny kapradinami rodu \"Gleichenia\" a \"Elaphoglossum\" a pestrou škálou mechů. Do výše skoro 700 m jsou občas vysychající rašeliniště, kde jsou nejrozšířenější mechy, rašeliníky (\"Sphagnum\") a vlhkomilné lipnice (\"Poa\"). V kaldeře bývalého vulkánu Mont de la Dives jsou bažinatá rašeliniště složená výhradně z mechů, rašeliníků a játrovek (\"Marchantiophyta\").\n\nZe vzácnějšího zvířectva se na ostrově vyskytují hlavně mořští ptáci slétající se sem hnízdit: albatros amsterdamský (\"Diomedea amsterdamensis\"), albatros hnědý (\"Phoebetria fusca\"), buřňáček bělobřichý (\"Fregetta grallaria\"), buřňák dlouhokřídlý (\"Pterodroma macroptera\"), buřňák hrdliččí (\"Pachyptila turtur\"), buřňák menší (\"Puffinus assimilis\"), buřňák Salvinův (\"Pachyptila macgillivrayi\"), rybák černohřbetý (\"Sterna fuscata\") a rybák jižní (\"Sterna vittata\"). Dále k pobřeží ostrova připlouvají také mořští savci vyvést na pevnině svá mláďata: lachtan jižní (\"Arctocephalus tropicalis\"), rypouš sloní (\"Mirounga leonina\") a tučňák skalní (\"Eudyptes chrysocome\"). V přilehlých vodách bývá k vidění kosatka dravá (\"Orcinus orca\"). Před více než stovkou let vyhubení tuleni se zde ale neobjevují.\n\nNa své autochtonní živočichy žijící zde trvale je ostrov poměrně chudý, za povšimnutí stojí jediný „domorodý“ pták astrild vlnkovaný (\"Estrilda astrild\"). Je to pestře zbarvený ptáček velký 10 až 12 cm, vzdálený příbuzný vrabce, živí se drobným hmyzem a semeny.\n\nNový Amsterdam i jeho teritoriální vody, stejně jako celá Francouzská jižní a antarktická území, je vyhlášen za přírodní rezervaci a příroda ostrova je ponechána bez dalších zásahů člověka.\n\nPočínaje rokem 1949 začala na severním pobřeží Nového Amsterdamu pracovat vědecká základna Martin de Viviès, pojmenovaná po jednom z prvých výzkumníků. Zkoumá se tam hlavně živočišná a rostlinná biologie, zemský magnetismus i seismologie a fyzika atmosféry. Ve stanici průběžně pracuje asi 30 vědců, zásobována je čtyřikrát ročně lodí Marion Dufresne, která občas přiváží i návštěvníky Francouzských jižních a antarktických území. Od července 2019 jsou ostrovy Svatý Pavel a Amsterdam a okolní moře (souhrnná plocha 201 km²) společně s Kerguelenami a Crozetovymi ostrovy součástí světového přírodního dědictví UNESCO. \n\n\n"}
{"id": "642203", "url": "https://cs.wikipedia.org/wiki?curid=642203", "title": "Bělč", "text": "Bělč\n\nBělč je přírodní rezervace vyhlášená 12. dubna 1955.\nNachází se na katastrálním území Malechova, který je součástí obce Dolany v okrese Klatovy, západně od města Švihov. Pokrývá plochu 9,44 ha.\n\nRezervace zahrnuje část buližníkového vrchu Běleč východně od jeho nejvyššího bodu, který leží v nadmořské výšce 712 metrů. Západní okraj rezervace zasahuje skoro k vrcholu kopce (maximální nadmořská výška 690 metrů). Téměř celé chráněné území pokrývá les, lze jej charakterizovat jako květnatou bučinu, stáří bukového porostu dosahuje až 200 let. Mezi dřevinami dominuje buk lesní, roste zde i javor mléč, javor klen, dub zimní, jedle bělokorá a další druhy. V bylinném patře jsou zastoupeny především rostliny kyselých biotopů. Rezervace je také domovem řady živočichů, hnízdí zde například čáp černý a krahujec obecný.\n\nNebezpečí pro rezervaci představuje zejména vysazování nepůvodních dřevin, možnost přemnožení muflonů, kteří jsou tu vysazováni, rozšiřování lomu Krušec, který těsně sousedí s chráněným územím, a další nevhodné vlivy okolí.\n\nRezervace Bělč leží na území evropsky významné lokality Švihovské hvozdy. Nejbližší sousední přírodní rezervací je Bělyšov, který je vzdálen asi 4 km jihozápadním směrem.\n"}
{"id": "642204", "url": "https://cs.wikipedia.org/wiki?curid=642204", "title": "Seznam českých šlechtických rodů: G", "text": "Seznam českých šlechtických rodů: G\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642205", "url": "https://cs.wikipedia.org/wiki?curid=642205", "title": "Seznam moravských šlechtických rodů: G", "text": "Seznam moravských šlechtických rodů: G\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642206", "url": "https://cs.wikipedia.org/wiki?curid=642206", "title": "Seznam slezských šlechtických rodů: G", "text": "Seznam slezských šlechtických rodů: G\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642207", "url": "https://cs.wikipedia.org/wiki?curid=642207", "title": "Josef Ceremuga", "text": "Josef Ceremuga\n\nJosef Ceremuga (14. června 1930 Ostrava – 6. května 2005 Praha) byl český hudební skladatel a pedagog.\n\nBěhem studia na gymnáziu v Ostravě začal studovat i hru na housle na Janáčkově hudební škole v Ostravě. Pokračoval studiem skladby na Hudební fakultě AMU v Praze. Jeho učiteli byli Jaroslav Řídký a Václav Dobiáš. Kromě toho absolvoval i kurz čtvrttónové hudby u Aloise Háby a aspiranturu na AMU\n\nOd roku 1960 pracoval v kabinetě zvukové skladby Filmové fakulty Akademie múzických umění. Již v roce 1967 byl jmenován docentem a o dva roky později děkanem této fakulty. V jeho díle tak zaujímá filmová hudba významné místo. Na hudební fakultě AMU byl v roce 1982 jmenován profesorem skladby. Získal řadu domácích i zahraničních ocenění. V roce 1981 mu byl udělen čestný titul zasloužilý umělec. \n\nBohužel v posledním desetiletí svého života zcela oslepl, přestal komponovat a na veřejnosti nevystupoval.\n\nVe své tvorbě vycházel z moravské hudební tradice, z díla Leoše Janáčka a děl klasiků hudby 20. století (např. Sergeje Prokofjeva). Dosáhl úspěchu v celé Evropě nejen svou hudbou pro film, ale i orchestrálními a komorními skladbami. \n\n\n\n\n\n\n\n\n"}
{"id": "642208", "url": "https://cs.wikipedia.org/wiki?curid=642208", "title": "Waris Dirie", "text": "Waris Dirie\n\nWaris Dirie (* 1965) je somálská modelka, spisovatelka, herečka a aktivistka za lidská práva.\n\nWaris Dirie se narodila v roce 1965 nomádské rodině v Somálsku. Ve třinácti letech utekla z domu, aby se vyhnula domluvenému sňatku se starším mužem. S pomocí své tety se z Mogadiše dostala až do Londýna, kde žila u bohatých příbuzných – somálského velvyslance, pro které pracovala. Po skončení jeho doby působnosti se Waris rozhodla zůstat v Londýně a nevrátit se s nimi do Somálska. V prvních měsících se Waris živila jako uklízečka v místním McDonaldu.\n\nWaris náhodou objevil fotograf Terence Donovan, který jí pomohl dostat se až na titulní stranu Pirelliho kalendáře. Tím odstartovala její modelingová kariéra. Úspěšně pak propagovala přední světové značky Chanel, Levi´s, L´Oréal nebo Revlon.\nV roce 1987 si Waris zahrála vedlejší roli v bondovském filmu Dech života. Předváděla také na molech v Londýně, Miláně, Paříži a New York City. Objevila se i v módních časopisech Elle, Glamour a Vogue.\n\nV roce 1995 o ní BBC natočilo dokumentární film \"Nomádka v New Yorku\" (A Nomad in New York).\nNa vrcholu své kariéry, v roce 1997, v rozhovoru pro časopis Marie-Claire poprvé otevřeně promluvila o ženské obřízce, kterou v dětství prodělala. Tento rozhovor oblétl média po celém světě. V témže roce se Waris stala velvyslankyní Populačního fondu OSN (UNFPA), který bojuje proti praktikování ženské obřízky ve světě, a také navštívila svou matku v rodném Somálsku.\n\nJejí první autobiografická kniha \"Květ pouště\" (Desert Flower) vyšla v roce 1998 a brzy se stala mezinárodním bestselerem. Waris později úspěšně vydala další knihy nazvané \"Svítání v poušti\" (Desert Dawn), \"Dopis mé matce\" (Letter To My Mother) a \"Děti pouště\" (Desert Children), která byla použita v evropské kampani namířené proti ženské obřízce.V roce 2009 byl na motivy její knihy \"Květ pouště\" (Desert Flower) natočen celovečerní film, ve kterém si hlavní roli zahrála etiopská supermodelka Liya Kebede. Film se zatím promítal ve 20 zemích světa včetně Francie, Španělska, Izraele, Polska a Brazílie. V roce 2010 získal Bavorskou filmovou cenu v kategorii \"Nejlepší film\" a byl také nominován na filmovou cenu Award in Gold v kategorii \"Outstanding Feature Film\". Na mezinárodním filmovém festivalu v San Sebastiánu vyhrál Cenu publika v kategorii \"Nejlepší evropský film\".\nWaris Dirie byla Africkou unií jmenována velvyslankyní míru na rok 2010.\n\nV roce 2004 byla Waris napadena ve svém domě ve Vídni. Útočníkem byl 26letý Portugalec Paulo Augusto, který ji pronásledoval po celé Evropě. Do jejího vídeňského bytu vnikl oknem sousedního bytu. Policejní mluvčí uvedla, že „Waris byla tak vyděšená, že ho pustila dovnitř.“ Dirie utrpěla lehká zranění, když ji útočník povalil na podlahu. Následně odjel taxíkem. Později se vrátil a nohou rozbil jedno z přízemních oken domu. Sousedé přivolali policii, která útočníka zadržela. Za jeho čin mu rakouský soud vyměřil trest pět měsíců podmíněně. Podle dostupných informací potkal útočník Dirie poprvé šest měsíců před incidentem na její předchozí rezidenci ve Walesu, kde pracoval jeho bratr. Do domu se později vloupal a odcizil několik kusů jejího oblečení.\n\nPři dalším incidentu v Belgii, ve středu 5. března 2008, Waris v brzkých ranních hodinách zmizela a byla tři dny nezvěstná. V pátek 7. března 2008 ji nalezl bruselský policista.\n\nNavzdory všeobecnému mínění nejsou Waris a somálská modelka Iman příbuzné. Ve své knize \"Květ pouště\" uvádí, že matka Iman byla blízkou přítelkyní její tety, se kterou Waris po nějakou dobu žila v Londýně.\n\nV roce 1997 se jí narodila dcera Aleeke (v somálštině to údajně znamená silný lev) a v roce 2005 získala rakouské občanství. Svou práci pro OSN bere jako poslání a splnění snu.\n\nWaris opustila modelingovou kariéru v roce 1997, aby se mohla plně soustředit na svou práci v oblasti boje proti ženské obřízce. Tentýž rok byla jmenována speciální velvyslankyní OSN pro odstranění ženské obřízky. V roce 2002 pak ve Vídni založila Nadaci Waris Dirie, která se zaměřuje na osvětu ve věci nebezpečnosti rituálu ženské obřízky.\nVe spolupráci s francouzským magnátem François-Henri Pinaultem a jeho ženou, holywoodskou herečkou Salmou Hayek, založila v lednu 2009 Nadaci PPR za ženskou důstojnost a práva. Stála také u zrodu nadace Svítání v poušti, která získává peníze na výstavbu škol a lékařských klinik v Somálsku.\nZa svou humanitární práci a literární tvorbu získala Waris mnoho cen a ocenění, mezi které patří:\n\nDirie také podporuje nadaci Zeits, která svou pozornost zaměřuje na udržitelný rozvoj a ochranu přírody.\n\nFilmy\n\nKnihy\n\n"}
{"id": "642210", "url": "https://cs.wikipedia.org/wiki?curid=642210", "title": "Wayne Knight", "text": "Wayne Knight\n\nWayne Eliot Knight (* 7. srpna 1955) je americký herec, bavič a dabér, v USA známý zejména pro svou roli Newmana v sitkomu \"Seinfeld\". Známý je však také z filmů jako \"Hříšný tanec\" nebo \"Jurský park\" (jako Dennis Nedry). Jako herec je aktivní od roku 1979, za tu dobu účinkoval již v desítkách různých filmů.\n\n"}
{"id": "642218", "url": "https://cs.wikipedia.org/wiki?curid=642218", "title": "Pavlínino údolí", "text": "Pavlínino údolí\n\nPavlínino údolí neboli Pavlino údolí je chráněné území, které se rozkládá mezi obcemi Jetřichovice, Rynartice a Studený v okrese Děčín. Jeho rozloha je 183 ha, délka činí asi 3,5 km, hloubka místy až 70 metrů. V roce 1993 bylo vyhlášeno přírodní rezervací. Předmětem ochrany je významný geomorfologický útvar, tím je kaňonovité údolí řeky Chřibská Kamenice. Její tok je zde navíc ustanoven chráněnou rybí oblastí.\n\nPřírodní rezervace je útočištěm mnoha druhů rostlin. Roste zde např. dymnivka dutá (\"Corydalis cava\"), jedle bělokorá (\"Abies alba\"), mokrýš vstřícnolistý (\"Chrysosplenium oppositifolium\"), žluťucha orlíčkolistá (\"Thalictrum aquilegiifolium\"), podbílek šupinatý pravý (\"Lathraea squamaria\"), prvosenka vyšší (\"Primula elatior\"), přeslička luční (\"Equisetum pratense\"), žebrovice různolistá (\"Blechnum spicant\"), osladič obecný (\"Polypodium vulgare\"), udatna lesní (\"Aruncus vulgaris\"), věsenka nachová (\"Prenanthes purpurea\"), vřes obecný (\"Calluna vulgaris\"). Z živočichů se na území PR vyskytují např. mihule potoční (\"Lampetra planeri\"), pstruh potoční (\"Salmo trutta\"), vydra říční (\"Lutra lutra\"), skorec vodní (\"Cinclus cinclus\"), konipas horský (\"Motacilla cinerea\"), kamzík horský (\"Rupicapra rupicapra\") atd.\n\nÚdolí je přístupné z Jetřichovic po červené či zelené turistické značce (zelená se později odděluje a jde jiným směrem), cesta vede kolem Greislova mlýna a vodní nádrže Pavlínka. Přístupná je větší část údolí, ale u rozcestníku se červená značka odštěpuje směrem k obci Studený a začíná tu modrá turistická značka, která vede do Rynartic.\n\nPo povodni v roce 2010 byly v údolí strženy tři mostky, přes které procházely turistické značky. Na fotografii je zachycen stav ze září 2011, ale už od října jsou zde umístěny nové lávky a údolí je tak znovu bez problémů průchozí.\n\n"}
{"id": "642220", "url": "https://cs.wikipedia.org/wiki?curid=642220", "title": "M.O.P.", "text": "M.O.P.\n\nM.O.P., zkratka z Mash-Out Posse, je americké hardcore hip hopové duo, které tvoří dva členové Billy Danze a Lil 'Fame. Mezi známé skladby patří \"How About Some Hardcore , Ante Up, Cold As Ice\" a \"Stand Clear\".\n\n"}
{"id": "642221", "url": "https://cs.wikipedia.org/wiki?curid=642221", "title": "Foundation (album, M.O.P.)", "text": "Foundation (album, M.O.P.)\n\nFoundation je páté studiové album hip-hopového hardcore dua M.O.P.. Jde o první studiové album dua vydané po devíti letech.\n"}
{"id": "642223", "url": "https://cs.wikipedia.org/wiki?curid=642223", "title": "Ghetto Warfare", "text": "Ghetto Warfare\n\nGhetto Warfare je nezávislé kompilační album hip-hopového hardcore dua M.O.P.. Album obsahuje dříve nezveřejněné písně.\n\n"}
{"id": "642225", "url": "https://cs.wikipedia.org/wiki?curid=642225", "title": "St. Marxmen", "text": "St. Marxmen\n\nSt. Marxmen je kompilační album hip-hopového hardcore dua M.O.P.. Album obsahuje dříve nezveřejněné písně.\n\n"}
{"id": "642227", "url": "https://cs.wikipedia.org/wiki?curid=642227", "title": "Mash Out Posse (album)", "text": "Mash Out Posse (album)\n\nMash Out Posse je rockové remixové album hip-hopového hardcore dua M.O.P.. Album produkoval Bob Perry.\n\n"}
{"id": "642228", "url": "https://cs.wikipedia.org/wiki?curid=642228", "title": "Warriorz", "text": "Warriorz\n\nWarriorz je čtvrté studiové album hip-hopového hardcore dua M.O.P.. Jde o jejich nejprodávanější album, a to i díky hitu \"Ante Up\", na který byl nahrán i remix s rappery Busta Rhymes, Remy Ma & Teflon.\n"}
{"id": "642229", "url": "https://cs.wikipedia.org/wiki?curid=642229", "title": "First Family 4 Life", "text": "First Family 4 Life\n\nFirst Family 4 Life je třetí studiové album hip-hopového hardcore dua M.O.P.. Na albu se podílel slavný producent DJ Premier.\n"}
{"id": "642230", "url": "https://cs.wikipedia.org/wiki?curid=642230", "title": "Firing Squad (album)", "text": "Firing Squad (album)\n\nFiring Squad je druhé studiové album hip-hopového hardcore dua M.O.P.. Album produkoval známý DJ Premier z dua Gang Starr.\n"}
{"id": "642232", "url": "https://cs.wikipedia.org/wiki?curid=642232", "title": "To the Death (album)", "text": "To the Death (album)\n\nTo the Death je debutové album hip-hopového dua M.O.P. Většinu písní produkoval DR Period.\n"}
{"id": "642233", "url": "https://cs.wikipedia.org/wiki?curid=642233", "title": "Paul de Vos", "text": "Paul de Vos\n\nPaul de Vos (1591—1592, nebo 1595, Hulst Belgie – 30. června 1678, Antverpy) byl vlámský barokní malíř.\n\nNarodil se v Hulstu nedaleko Antverp. Stejně jako jeho bratři Cornelis a Jan studoval u málo známého malíře Davida Remeeuse (1559–1626). Zaměřil se na scény se zvířaty, zvláště na lovecké scény v nichž je patrný silný vliv jeho švagra Franse Snyderse (jeho sestra Margaretha byla Snydersovou ženou). Maloval také zátiší se zvířaty. V roce 1620 se stal členem cechu svatého Lukáše.\n\nJak bylo u antverpských malířů obvyklé i on často spolupracoval s jinými malíři. Maloval zvířata do loveckých scén na obrazech dílny Petera Paula Rubense. Také spolupracoval s Thomasem Willeboirtsem Bosschaertem, Erasmem Quellinem II, Anthonis van Dyckem a Janem Wildensem.\n\n"}
{"id": "642236", "url": "https://cs.wikipedia.org/wiki?curid=642236", "title": "Chatrč", "text": "Chatrč\n\nChatrč může být:\n\n\n"}
{"id": "642242", "url": "https://cs.wikipedia.org/wiki?curid=642242", "title": "IBM Personal Computer", "text": "IBM Personal Computer\n\nIBM Personal Computer (Osobní počítač IBM, též IBM PC) bylo v informatice označení pro první verzi počítače, který byl společně se svými nástupci později označován jako počítače IBM PC kompatibilní. Počítač, jenž byl představen 12. srpna 1981 pod modelovým číslem 5150, byl vytvořen týmem inženýrů a designérů pod vedením Dona Estridge z IBM Entry Systems Division v Boca Raton na Floridě.\n\nTermín „osobní počítač“ (stejně jako „mikropočítač“ a „domácí počítač“) byl používán již před rokem 1981. Tento název zavedla firma Xerox PARC svým počítačem Xerox Alto v roce 1972. Vzhledem k úspěchu osobních počítačů od firmy IBM byly dále kompatibilní počítače označovány jako „mikropočítač IBM PC“.\n\nStolní kalkulačky řady HP 9800 programovatelné jazykem BASIC byly firmou Hewlett-Packard uvedeny na trh v roce 1972. Na jejich základě firma IBM uvolnila v roce 1975 vlastní model s označením IBM 5100, který mohl být programován též v jazyce BASIC nebo APL. Počítač měl vestavěný monitor, klávesnici a paměť pro ukládání dat. Byl velmi drahý (až 20 000 dolarů). Byl speciálně navržen pro profesionální a vědecké řešitele problémů a ne pro firemní uživatele nebo fandy. \n\nModel IBM 5150 z roku 1981 byl prvním modelem z řady IBM PC. Svým označením byl sice zařazen do série jako nástupce modelu IBM 5100, ale jeho architektura byla od tohoto modelu odlišná (16bitová platforma x86). Úkolem modelu IBM 5150 bylo obsazení vznikajícího trhu s osobními počítači, kterému v té době vévodilo Commodore PET, Atari, Apple II, Tandy Corporation TRS-80 a různé počítače se systémem CP/M.\n\nProto IBM nechtělo jít klasickou cestou, jako ostatní společnosti. Sestavila proto speciální tým s oprávněním obejít klasické postupy uvnitř společnosti, jehož cílem bylo dostat v omezeném čase rychle něco levného a dostatečného na trh. Tento projekt dostal krycí jméno „Project Chess“ (šachy) a byl přidělen do IBM Entry Systems Division v Boca Raton na Floridě. Tým se skládal z dvanácti lidí, byl veden Donem Estridgeem a šéfdesignerem Lewisem Eggebrechtem. Počítač vyvíjeli přibližně rok. K dosažení tohoto cíle se rozhodli, že postaví stroj z dílů od mnoha různých výrobců vybavení (OEM) a zemí. Předtím si IBM vždy vyvíjela své vlastní komponenty. Také se rozhodli pro „otevřenou architekturu“, aby ostatní výrobci mohli vyrábět a prodávat komponenty, periferie a kompatibilní software bez nákupu licence. Cena pro nejzákladnější IBM PC bez pevného disku byla stanovena na 1.565 dolarů.\n\nV té době Don Estridge a jeho tým zvažoval, že použije procesor IBM 801 (raný RISC), který byl minimálně o řád silnější, než později vybraný procesor Intel 8088. Jako operační systém byl zvažován systém vyvíjený v „Thomas J. Watson Research Center“ v Yorktown Heights v New Yorku, který byl též o řadu let vyspělejší, než operační systém DOS od společnosti Microsoft, který byl nakonec vybrán. Vyloučením „in-house“ řešení z projektu práci v mnohém usnadnila a urychlila. Tím zabránili zpoždění v harmonogramu, ale konečné důsledky tohoto rozhodnutí pro IBM byly mnohem rozsáhlejší. IBM chvíli nato vyvinula mikropočítač DataMaster, který používá procesor Intel s periferními obvody. Obeznámenost s těmito čipy a dostupnost procesoru Intel 8088 byla rozhodujícím faktorem. Dokonce i 62pinové rozšiřující sloty sběrnice byly navrženy tak, aby se podobaly DataMaster slotům. Zpoždění kvůli „in-house“ vývoji softwaru DataMaster ovlivnilo další rozhodnutí týmu okolo zveřejnění technických specifikací.\n\nCílem firmy IBM bylo zbavit se nákladné výroby hardware (zveřejněním technických specifikací bez zpoplatnění licenčními poplatky) a získat peníze licencováním základního software v počítači, tj. prodejem licencí na BIOS (BIOS je v IBM PC firmwarem).\n\nOstatní výrobci brzy pomocí reverzního inženýrství vyvinuli vlastní verze BIOSu, které byly identicky funkční, ale samostatně vyvinuté (kód původního BIOSu nebyl zkopírován, ale reimplementován na základě dostupných specifikací). Tím nebyla narušena práva IBM, výrobci nemuseli platit IBM licenční poplatky a cena BIOSu tím klesla (výrobcem byla například firma American Megatrends). Firma Columbia Data Products představila IBM PC kompatibilní počítač v červnu 1982, v listopadu 1982 představila firma Compaq první přenosný IBM PC kompatibilní počítač (první modely byly dodány v březnu 1983). Takové počítače byly též označovány jako \"klony IBM PC\", vyráběly je i společnosti Dell, Compaq, Hewlett-Packard a další).\n\nV klonech IBM PC nebyl interpret jazyka BASIC přítomen v BIOSu, takže počítač nebyl schopen činnosti bez existence operačního systému (BIOS ohlásil tuto skutečnost hlášením „No ROM BASIC“ a žádostí o vložení média se systémem). V osmdesátých a na počátku devadesátých let se většina článků o počítačích i většina návodů soustředila na IBM PC a kompatibilní počítače.\n\nV počítači IBM PC byla použita grafická karta typu CGA, ke které mohl být připojen standardní televizor nebo RGB monitor, který byl součástí modelu 5153. Druhou nabízenou možností byla grafická karta MDA a monochromatický (černobílý) monitor modelu 5151. Obě grafické karty bylo možné používat zároveň, pokud to podporoval příslušný program, který byl v tu chvíli spuštěn, čehož využívaly aplikace AutoCAD, Lotus 1-2-3 a další. Obvykle byla grafika zobrazována na CGA monitoru a text (menu) na černobílém monitoru. Rozšíření způsobil fakt, že některé modely 5150 byly standardně dodávány s CGA a kvůli portu pro tiskárnu, který byl integrován na kartě MDA, byl k dispozici i černobílý adaptér.\n\nNejčastěji používané paměťové médium byla disketa, magnetofonová páska představovala lacinější úložné médium. Model IBM 5150 byl prodáván s jednou nebo dvěma 5,25″ disketovými mechanikami, případně se žádnou mechanikou (v tomto případě se předpokládalo připojení magnetofonové pásky pomocí DIN konektoru). Slot na pásku byl hned vedle portu pro klávesnici. Pevný disk nebylo možné doinstalovat do systému bez výměny zdroje za silnější. Bylo možné též nainstalovat rozšiřující jednotku IBM 5161 s 10 MB pevného disku a také možností doinstalovat druhý pevný disk. Na základní desce bylo pět rozšiřujících slotů. Na rozšiřující jednotce bylo dalších osm slotů. Nicméně, jeden slot ze základní desky a jeden z rozšiřující jednotky byl obsazen „Extender“ kartou a přijímací kartou, které byly potřeba pro připojení expanzní (rozšiřující) jednotky k řídicí jednotce. Na desce bylo 11 pracovních a rozšiřujících slotů. Některé sloty byly vyhrazeny pro displeje, disky a I/O adaptéry. Jediné sloty pro externí připojení konektorů na desce byly pro klávesnici, kazetový port a zvukové zařízení. Do původního PC byla vestavěná paměť 256 KiB. Tato paměť mohla být tvořena např. 64 KiB pamětí na základní desce a tří 64 KiB pamětí na rozšiřujících slotech. Procesor Intel 8088 taktovaný na 4,77 MHz (4/3 standardního NTSC kmitočtu barev o rychlosti 3,579545 MHz) byl použit ve verzi z roku 1978. Chipy dalších výrobců, jako například AMD, se používaly až po roce 1983. Někteří majitelé nahradili Intel 8088 modelem NEC V20, který měl rychlejší zpracování dat. Bylo možné též doplnit koprocesor Intel 8087. Firma IBM prodávala první IBM PC s konfigurací 16 nebo 64 KiB RAM, které se skládaly buď z devíti nebo třiceti šesti 16 KiB DRAM čipů (devátý bit je použit pro kontrolu parity paměti).\n\nPoté, co se vyvinulo IBM XT, byly IBM PC desky nastaveny spíše jako lepší verze modelu XT a to XTS, kde se nacházela deska s 8 sloty, které byly konfigurované stejně jako RAM IBM XT (64 KiB u jednoho slotu, rozšiřitelná na 256 KiB po naplnění dalších 3 slotů).\n\nAčkoli video-kartou kompatibilní s televizí, portem pro pořipojení kazetového magnetofonu a certifikací Federální komise pro komunikace třídy B byl PC koncipován jako domácí počítač, byl pro trh domácích počítačů příliš drahý. Základní verze s monitorem, 64 KiB RAM a jednu 5,25 palcovou disketovou jednotku stála 3005 dolarů (tj. 7,257 amerických dolarů v dnešních dolarech). Nejlevnější konfigurace (za 1565 USD) s pouze 16 KiB RAM, bez disketové mechaniky a monitoru (předpokládalo se, že si uživatel připojí vlastní televizní přijímač a kazetový magnetofon jako médium pro ukládání dat) se ukázala jako neatraktivní. I když se IBM PC 5150 nestal nejprodávanějším domácím počítačem, jeho konfigurace s disketovými jednotkami zaznamenaly nečekaný úspěch.\n\n„IBM Personal Computer XT“, IBM model 5160, byl lepší stroj, který byl navržen pro diskety a pevné disky. Firma ho představila dva roky po zavedení „IBM Personal Computer“. Tento model měl osm rozšiřujících slotů s 10 MB místa na pevném disku (novější verze 20 MB). Na rozdíl od modelu 5150 PC, model 5160 XT již neměl kazetový jack (port), ale stále obsahoval zásobník Basicu v jednotce ROM. XT by mohl mít 256 KiB paměti na základní desce (při použití 64 KiB DRAM), pozdější modely byly rozšiřitelné na 640 KiB. (BIOS, adaptér a prostor pro ROM, včetně videokarty a RAM, které zaplňoval zbývajících 384 kB na jeden megabajt adresního prostoru procesoru 8088). Obvykle se model prodával s monochromatickým (černobílý) GDA displayem. Procesor 4,77 MHz Intel 8088 a rozšiřující 8-bitová sběrnice XT (později 8-bit „Industry Standard Architecture“ (ISA), které konkurovali IBM). XT s rozšiřujícími sloty, které jsou umístěny blíže u sebe, než v původním PC. Toto způsobilo, že XT bylo na základních deskách neslučitelné s modelem 5150 a jeho základní desky. Sloty mezi kartami však byly kompatibilní, výjimečně se stalo, že muselo být použito více slotů 5150. V tomto případě karty mohly vyžadovat dva sloty na XT. XT byl rozšiřující slot pro strojírenské navrhování, a je ještě používán v roce 2011.\n\nIBM Personal Computer XT/370 byl XT se třemi vlastními 8bitovými kartami. Procesor karty (370PC-P), obsahoval upravený čip Motorola 68000. Druhý čip (370PC-M) spojený s prvním obsahoval 512 KiB paměti. Třetí čip (PC3277-EM), byl 3270 emulátor terminálu, který požadoval nainstalovat systémový software pro VM/PC software ke správnému běhu procesorů.\n"}
{"id": "642245", "url": "https://cs.wikipedia.org/wiki?curid=642245", "title": "Chuck Smith", "text": "Chuck Smith\n\nChuck Smith \"(\"foneticky\" Čak Smis\") (* 24. června 1979, USA) je americký esperantista, zakladatel Esperantské Wikipedie a autor myšlenky vzniku České Wikipedie, kterou na jeho popud v roce 2002 založil Miroslav Malovec. V současnosti žije v Německu.\n\nV únoru 2001 se naučil jazyk esperanto a v listopadu 2001 založil na internetu Esperantskou Wikipedii jako jednu z prvních jazykových verzí internetové encyklopedie Wikipedie. Od července 2002 do ledna 2003 pak procestoval 14 zemí (Brazílie, Argentina, Spojené království, Francie, Německo, Švédsko, Českou republiku, Slovinsko, Chorvatsko, Srbsko, Turecko, Rakousko, Lucembursko a Nizozemsko), kde se účastnil esperantských setkání (v České republice to byla Konference o užití esperanta ve vědě a technice v Dobřichovicích) a schůzí klubů esperantistů, kde přednášel o projektu Wikipedie. Od ledna 2003 do ledna 2004 pak působil jako dobrovolník Světové esperantské mládežnické organizace (TEJO) v jejím ústředí v Rotterdamu. V minulosti působil také ve vedení Americké esperantské mládeže (USEJ), TEJO a internetové vzdělávací organizace E@I či zastupoval Světový esperantský svaz u Organizace spojených národů. V listopadu 2006 spustil internetový projekt \"Eklaboru\" pro hledání práce prostřednictvím esperanta, v roce 2007 pak sociální síť \"Amikumu\". V červnu 2015 publikoval na stránce Duolingo kurz esperanta pro mluvčí angličtiny. \n\nV současnosti žije v Berlíně a pracuje jako programátor aplikací pro přístroje iPhone a tvůrce anglickojazyčného blogu o esperantu. Je také předsedou skupiny berlínské esperantské mládeže.\n\n"}
{"id": "642251", "url": "https://cs.wikipedia.org/wiki?curid=642251", "title": "Konference o užití esperanta ve vědě a technice", "text": "Konference o užití esperanta ve vědě a technice\n\nKonference o užití esperanta ve vědě a technice (v esperantu \"Konferenco pri Aplikoj de Esperanto en Scienco kaj Tekniko\"; krátce KAEST) je série seminářů a konferencí praktikujících vědecko-technické využití jazyka esperanto, probíhajících v někdejším Československu a dnešním Česku a Slovensku. Mezi roky 1978 a 1989 konferenci organizovala vědeckotechnická sekce organizací československých esperantistů, tehdy pod zkratkovými názvy \"AEST\" či \"SAEST\" (\"Seminario pri Apliko de Esperanto en Scienco kaj Tekniko\", tedy „Seminář o užití esperanta ve vědě a technice“). Po přestávce v pořádání konferencí od roku 1998 pokračoval Český esperantský svaz ve spolupráci s agenturou KAVA-PECH. Od roku 2010 převzala pořádání konference na starost organizace E@I.\n\n\nBěhem konference KAEST 2002 přednášel Chuck Smith v rámci svého přednáškového turné po Evropě na téma „Wikipedie: Mnohojazyčná internetová encyklopedie“ (v esperantském originále \"„Vikipedio - multlingva reta enciklopedio“\") s úmyslem popularizovat Esperantskou Wikipedii, která tehdy nebyla ani rok stará. To dalo přítomnému českému esperantistovi Miroslavu Malovcovi impulz k založení České Wikipedie, jejíž první uživatelské rozhraní přeložil do češtiny právě z esperanta za pomoci Chucka Smithe.\n\nBěhem konference KAEST 2004 se uskutečnilo 11 přednášek, vždy následovaných diskuzí. Přednášeli Marc Bavant a Otto Haszpra (členové Akademie Esperanta), Wera a Detlev Blanke, Jan Werner, Miroslav Malovec, Rüdiger Sachs, Božidar Leonov, Heinz Hoffmann, Martin Minich a Josef Hron. Bylo představeno několik projektů.\n\nKonference KAEST 2006 sdílela své téma s týdenním školicím seminářem „Jazyky na internetu“ uspořádaným bezprostředně před konferencí v Brně organizací E@I ve spolupráci s Českou esperantskou mládeží. Účastníci tohoto semináře, především mladí lidé, poté navštívili také KAEST a někteří z nich tam přednášeli (Peter Baláž, Marek Blahuš, Viliam Búr, Alla Kudryashova, Clayton Smith).\n\nNa konferenci KAEST 2008 prezentoval mj. Francesco Maurelli projekt autonomního podmořského robota. O jeho aktivitách posléze v češtině informoval Český rozhlas.\n\nKonference KAEST 2010, poprvé pořádaná organizací E@I, se po 22 letech vrátila na Slovensko (konala se v městečku Modra-Harmónia) a hostila 52 účastníků z 15 zemí. Ve čtvrtek večer po příjezdu proběhlo slavnostní zahájení, seznamovací večer, degustace vína a společný zpěv. V pátek dopoledne proběhl seminář o Wikipedii a výlet na hrad Červený Kameň, odpoledne počítačový ateliér a už jedna z přednášek. Následně představil Petr Chrdle dosavadní historii akcí KAEST a SAEST a představila se také E@I a její činnost. Večer proběhla prezentace systému strojového překladu z angličtiny do esperanta WikiTrans, filmů z TED a esperantských webových stránek. V sobotu během dne a v neděli do oběda se odvíjel hlavní přednáškový program, rozdělený do dvou souběžných bloků. V sobotu večer proběhlo zasedání mezinárodní vědecké esperantistické asociace ISAE, byl promítnut film o Jánu Maliarikovi, slovenském evangelickém faráři, a proběhl zpěv lidových písní. Setkání skončilo v neděle po obědě výletem do Bratislavy.\n\nBěhem konference KAEST 2010 se uskutečnilo 34 přednášek. Použité prezentace organizátoři zpřístupnili na internetu a v červenci 2011 vyšel také sborník (digitálně i knižně) plných textů přednášek (323 stran). Z několika přednášek byla také pořízena videonahrávka. Přednášelo následujících 27 osob: Hèctor Alòs i Font, Peter Baláž, Eckhard Bick, Marek Blahuš, Detlev Blanke, Wera Blanke, Iván Bujdosó, Petr Chrdle, Marcos Cramer, Bart Demeyere, Zbigniew Galor, Sean Healy, Konstantin Chlyzov, Ilona Koutny, Mélanie Maradan, Stano Marček, Francesco Maurelli, Johannes Mueller, Jan Uldal Niemann, Jacob Nordfalk, Katarína Nosková, Konstantin Obraztsov, Stefan Panka, Sonja Petrović Lundberg, Barbara Pietrzak, Ján Vajs, Toon Witkam.\n\nPo konferenci KAEST 2010 proběhlo na tomtéž místě a za účasti některých ze zůstavších účastníků konference samostatné počítačově-lingvistické kolokvium, které trvalo do pondělního večera.\n\nKAEST 2012 se uskutečnil od 15. do 18. listopadu 2012 v Modre-Harmónii na Slovensku, obdobně jako KAEST 2010. Ve spolupráci s Wikimedií Slovenská republika v jeho rámci proběhlo wikipedistické školení pro začátečníky a pokročilé.\n\n\n"}
{"id": "642263", "url": "https://cs.wikipedia.org/wiki?curid=642263", "title": "Fabrice de Nola", "text": "Fabrice de Nola\n\nFabrice de Nola (*1964 Messina Sicílie) je italsko-belgický umělec věnující se malbě a fotografii. Ve svých malbách používá QR kódy. V roce 2006 vytvořil první olejomalbu, která obsahovala texty a odkazy pro internetové připojení mobilních telefonů.\n\nJe synem italské matky a belgického otce. Fabrice de Nola žil v Messině až do roku 1981, navštěvoval uměleckou školu v Palermu, ale po jednom roce odešel, aby se mohl věnovat fotografii. Osmdesátá léta strávil v Milánu a poté se odstěhoval do Mechelenu, rodného města svého otce.\n\nV polovině osmdesátých let pracoval jako malíř dekorací v Ženevě, Káhiře a Římě. V tomto raném období používal fotokopírky a fotografii jako techniky podporující jeho malby. V polovině devadesátých let začal využívat počítač jako nezbytný nástroj pro přípravu a pre-produkci svých obrazů.\n\nV roce 1996 vystavoval v Galerii Il Ponte Contemporanea v Římě, kde zůstal až do roku 2000.\n\nV roce 1997 jej pozval Fabio Sargentini na výstavu \"Giro d’Italia dell’Arte\" v Palermu, kterou sestavila Demetria Paparoni, jako přehlídku mladých italských umělců v Galerii l’Attico.\n\nV roce 1999 na 48. Benátském bienále vystavoval v \"Authoritratti italiani\" na Fondazione Bevilacqua La Masa. Vytvořil svůj autoportrét pomocí fotografií, CT a rentgenových paprsků: na jedné polovině je jeho tvář malovaná, zatímco na druhé polovině je vidět lebka, svaly, oko a mozek.\n\nV roce 2000 se zúčastnil dvou skupinových výstav v Římě:\"Lungo il muro del Gasometro\" v galerii Teatro India a \"Giganti\" ve Fori Imperiali. V témže roce také vystavoval na PAC \"Sui generis\" v Miláně.\n\nV roce 2008 se zúčastnil VII. Mezinárodního festivalu fotografie v Římě sexpozicí \"Skip Life\" (\"Přeskočit život\") a byl také pozván na 15. římské Quadriennale, kde představil reklamní zařízení pro falešnou firmu \"Neural Pro Company\".\n\n\n\n\n\n"}
{"id": "642269", "url": "https://cs.wikipedia.org/wiki?curid=642269", "title": "Belenus", "text": "Belenus\n\nBelenus je keltský bůh léčení. Jeho dalšími jmény, přízvisky či jemu podobnými božstvy jsou Grannus, Citharoedus, Moritasgus, Vindonnus a Borvo. Všechna tato jména známe z nápisů u léčivých pramenů. Belena i další zmíněná božstva lze ztotožnit s galským „Apollónem“ zmiňovaným Juliem Caesarem v \"Zápiscích o válce galské\" z 1. století př. n. l. jako božstvo zahánějící nemoci. Caesar taktéž uvádí že tento Apollón byl pro Galy druhým nejdůležitějším božstvem, hned po „Merkurovi“, nejspíše tedy Lugovi-Esovi. Je zpravidla také vykládán jako sluneční božstvo a to pro své ztotožnění s Apollónem, předpokládanou etymologii jména a možnou symbolickou souvislost mezi horkými prameny a sluncem.\n\nNápisy věnované Belenovi byly nalezeny od Jaderského moře po Skotsko, ještě z 3. století je doložen jeho kult ve východních Alpách, jako jeho partnerka v nich někdy vystupuje Damona, ctěná v severovýchodní Galii či Sirona, ctěná od Maďarska po Bretaň. Borvo, též Bormanus či Bormo, je doložen od severovýchodní Francie po Galicii, často s již zmiňovanou Damonou. Na jednom z nálezů z Vichy je vyobrazen s helmou a štítem proti rohatému hadovi, což napovídá i možné válečné funkci. Moristasgus je doložen z burgundské Alésie. \n\nS galským Apollónem však může být ztotožněn Maponos uctívaný v Galii, kde je taktéž jeho jméno nalézáno u léčivých pramenů, a především v severní Británii. Jeho velšským protějškem je Mabon a irským Óengus Óg. \n\nJeho jméno lze spojit s kořenem \"*bel-\" který může znamenat „jasný, zařící“ a nejspíše se ozývá i v názvu gaelského svátku \"beltaine\" „jasný oheň“. Jméno Grannus lze spojit se staroirským \"grián\" „slunce“. \n"}
{"id": "642273", "url": "https://cs.wikipedia.org/wiki?curid=642273", "title": "Hardangerjøkulen", "text": "Hardangerjøkulen\n\nHardangerjøkulen je ledovec, který se rozkládá na náhorní plošině Hardangervidda v Norsku a svou rozlohou je 6. největší v zemi. Nejvyšší bod ledovce je ve výšce 1863 m n. m. Do oblasti ledovce nevedou žádné silnice, ale je zde vybudována železniční trať Bergensbanen a vlak je tak jediným dopravním prostředkem, kterým se návštěvníci mohou k ledovci dostat. Od nádraží vede k ledovci turistická cesta, která překonává říčku. Ledovec je snadno přístupný, protože do nižších oblastí stéká několika splazy. Hardangerjøkulen je známý fanouškům Hvězdných válek, protože se na něm natáčela jedna scéna .\n"}
{"id": "642280", "url": "https://cs.wikipedia.org/wiki?curid=642280", "title": "Jason Smith", "text": "Jason Smith\n\nJason Smith může být:\n\n"}
{"id": "642289", "url": "https://cs.wikipedia.org/wiki?curid=642289", "title": "Jason Smith (basketbalista)", "text": "Jason Smith (basketbalista)\n\nJason Victor Smith (* 2. března 1986, Kersey, Colorado, USA) je americký profesionální basketbalista hrající na pozici pivota za tým New Orleans Hornets v basketbalové soutěži NBA.\n"}
{"id": "642291", "url": "https://cs.wikipedia.org/wiki?curid=642291", "title": "Sella Ronda", "text": "Sella Ronda\n\nSella Ronda je jedna z nejznámějších lyžařských atrakcí v italských Dolomitech. Propojením 4 světově známých italských středisek (Alta Badie, Val Gardeny, Arabby a Val di Fassa E Carezza) vznikla možnost objet horský masív Gruppo del Sella za jeden jediný den ve směru, nebo proti směru hodinových ručiček. Tato možnost se naskytuje na bezmála 250 sjezdovkách dlouhých 400 km.\n\nLyžařské středisko ležící v údolí Val Badia ( , ladinsky \"La Gran Ega\"). Většina sjezdovek v této oblasti leží v nadmořské výšce nad 1 500 metrů. Lyžařská sezóna zde trvá zhruba od začátku prosince do konce dubna. Alta Badia je vhodné místo jak pro rodiny s dětmi, tak pro zkušené lyžaře, na které tu také čeká sjezdovka Gran Risa, kde se pravidelně jezdí Světový pohár v lyžování\n\nKomplex najdeme v Grödenském údolí v centru Dolomit. Díky propracovanému zasněžovacímu systému a stálému počasí zde vydrží sníh dlouho do jara. Tento lyžařský areál láká na skvělé podmínky pro lyžování, běh na lyžích i spoustu après-ski aktivit. Lze si zde i vyzkoušet sjezd na nejdelším obřím slalomu v Dolomitech - Gardenissima.\n\nNachází se v regionu Veneto, v nadmořské výšce 1 450 – 3 266 m. Svým návštěvníkům nabízí spíše náročnější sjezdovky. Samotný masiv Marmolada, konkrétně nejvyšší bod Punta di Penia (3 343 m n. m.) je oblíbeným místem horolezců. Za jasného počasí se z něho naskytne překrásný výhled. Zajímavostí je také muzeum Marmolada, které se nachází v nadmořské výšce 2950 m (stanice lanovky Serauta) a připomíná zdejších boje v první světové válce, kdy zde zemřelo mnoho vojáků.\n\nLyžařšký areál Val di Fassa E Carezza leží mezi mohutným horským masivem Gruppo del Sella a nejvyšší místní horou Marmoladou (3 343 m n. m.)\n\n"}
{"id": "642292", "url": "https://cs.wikipedia.org/wiki?curid=642292", "title": "FC Svratka Brno", "text": "FC Svratka Brno\n\nFC Svratka Brno (celým názvem: Football Club Svratka Brno) je český fotbalový klub, který organizuje činnost svých členů ve sportovních areálech v Brně-Žabovřeskách a Komíně. Od sezony 2017/18 působí v Přeboru Jihomoravského kraje (5. nejvyšší soutěž). Má velký počet mládežnických týmů, od nejmladších přípravek po starší dorost. Klub vznikl 25. června 2007 spojením menších klubů s dlouhou historií – FK FC Žabovřesky (založen 1920) a FC Komín (1932).\n\nV klubu trénoval Jan Kopenec, hráčsky zde působil mj. Milan Macík.\n\nV minulosti se kluby potýkaly s problémy jak na svém hřišti umožnit trénink všem věkovým kategoriím v dostatečných časech. To často vyústilo do situace, že v jedné chvíli bylo například na hřišti v Žabovřeskách i 60 dětí. Celá situace se vyřešila spojením obou sportovních klubů do jednoho – FC Svratka Brno. Tak vznikl dostatečný časový prostor jak pro přípravky a žáky, kteří nyní trénují jen v Žabovřeskách (pod názvem Tréninkové středisko mládeže), tak pro dorost a muže, kteří trénují v Komíně. Také tím vznikla možnost, že v případě jakékoliv havárie na jednom z hřišť je možné sehrát utkání na druhém hřišti vzhledem k jejich vzájemné blízkosti.\n\n\n\nZdroj:\n\n\n\nZdroj:\n\nFC Svratka Brno „B“ je rezervním týmem Svratky Brno, který od sezony 2018/19 nastupuje v nejnižší krajské soutěži.\n\n\nZdroj:\n\n\n\nZdroj:\n\nFC Svratka Brno „C“ je druhým rezervním týmem Svratky Brno, který hraje v Brněnské městské soutěži (9. nejvyšší soutěž).\n\n\nZdroj:\n\n\n\nZdroj:\n\n"}
{"id": "642294", "url": "https://cs.wikipedia.org/wiki?curid=642294", "title": "Charlie (film)", "text": "Charlie (film)\n\nCharlie v originále (\"All Dogs Go to Heaven\") je irsko-anglická filmová pohádka natočená roku 1989. Příběh pojednává o dvou psech, Charliem a jeho nejlepším příteli Itchym. Charlie je zabit, ale zřekne se svého místa v nebi, aby se mohl vrátit na Zem, kde se stará o malou opuštěnou dívku jménem Anna-Marie, která ho učí jak milovat.\n\nPohádka pochází od tvůrců série \"Země dinosaurů\".\n\nRoku 1939 v New Orleansu psí kříženec Charlie pracuje pro svého zločinného šéfa Carfaceho v kasinu v opuštěném starém tankeru. Carface, neochotný dělit se o své peníze uvězní Charlieho do útulku, ale Charliemu se podaří díky pomoci svého nejlepšího kamaráda Itchyho uniknout. Carface a jeho parťák Zabiják však vymyslí a realizují jeho vraždu.\nCharlie se dostává do nebe, navzdory tomu, že nikdy v životě neudělal nic správného. Ošálí smrt krádeží \"hodinek života\" (zářivých kapesních hodinek), díky kterým se může vrátit zpět na Zem. Pokud se ale hodinky zastaví, okamžitě zemře a dostane se do pekla.\nNa Zemi se Charlie spojí s Itchym a vymyslí odplatu Carfaceovi v podobě rivalitního podniku. Carface vězní malou dívku jménem Anna-Marie, kvůli její schopnosti komunikovat se zvířaty, což mu dává možnost sázet na závody. Charlie zachrání Annu-Marii a řekne jí, že pomůžou chudým a najdou její rodinu, ale využívá její dar stejně jako jeho rival Carface k vydělávání peněz sázením na různé zvířecí závody.\nCharlie ukradne peněženku ze slušné rodiny, se kterou se Anna-Marie přátelí. Té noci má Charlie noční můru, ve které je vypuzený do pekla a napaden pekelným psem (Frankem) a jeho přisluhovači.\nAnna-Marie jde ukradenou peněženku vrátit. Charlie ji odhalí, jak snídá s okradenou rodinou a zjistí, že ji pár chce přijmout jako člena k sobě domů. Charlie tedy oklame malou Annu-Marii předstíráním, že je nemocný.\nPo útěku z další léčky Carfaceho a Zabijáka se Charlie s Annou-Marií propadnou přes podlahu starého skladiště do podzemní jeskyně, kde se usilovně snaží uniknout spárům King Gatora (velikého aligátora, který se nakonec stane jejich spojencem).\nItchy nařkne Charlieho kvůli upřednostňování Anny-Marie před ním a jejich byznysem. Frustrovaný Charlie tedy prohlásí, že je mu malá Anna-Marie úplně ukradená. Holčička rozhovor zaslechne a utíká pryč, bohužel je opět chycena Carfacem.\nCharlie jde do Carfaceovi kasínové lodi, aby zachránil Annu-Marii a riskuje přitom svůj vlastní život. King Gator jim přijde na pomoc, osvobodí Charlieho a sežere Carfaceho. Anna-Marie spadne do vody společně s Charlieho hodinkami života. Charlie skočí za ní, aby ji i hodinky vylovil, ale je nemožné zachránit oboje. Nakonec se rozhodne zachránit holčičku a tím pádem ztrácí hodinky, kvůli nimž umírá podruhé.\nAnna-Marie skončí u nové rodiny a Charlie má povoleno vrátit se do nebe, namísto toho, aby šel do pekla, díky tomu, že obětoval svůj život namísto života holčičky.\n\n"}
{"id": "642296", "url": "https://cs.wikipedia.org/wiki?curid=642296", "title": "Loughborough University", "text": "Loughborough University\n\nUniverzita Loughborough (ang. \"Loughborough University\") je univerzita v Loughborough v Anglii. Navštěvuje ji téměř 18.000 studentů. Je členem Asociace evropských univerzit a Asociace MBA. Barvou univerzity je purpurová.\n\nUniverzita má 3 fakulty s 24 katedrami a více jak 30 výzkumnými instituty:\n\n\n\n"}
{"id": "642299", "url": "https://cs.wikipedia.org/wiki?curid=642299", "title": "Základní škola Dolní Kounice", "text": "Základní škola Dolní Kounice\n\nZákladní škola Dolní Kounice je základní škola ve městě Dolní Kounice, která byla založena roku 1910. Školu z významných osobností vystudovali např. Jindřich Svoboda, nebo František Psota. Dnes školu navštěvuje přes 350 žáků z Dolních Kounic a přilehlých obcí Bratčic, Mělčan, Kupařovic, Pravlova, Trboušan, Moravských Bránic a dalších.\n\nZákladní škola má 9 ročníků, vlastní jídelnu, školní družinu. Vyučuje se ve dvou budovách - U Sboru a Smetanova. Škola pravidelně pořádá akce jako den dětí, den Země, školní akademii, školu v přírodě, lyžařský výcvikový kurz, nebo třeba letní tábor. V areálu školy se konají různé mimoškolní aktivity pro zájemce ze širokého okolí.\n\nPrvním důležitým krokem pro vznik školy byl rok 1903. V tomto roce založila skupina vlastenců \"Matici školskou\", která přináší úsilí a vykonala první kroky k postavení České měšťanské školy v Dolních Kounicích, což se v roce 1910 uskutečnilo. Základní kámen byl položen dne 17. října 1909 na velké matiční slavnosti. Slavnostní otevření nové školy se konalo 4. září 1910. Lze říci, že na stavbě se podílel každý člen Matice školské a přispěly i obce z širokého okolí.\n\nOd 1. září 1938 měla škola nový název \"Újezdní škola měšťanská\". V době od září 1940 do dubna 1948 byla škola rozdělena na chlapeckou a dívčí, a to díky vládnímu nařízení roku 1941, kdy měly být všechny měšťanské školy přeměněny na 4 třídy výběrové a připojeny ke 4 třídám obecných škol. Vznikly tak osmiletky, které se po 4. třídě obecné dělily na chlapecké a dívčí.\n\nVálečná situace se na škole velmi podepsala. V době osvobozování Kounic v dubnu 1945 utrpěla kvůli odstřelování značné škody.\n\nDne 1. září 1948 vešel v platnost nový zákon o jednotném školství. Chlapecká a dívčí škola byly sloučeny pod jednu správu s označením \"Střední škola I. a II\". Obecná škola nadále působila pod názvem \"Národní škola\". Od šk. roku 1952/1953 byly rozhodnutím krajského národního výboru sloučeny pod jednu správu. V roce 1953 však dochází k další výrazné změně. Od 1. září 1953 je zřízena osmiletá střední škola - obě střední školy a národní (obecná) škola byly sloučeny pod jedno ředitelství. Od 1. září 1960 je oficiálním názvem \"Základní devítiletá škola\" a vyučuje se v budovách Smetanova, Hlavní, Ve Sboru.\n\nVe šk. roce 1978/1979 je chod školy v budově Smetanova značně ovlivněn stavební činností Okresního stavebního podniku. Probíhají práce na přestavbě a přístavbě školní budovy s novými učebnami, kuchyní, jídelnou, kotelnou a uhelnou. Koncem 90. let se ještě mění kotelna z tuhých paliv na plyn. V roce 2000 probíhaly na škole oslavy 90. výročí založení školní budovy.\n\n\nSeznam ředitelů:\n\nPočty žáků od roku 2000:\n\nKaždoročně v září škola nabírá nové žáky , kteří se zapsali v lednu. Při nástupu do školy jsou děti vyučovány v školní budově U Sboru známe také jako \"Barborka\" podle kostela sv. Barbory, který stojí vedle školy. Na této škole jsou vyučovány pouze první a druhé ročníky.\n\nVyšší ročníky přechází do budovy Smetanova, kde jsou od třetího až do devátého ročníku. V budově Smetanova je školní jídelna i školní družina. Výuka na škole probíhá podle dvou vzdělávacích programů. Pátý ročník prvního stupně se vyučuje podle vzdělávacího programu \"Základní škola\" a ostatní ročníky podle vzdělávacího programu \"Škola, jak ji neznáte\".\n\nNa škole již několik let pracuje školní parlament, ve kterém pracuje 16 volených zástupců (po 2 žácích z každé třídy 6. až 9. ročníku). Jejich prostřednictvím mohou žáci informovat vedení školy o tom, s čím jsou spokojeni a co by se dalo v škole zlepšit.\n\nV areálu školy se nachází tělocvična, posilovna, školní jídelna a družina. Multifunkční oplocené hřiště s gumovým povrchem, velké hřiště s travnatým povrchem, školní zahrada.\n\nLyžařský kurz se koná každoročně pro žáky nejen 7. ročníků základní školy, kterým je kurz určen. Na doplnění jezdí i žáci starší. Již několik let škola navštěvuje Jeseníky, konkrétně Hynčice pod Sušinou. Žáci jsou zde školeni, zkušenými instruktory i svými učiteli, o technikách lyžování, snowboardingu, ale také o chování na horách či údržbě vybavení. Ubytování se nachází přímo u sjezdovek a škola zapůjčuje vybavení. Lyžařský kurz je v osnovách výuky základní školy.\n\nŠkolní tábor je již tradiční akcí základní školy. Je uskutečněn pro žáky základní školy od 1.-8. ročníku. Pokud je místo a zájem jezdí i ostatní zájemci z jiných škol. Zpravidla se tábor koná každý rok koncem srpna v Bohdalově. Tábor je tematicky zaměřený.\n\n"}
{"id": "642332", "url": "https://cs.wikipedia.org/wiki?curid=642332", "title": "Orange County (Kalifornie)", "text": "Orange County (Kalifornie)\n\nOrange County (též County of Orange) je okres nacházející se na jihu amerického státu Kalifornie. Má rozlohu 2455,3 km² a jeho populace se k červnu 2008 odhaduje na 3 010 759 obyvatel. Přestože je nejmenším okresem v jižní Kalifornii, jedná o 2. nejlidnatější okres v Kalifornii a 6. v USA. Hlavní město tohoto okresu je Santa Ana (324 tisíc obyvatel dle údajů z roku 2010), největším městem pak Anaheim (336 tisíc obyv.). V Orange County se mimo jiné odehrává i seriál americké televizní stanice FOX - O.C. California. V tomto kraji je velmi dostupný a populární surfing. Z této oblasti pochází také americká punkrocková kapela Social Distortion.\n\nNejdříve obýván kmeny Tongva, Juaneño a Luiseño původních amerických obyvatel. Po španělské expedici Gaspara de Portolà z roku 1769, vedenou Junipero Serrou byla tato oblast nazvána \"Valle de Santa Ana\" (údolí svaté Anny). Od dob raných samostatných Spojených států se jednalo o ojedinělou oblast trvale osídlenou americkými přistěhovalci v regionu dnešní Kalifornie. Od roku 1824 bylo Valle de Santa Ana považováno za součást Mexika. Po Mexicko-americké války (1846-1848) se stalo součástí Kalifornie, která 9. září 1850 vstoupila do Unie (jako její 31. stát). Následující cca 100 let bylo pro Orange County ve znamení rozvíjení infrastruktury (stejně jako ve zbytku USA) a (dopravním, logistickým, komunikačním) spojováním s okolím. V roce 1900 mělo Orange County přes 19 tisíc obyvatel, ale zažíval obrovský růst, a tak v 80. let překonal hranici 2 milionů a stal se 2. nejlidnatějším okresem v Kalifornii. V roce 1994 okres zažil bankrot, kdy se ztratilo 1,5 mld. dolarů v rizikových peněžních derivátech a tajemník Robert Citron byl trestně stíhán.\n\nZe sčítání obyvatel z roku 1990:\nObyvatel hispánského nebo latinskoamerického původu bylo 23,43%.\n\nV 19. a na začátku 20. století byl Orange County znám pro vývoz ovoce, po válce se stal sídlem mnoha společností z Fortune 500 a Fortune 1000. Pobočky a sídla zde mají např. z IT průmyslu Blizzard Entertainment, Western Digital, z textilního Quicksilver, z automobilového Mazda, Toyota, Kia Motors, Mitsubishi, Hyundai, z elektroniky Toshiba, Samsung. Orange County je též turistickou atrakcí a je poměrně často zmiňován v populární kultuře.\n\nOrange County má 34 tzv. \"incorporated cities\":\n\n\n\nHlavní dálnice vedoucí přes Orange County:\n\n"}
{"id": "642335", "url": "https://cs.wikipedia.org/wiki?curid=642335", "title": "Finále (sport)", "text": "Finále (sport)\n\nFinále je ve sportu sportovní závěrečný střet či utkání nejúspěšnějších účastníků (jednotlivých sportovců nebo celých týmů) na konci turnaje nebo sezóny. Vítěz finále je vítězem celého turnaje popř. mistr sezóny. Účastníci se do finále musí probojovat přes vyřazovací systém, při kterém v zápasech postupně vypadávají týmy nebo jednotlivci, kteří dané utkání prohrají - výherce pak postupuje do dalšího kola až se nakonec poslední utkají ve finále.\nPokud se jedná o finále, do kterého postupují pouze dva soupeři, kteří v semifinále porazili každý jednoho soupeře, tak tito soupeři, kteří prohráli sehrají tzv. \"malé finále\", které je vlastně bojem o třetí místo.\n\n"}
{"id": "642340", "url": "https://cs.wikipedia.org/wiki?curid=642340", "title": "Seznam českých šlechtických rodů: H", "text": "Seznam českých šlechtických rodů: H\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642341", "url": "https://cs.wikipedia.org/wiki?curid=642341", "title": "Seznam moravských šlechtických rodů: H", "text": "Seznam moravských šlechtických rodů: H\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642342", "url": "https://cs.wikipedia.org/wiki?curid=642342", "title": "Seznam slezských šlechtických rodů: H", "text": "Seznam slezských šlechtických rodů: H\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642347", "url": "https://cs.wikipedia.org/wiki?curid=642347", "title": "Stride piano", "text": "Stride piano\n\nHarlem stride piano, stride piano nebo jen stride je jazzový hudební styl, který se vyvinul z ragtimu. Levá ruka hraje většinou basový tón, oktávu, decimu na těžké době a akord na době lehké. Často se také využívá přerušovaného basu, tedy přesunutí akordu či basového tónu na jinou dobu. Na rozdíl od ragtimu se ve stride pianu využívá více okrajových částí klaviatury, skoky v levé ruce jsou větší a i předpoklady pro hru jsou náročnější (ve stridu je téměř výhradně používána decima – kupříkladu roztažení levé ruky od C1 do E2). Stride je možné hrát v rychlém tempu, tak rovněž i v pomalém, bluesovém tempu. Stride piano představuje vrchol hraní na piano v jazzové hudbě.\n\nNejznámějším představitelem stridu je „vynálezce“ stride piana James Price Johnson. Složil skladby jako Carolina Shout, You've got to be modernistic. Jeho skladba The Charleston, která zazněla na Broadwayi v roce 1925 v představení Runnin' Wild, způsobila naprostou senzaci a ovlivnila hudbu v celých dvacátých letech. Jeho žákem byl Fats Waller.\n\nThomas \"Fats\" Waller byl původně varhaník. Na rozdíl od Jamese P. Johnsona Fats podporoval improvizaci, větší volnost ve hře a obecné uvolnění řádu, který ve stridu z počátku panoval následkem původu z ragtimu. Skladby jako Ain't Misbehavin', Handful of Keys.\n"}
{"id": "642362", "url": "https://cs.wikipedia.org/wiki?curid=642362", "title": "Zlatý glóbus za nejlepší filmovou píseň", "text": "Zlatý glóbus za nejlepší filmovou píseň\n\nZlatý glóbus za nejlepší píseň byl poprvé udělen za rok 1961 a od roku 1965 jej každoročně uděluje Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nNásledující seznam obsahuje názvy vítězných písní; filmů, ke kterým byly napsány a jména jejich tvůrců. Rok u názvu písně znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n"}
{"id": "642363", "url": "https://cs.wikipedia.org/wiki?curid=642363", "title": "1965 ve filmu", "text": "1965 ve filmu\n\n\n\n\n\n"}
{"id": "642370", "url": "https://cs.wikipedia.org/wiki?curid=642370", "title": "Alexander Húščava", "text": "Alexander Húščava\n\nAlexander Húščava (4. ledna 1906 Lamač, dnes Bratislava – 9. srpna 1969 tamtéž) byl slovenský historik, průkopník pomocných věd historických a archivnictví na Slovensku, profesor Univerzity Komenského v Bratislavě.\n\nV letech 1925–1929 studoval na bratislavské univerzitě filozofickou fakultu, poté mezi lety 1931–1933 studoval ve vatikánské archivní škole, kterou neukončil, v roce 1936 ukončil Státní archivní školu v Praze. Od roku 1933 do roku 1937 působil v bratislavském Krajinném archívu, poté se habilitoval na UK v Bratislavě, kde byl od roku 1940 řádným profesorem, v období 1948–1949 zde byl děkanem. \n\n"}
{"id": "642376", "url": "https://cs.wikipedia.org/wiki?curid=642376", "title": "Aťka Janoušková", "text": "Aťka Janoušková\n\nAťka Janoušková, vlastním jménem Vlasta Janoušková (16. března 1930 Praha – 7. března 2019 Praha), byla česká herečka, dabérka a zpěvačka.\n\nNarodila se jako třetí z dětí do středostavovské rodiny pražského klenotníka Rudolfa Janouška. Od dětství se věnovala baletu a hraní v divadle. Již během druhé světové války vystupovala v Národním divadle. V době jejích studií na gymnáziu byli oba rodiče odvlečeni do koncentračního tábora, odkud se otec již nevrátil. Tehdy vstoupila do Dismanova rozhlasového souboru. Matka, Hedvika Janoušková (rozená Neumannová), se po válce podruhé vdala, opět za klenotníka a od roku 1950 prvního předsedu družstva Soluna. Po válce se Janoušková určitý čas živila jako úřednice-korespondentka. K vystupování na domácích i zahraničních estrádách ji přivedl manažer Lucerny František Spurný. Například s Emanem Fialou dělala kabaret. Jezdila též s R. A. Dvorským, s Jiřím Popperem a později s Josefem Zímou po estrádách, kde měla vlastní blok muzikálových písní. Dokázala vystupovat v cizojazyčných rolích, zejména v němčině i ve francouzštině. V letech 1981–1989 vystupovala v Národním divadle v roli Barborky v opeře \"Zuzana Vojířová\".\n\nStála už u kolébky českého dabingu, ke kterému měla potřebné schopnosti: absolutní soustředění, pohotovost, umění přizpůsobit se původní roli.\n\nByla držitelkou Ceny Františka Filipovského za celoživotní přínos českému dabingu.\n\n"}
{"id": "642377", "url": "https://cs.wikipedia.org/wiki?curid=642377", "title": "Aventoft", "text": "Aventoft\n\nAventoft (frísky \"Oowentoft\") je německá obec v Severním Frísku v spolkové zemi Šlesvicko-Holštýnsko. Leží na hranicích s Dánskem.\n\nV obci stojí jednolodní kostel ze 13. století s neorománskou věží postavenou v roce 1911.\n\nPůvodně rybářská obec je v současnosti sídlem několika firem, které mají převážně dánské zákazníky. Je zde nejseverněji položené letiště v Německu.\n\n"}
{"id": "642378", "url": "https://cs.wikipedia.org/wiki?curid=642378", "title": "Dehydroepiandrosteron", "text": "Dehydroepiandrosteron\n\nDehydroepiandrosteron (DHEA) je metabolit androgenního 17-ketosteroidu androsteronu produkovaný v nadledvinách. DHEA je nezbytný při transkripci DNA a ovlivňuje mitochondriální dýchání. Je statisticky prokázán vliv DHEA proti stárnutí, obezitě či rakovině.\n"}
{"id": "642384", "url": "https://cs.wikipedia.org/wiki?curid=642384", "title": "Pregnenolon", "text": "Pregnenolon\n\nPregnenolon je hormon, který je základem hormonů jako je progesteron, estrogen, testosteron, DHEA, kortizol a aldosteron. Je syntetizován z cholesterolu.\n"}
{"id": "642386", "url": "https://cs.wikipedia.org/wiki?curid=642386", "title": "Acetylcholinesteráza", "text": "Acetylcholinesteráza\n\nAcetylcholinesteráza, též známá pod zkratkou AChE, je enzym působící (hydrolytickou aktivitou) degradaci neurotransmiteru acetylcholinu za vzniku cholinu a acetátu. Nachází se hlavně v nervosvalových spojeních a cholinergních synapsích v CNS, kde její účinek ukončuje synaptický přenos. AChE má velmi vysokou katalytickou aktivitu – každá molekula AChE degraduje 25 000 molekul acetylcholinu za sekundu. Cholin produkovaný při této degradaci se recykluje – přenáší se zpět do nervových zakončení, kde se z něj syntetizují nové molekuly acetylcholinu.\n\nAcetylcholinesteráza se nachází také na membránách červených krvinek, kde tvoří antigen skupiny Yt. Acetylcholinesteráza existuje ve více molekulárních formách majících podobné katalytické vlastnosti, ale lišících se oligomerní strukturou a způsobem vazby na povrch buňky.\n\nU člověka je acetylcholinesteráza zakódována genem \"ACHE\".\n\nNa acetylcholinesterázu působí mnoho léčiv proti Alzheimerově nemoci, šalvějový olej, nervově paralytické bojové látky (zvláště organofosfáty, např. sarin) a insekticidy (organofosfáty a karbamáty). Tyto látky se označují jako inhibitory acetylcholinesterázy – blokují její funkci a způsobují akumulaci acetylcholinu v synaptických štěrbinách. To způsobuje nervosvalovou paralýzu (trvalý stah svalů) v celém těle, což vede k smrti udušením (staženo je i dýchací svalstvo). Inhibitory AChE se mohou využívat při léčbě demence s Lewyho tělísky.\n\nEndogenním inhibitorem AChE v neuronech je mikroRNA miR-132, který může umožňovat působení acetylcholinu jako protizánětlivého činidla.\n\n"}
{"id": "642387", "url": "https://cs.wikipedia.org/wiki?curid=642387", "title": "Seznam českých šlechtických rodů: CH", "text": "Seznam českých šlechtických rodů: CH\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642388", "url": "https://cs.wikipedia.org/wiki?curid=642388", "title": "Seznam moravských šlechtických rodů: CH", "text": "Seznam moravských šlechtických rodů: CH\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642389", "url": "https://cs.wikipedia.org/wiki?curid=642389", "title": "Seznam slezských šlechtických rodů: CH", "text": "Seznam slezských šlechtických rodů: CH\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642395", "url": "https://cs.wikipedia.org/wiki?curid=642395", "title": "Seznam českých šlechtických rodů: I", "text": "Seznam českých šlechtických rodů: I\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642396", "url": "https://cs.wikipedia.org/wiki?curid=642396", "title": "Seznam moravských šlechtických rodů: I", "text": "Seznam moravských šlechtických rodů: I\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642397", "url": "https://cs.wikipedia.org/wiki?curid=642397", "title": "Seznam slezských šlechtických rodů: I", "text": "Seznam slezských šlechtických rodů: I\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642398", "url": "https://cs.wikipedia.org/wiki?curid=642398", "title": "Ricardo Martinelli", "text": "Ricardo Martinelli\n\nRicardo Alberto Martinelli Berrocal (* 11. března 1952 Ciudad de Panamá) byl prezidentem republiky Panama mezi roky 2009 a 2014. Kromě politické činnosti je zároveň i podnikatel.\n\nJeho rodiče se jmenují Ricardo Martinelli Pardini (italského původu) a Gloria Berrocal Fàbregasem. Martinelli získal středoškolské vzdělání na Stauton Military Academy ve městě Staunton (Virginie) v Spojených státech amerických. V roce 1973 promoval s titulem \"Bachelor of Business Administration\" na University of Arkansas. Později získal Master of Business Administration titul INCAE Business School. Je ženatý s Martou Linares a má tři děti: Ricardo Martinelli Linares, Luis Enrique Linares Martinelli a Carolina Linares Martinelliho.\n\nV současné době je předsedou představenstva firmy Super 99, která provozuje největší síť supermarketů v Panamě. Zároveň je generálním prezidentem firmy Importadora Ricamar S.A., dále je členem správních rad několika dalších společností.\n\nZa prezidenta Ernesta Péreze Balladarese Martinelli pracoval jako ředitel sociálního zabezpečení 1994–1996. Od září 1999 do ledna 2003 za prezidentky Mireye Moscoso sloužil jako předseda představenstva Panamského průplavu a jako ministr pro záležitosti Panamského průplavu.\n\nMartinelli je předsedou strany \"Demokratická změna\", která byla založena v květnu 1998. Vedl stranu a byl kandidát na prezidentský úřad v roce 2004 ve všeobecných volbách, když jeho strana skončila poslední, získal 5,3% hlasů.\n\nMartinelli kandidoval na prezidentský úřad v roce 2009 ve všeobecných volbách. Mezi jeho volebními sliby bylo, že sníží politickou korupci i počet násilných trestných činů. Byl favoritem voleb, průzkumy veřejného mínění mu dávaly náskok před vládnoucí Demokratickou revoluční stranou - Lidová strana koalice.\n\nDne 3. května] 2009 Ricardo Martinelli přesvědčivě vyhrál národní volby s více než 60 % hlasů. Jeho nejtěsnější soupeř Balbina Herrera dosáhla výsledku pouhých 36 %. Tento rozdíl byl největší zaznamenaný od voleb v roce 1989. Dne 1. července 2009 složil přísahu a nastoupil do úřadu panamského prezidenta. Jeho nástupcem je od 1. června 2014 Juan Carlos Varela.\n"}
{"id": "642419", "url": "https://cs.wikipedia.org/wiki?curid=642419", "title": "Žižkův dub (Konopiště)", "text": "Žižkův dub (Konopiště)\n\nŽižkův dub u Konopiště byl památný strom, který stál ve vesnici západně od zámku, severně od zámeckého rybníka. Býval nejmohutnějším stromem okresu Benešov. Dodnes se zachovalo již jen zastřešené torzo kmene, dub zanikl. Dub prý pamatoval Žižku a podle místních zastavil sovětskou armádu v roce 1968.\n\n\nDub stojí před domem č. 3 (původně hospodářská budova zámku - uváděna jako hájovna či kovárna) u cesty kolem Konopišťského rybníka, je vyznačen v některých turistických mapách.\n\nV roce 1912 je uváděno využití dutiny stromu místním kovářem jako kozího chlívku. V 60. letech 20. století měl ještě dub kompletní korunu. Roku 1968 se ze stromu vylomila jedna z největších větví. Začátkem 90. let již mnoho větví chybělo, kmen byl stažený obručemi a rány zakryté plechem. V současné době je strom zaniklý (zanikl před rokem 1989), na místě je torzo kmene. Shora je zakryté stříškou (sedlovou, s dřevěnou konstrukcí včetně tašek), spodní část je vyzděná (pozůstatky starší sanace). Vedle střechy vyrůstá z trouchnivějícího dřeva malý smrček, nedaleko torza je vysazen nový doubek.\n\nPodle pověsti pod dubem tábořil Jan Žižka. Datum uváděno není, husité na Konopišti byli dvakrát - prvně vypálili Benešov 19. května 1420, podruhé jednali  smíru v červnu 1423, ale to již Žižka přítomen nebyl. V souladu s historickými fakty by tedy šlo o květen 1420.\n\nNovodobější událost podle lidového vyprávění zachytila Dr. Marie Hrušková. V srpnové noci roku 1968 spadla na projíždějící sovětské vojsko nejsilnější větev Žižkova dubu a mezi rybníkem a domem č. 3 armádu zastavila.\n\n\n\n"}
{"id": "642422", "url": "https://cs.wikipedia.org/wiki?curid=642422", "title": "Teratophoneus", "text": "Teratophoneus\n\nTeratophoneus (\"monstrózní zabiják\") byl velkým masožravým dinosaurem (teropodem) z čeledi Tyrannosauridae, který žil asi před 77 až 74 miliony let (pozdní kampán) na území dnešního Utahu v USA. Byl menším a geologicky starším příbuzným populárního tyranosaura, dosahoval asi desetinu jeho hmotnosti (kolem 667 kg). Jeho délka dosahovala asi 6 až 8,6 metru. Lebka byla v poměru k lebkám ostatních tyranosauridů poměrně krátká.\n\nFosilie tohoto svrchnokřídového dinosaura byly objeveny v usazeninách souvrství Kaiparowits. Popsán byl podle částečně zachované lebky a postkraniální kostry týmem amerických paleontologů počátkem roku 2011. Typovým druhem je \"T. curriei\", což představuje poctu kanadskému paleontologovi Philu Curriemu.\n\nV říjnu roku 2017 byla z Utahu pomocí helikoptéry transportována zkamenělina pravděpodobně patřící teratofoneovi, představující asi 75 % jeho původní kostry. Podobný druh dosud formálně nepopsaného tyranosaurida je znám ze souvrství Kirtland v Novém Mexiku.\n\n\"Teratophoneus\" nepochybně patřil do čeledi Tyrannosauridae, navíc pak i do podčeledi Tyrannosaurinae. Mezi jeho nejbližší příbuzné patřily rody \"Lythronax\" a \"Bistahieversor\".\n\n\n"}
{"id": "642424", "url": "https://cs.wikipedia.org/wiki?curid=642424", "title": "Seznam českých šlechtických rodů: J", "text": "Seznam českých šlechtických rodů: J\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642425", "url": "https://cs.wikipedia.org/wiki?curid=642425", "title": "Seznam moravských šlechtických rodů: J", "text": "Seznam moravských šlechtických rodů: J\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642426", "url": "https://cs.wikipedia.org/wiki?curid=642426", "title": "Seznam slezských šlechtických rodů: J", "text": "Seznam slezských šlechtických rodů: J\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642427", "url": "https://cs.wikipedia.org/wiki?curid=642427", "title": "Bastilský slon", "text": "Bastilský slon\n\nBastilský slon (francouzsky \"Éléphant de la Bastille\") je název nedokončené fontány v Paříži, postavené v roce 1808. Nacházela se na místě zbořené Bastily uprostřed dnešního Place de la Bastille, kde stojí Červencový sloup. Nahradila předchozí fontánu Obrody.\n\nNapoleon Bonaparte chtěl nejprve na místě zbořené Bastily vybudovat svůj Vítězný oblouk, v roce 1806 však bylo rozhodnuto o jeho současném umístění na Place de l'Etoile.\n\nZákladní kámen kašny na náměstí Place de la Bastille byl položen 2. prosince 1808. Jako architekt byl určen Jean-Antoine Alavoin (1777-1834). Podle císařových představ měl stát uprostřed kruhového bazénu mohutný bronzový slon. Kov na jeho tvorbu měl pocházet z ukořistěných kanónů španělských povstalců. Slon měl stříkat vodu z chobotu a nést sedlo, které by sloužilo jako vyhlídka. Podobný projekt vznikl již v roce 1758 za vlády Ludvíka XV.\n\nSochař Pierre-Charles Bridan (1766-1836) nejprve vytvořil model ze dřeva a sádry, který byl v roce 1814 provizorně umístěn na okraj náměstí. Po pádu Napoleona byly 4. července 1815 práce na stavbě zastaveny.\n\nV období Restaurace vznikly pro náměstí jiné plány. V úvahu přicházelo sousoší zobrazující únos Európy Diem v podobě býka nebo socha Ludvíka XVIII. jako patrona umění a průmyslu, také slon byl opět zvažován. Během této doby zůstával slon na východní straně náměstí asi v místě dnešní Bastilské opery. Nakonec byl v roce 1840 postaven uprostřed náměstí namísto kašny Červencový sloup. Slon z roku 1814 na náměstí postupně chátral, až 19. června 1846 nařídil prefekt jeho demolici. Do září slon zmizel.\n\n"}
{"id": "642433", "url": "https://cs.wikipedia.org/wiki?curid=642433", "title": "Charles Garnier", "text": "Charles Garnier\n\nCharles Garnier (6. listopadu 1825 v Paříži – 3. srpna 1898 tamtéž) byl francouzský architekt. Jeho nejvýznamnějším dílem je sídlo pařížské opery, která nese jeho jméno – Opéra Garnier.\n\nGarnier pocházel z chudších poměrů. Po studiu architektury v Paříži, působil mimo jiné jako ilustrátor francouzského architekta Viollet-le-Duca. V roce 1848 Garnier vyhrál Římskou cenu. V letech 1849–1854 žil v Římě, kromě toho cestoval po Řecku a Turecku. V roce 1858 se Charles Garnier oženil s Louise Bary (* 1836). Manželský pár měl dvě děti. Syn Tony (1869–1948) se stal rovněž architektem a je považován spolu s Augustem Perretem za jednoho z nejvýznamnějších průkopníků moderny. Po návratu do Paříže se Garnier v roce 1858 zúčastnil soutěže na stavbu nového operního domu a překvapivě vyhrál. V soutěži o jednu z největších francouzských staveb 19. století zvítězil i nad svým bývalým učitelem Viollet-le-Ducem. Stavba byla zahájena v roce 1860 a byla dokončena po 15 letech. Práce na opeře již věnoval zbytek svého života.\n\nDalší jeho významnější práce jsou opera a Casino v Monte Carlu (1878–1879) a ve spolupráci s Gustavem Eiffelem observatoř na Mont-Gros (1885–1886). V roce 1874, krátce před dokončením stavby opery, udělil Francouzský institut Garnierovi místo ve III. sekci (architektura) francouzské Académie des Beaux-Arts.\n\nGarnier je pochován v Paříži na hřbitově Montparnasse.\n"}
{"id": "642436", "url": "https://cs.wikipedia.org/wiki?curid=642436", "title": "Martin Ferrero", "text": "Martin Ferrero\n\nMartin Ferrero (nar. 29. září 1947) je americký divadelní a filmový herec.\n\nFerrero začínal u divadla v rámci \"California Actors Theatre\" ve městě Los Gatos. V roce 1979 však odešel do Los Angeles a začal točit filmy pro Hollywood. Jeho nejznámější rolí je zřejmě bezskrupulózní právník Donald Gennaro ve filmu \"Jurský park\" (1993), který je v jedné scéně dokonce sežrán obřím dravým tyranosaurem. Zahrál si však také v televizním seriálu \"Miami Vice\" nebo \"Akta X\". Celkem ztvárnil zhruba 16 filmových rolí, od roku 2008 se však opět věnuje zejména divadlu (je součástí klasického divadla \"Antaeus Company\" v Los Angeles).\n\n"}
{"id": "642437", "url": "https://cs.wikipedia.org/wiki?curid=642437", "title": "Petit Luxembourg", "text": "Petit Luxembourg\n\nPetit Luxembourg (\"Malý Lucemburk\") též Hôtel de la Présidence (\"Předsednický palác\") je palác v Paříži, který slouží od roku 1825 jako sídlo prezidenta francouzského Senátu. Přiléhá ze západu k Lucemburskému paláci, které je sídlem Senátu.\n\nTento městský palác byl postaven v polovině 16. století. V roce 1570 jej koupil François de Luxembourg, po kterém nese své jméno. V roce 1612 palác i okolní pozemky koupila Marie Medicejská a nechala na nich postavit nový palác. Ten se nazýval pro odlišení \"Grand Luxembourg\" (dnes jen \"Palais du Luxembourg\") a původní jako \"Petit Luxembourg\". V roce 1627 Marie Medicejská věnovala malý palác svému chráněnci kardinálu Richelieu. Kardinál jej dále odkázal v roce 1639 své neteři, Marii Combalet, vévodkyni d'Aguillon. Ludvík II. Bourbon-Condé zdědil nemovitost v roce 1674 a po něm jeho syn Jindřich III. Julius Bourbon-Condé. Jindřichova vdova Anna Bavorská (1648-1723) nechala v letech 1709-1716 palác rozšířit a vymalovat architektem Germainem Boffrandem (1667-1754). Architekt zdvojnásobil velikost paláce vybudováním nového západního křídla. Bratr krále Ludvíka XVI. a budoucí král Ludvík XVIII. se do Petit Luxembourg přestěhoval před svým útěkem do exilu. V roce 1795 byl palác přidělen Direktoriu a sídlili zde čtyři z pěti direktorů, kteří zde připravili brumairový převrat. Dva dny po převratu se zde usadil nový první konzul Napoleon Bonaparte a jeho manželka Joséphine. V letech 1800-1804 zde sídlil Senát, než přesídlil do sousedního paláce Grand Luxembourg. V roce 1825 se Petit Luxembourg stal rezidencí prezidenta Senátu a k tomuto účelu slouží dodnes.\n\nV pravém křídle se nachází prezidentova rezidence s jeho úřadem a zaměstnanci, soukromé salonky a jídelna. Zde se také nachází bohatě zdobená kaple. Levé křídlo obsahuje salóny, které jsou využívány pro oficiální recepce a setkání pořádané prezidentem, ale i využívají je i ostatní senátoři. V paláci jsou rovněž obvykle ubytovávány zahraniční návštěvy pozvané prezidentem Senátu. Tyto apartmány jsou umístěny v patře.\n\n"}
{"id": "642438", "url": "https://cs.wikipedia.org/wiki?curid=642438", "title": "Gentile da Fabriano", "text": "Gentile da Fabriano\n\nGentile da Fabriano (asi 1370 Fabriano v Toskánsku – 1. srpna 1427 Řím) byl italský malíř, jeden z předních představitelů rané italské renesance.\n\nVyučil se a zpočátku pracoval ve svém rodném městě, roku 1409 byl pověřen, aby vyzdobil Dóžecí palác v Benátkách, kde jeho fresky dokončil Pisanello. Později pracoval v Brescii a ve Florencii, kde byl roku 1422 přijat do malířského cechu. Zde vytvořil své nejslavnější dílo, „Klanění Tří králů“, které je dnes v galerii Uffizi. Dokumentuje přechod od „mezinárodní“ gotiky k rané renesanci. Kolem 1426 odešel na pozvání papeže Martina V. do Říma, kde maloval freskovou výzdobu Lateránské basiliky svatého Jana. Z jeho fresek se však zachovala jen freska v Orvietu.\n\nGentileho obrazy jsou ještě poplatné vlivu Cimabua či Giotta, ale již se v nich projevuje smysl pro plastičnost figur a větší systematičnost perspektivy. Gentile ovlivnil další významné umbrijské malíře, jako byli Domenico Veneziano, Pisanello či Giovanni da Paolo.\n\nOltářní obraz Klanění tří králů začal umělec malovat v roce 1420 ve Florencii. Dílo je považováno za jedno z mistrovských děl gotického stylu. Obraz si u Fabrianiho objednal Palla Strozzi, zámožný umělecký sběratel pro oltář kostela Santa Trinita v roce 1420. Na obraze Fabriani pracoval tři roky. Ovlivněn prostředím florentských uměleckých kruhů kombinoval styl, který si přinesl ze svého rodného města se stylem sienské školy. Gentile namaloval nádherný průvod který se vine až k Panně Marii, držící na klíně dítě. V klanícím se zástupu vidíme vedle tradičních postav a zvířat i zvířata exotická: leoparda, opice, lva, dromedára a vzácné ptáky. Na královských pláštích králů Gentile ukázal všechny své malířské dovednosti. Použil zlato a stříbro reliéfně ražené a ozdobil jimi aureoly a tkaniny. Zlatým deštěm zaplavil i nádherné ozdoby jezdců z východu i postroje koní. V prostředním ze tří lomených oblouků je výjev \"Zvěstování\" (přerušený) \"Trůnícím Kristem\" v ústředním medailonu. Na dolním okraji obrazu zobrazil Gentile tři výjevy z Kristova života: \"Narození\", \"Útěk do Egypta\" a \"Přijetí v chrámu\".\n\n"}
{"id": "642442", "url": "https://cs.wikipedia.org/wiki?curid=642442", "title": "John Crome", "text": "John Crome\n\nJohn Crome (22. prosince 1768 v Norwichi – 22. dubna 1821, tamtéž) byl anglický malíř a grafik, spolu s Johnem Sellem Cotmanem úhlavní představitel tzv. Norwichské malířské školy. Maloval především krajiny, měl oblíbené oblohy plné načechraných mraků a často také maloval pohledy na staré stromy. Říkalo se mu také Old Crome, aby se odlišil od svého syna Johna Berneyho Cromea (1794–1842), jenž byl též malířem.\n"}
{"id": "642446", "url": "https://cs.wikipedia.org/wiki?curid=642446", "title": "Arba", "text": "Arba\n\nPřírodní rezervace Arba je louka v nivě řeky Kamenice na okraji obce Srbská Kamenice v okrese Děčín v Ústeckém kraji. Území spadá pod správu Národního parku České Švýcarsko. Předmětem ochrany jsou zde původní společenstva rostlin i živočichů, která jsou vázána na vlhké louky a prameniště. Rostou zde vlhkomilné druhy jako vachta trojlistá (\"Menyanthes trifoliata\"), sítina ostrokvětá (\"Juncus acutiflorus\"), rákos obecný (\"Phragmites australis\"), kozlík dvoudomý (\"Valeriana dioica\"), ostřice měchýřkatá (\"Carex vesicaria\") a ostřice zobánkatá (\"Carex rostrata\"). Na sušších místech roste prstnatec májový (\"Dactylorhiza majalis\") a bledule jarní (\"Leucojum vernum\"). Chráněné jsou i živočišné druhy např. žížaly, více než 15 druhů vážek, kobylka mokřadní (\"Conocephalus dorsalis\"), užovka obojková (\"Natrix natrix\"), skokan ostronosý (\"Rana arvalis\") nebo skokan skřehotavý (\"Pelophylax ridibundus\").\n\nGeologické podloží oblasti je tvořeno pískovci, které jsou druhohorního stáří a byly uloženy v sedimentační oblasti, která je dnes nazývána česká křídová pánev. Pískovce jsou v oblasti nivy překryty mladšími hlinitopísčitými sedimenty, které vznikly erozně-akumulační činností řeky. Na tomto území vyvěrají podzemní vody.\n\nKolem přírodní rezervace Arba vede žlutá turistická značka (od obce Janská, přes Srbskou Kamenici a pokračuje směrem na Růžovský vrch). Nad loukou se vypíná skála s vyhlídkou, z níž je celá rezervace i Srbská Kamenice vidět z ptačí perspektivy.\n\n"}
{"id": "642448", "url": "https://cs.wikipedia.org/wiki?curid=642448", "title": "Seznam českých šlechtických rodů: K", "text": "Seznam českých šlechtických rodů: K\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642449", "url": "https://cs.wikipedia.org/wiki?curid=642449", "title": "Seznam moravských šlechtických rodů: K", "text": "Seznam moravských šlechtických rodů: K\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642450", "url": "https://cs.wikipedia.org/wiki?curid=642450", "title": "Seznam slezských šlechtických rodů: K", "text": "Seznam slezských šlechtických rodů: K\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642452", "url": "https://cs.wikipedia.org/wiki?curid=642452", "title": "Opéra Garnier", "text": "Opéra Garnier\n\nOpéra Garnier též Palais Garnier je jeden ze dvou operních domů v Paříži, které využívá Opéra national de Paris. Opéra Garnier byla otevřena v roce 1875 a nachází se v 9. obvodu. Nese jméno svého architekta Charlese Garniera. Od otevření Opéry Bastilla v roce 1989 se Opéra Garnier zaměřuje hlavně na baletní představení Ballet de l'Opéra national de Paris a na klasickou operu. Významná budova dala název nejen zdejší ulici (\"Avenue de l'Opéra\"), náměstí (\"Place de l'Opéra\"), stanici metra (Opéra), ale i celému 9. obvodu.\n\nBudovu opery postavil v letech 1860-1875 stavitel a architekt Charles Garnier, pověřený Napoleonem III. Bezprostředním důvodem pro novou stavby byl neúspěšný pokus o atentát na Napoleona 14. ledna 1858, když s císařovnou navštívili tehdejší operní sál v ulici \"Rue Lepeletier\". Staveniště vybral prefekt Haussmann v rámci probíhající přestavby Paříže a v architektonické soutěži v roce 1858 překvapivě vyhrál mladý a nepříliš známý architekt Garnier. V roce 1860 začaly obtížné a zdlouhavé stavební práce. Už samotný terén působil stavitelům problémy, protože vysoká hladina podzemní vody znesnadňovala položení základů. Pod budovou opery byla vytvořena rozsáhlá podzemní sběrná nádrž, která je pravidelně kontrolována hasiči a odčerpávána. Kromě toho byla výstavba zpožděna prusko francouzskou válkou a zánikem Druhého císařství. Po požáru tehdejší operní budovy v roce 1873 rozhodla vláda Třetí republiky o dokončení stavby a nový operní dům byl slavnostně otevřen 5. ledna 1875.\n\nArchitekt Garnier navrhl budovu, která měla svou pompézností a luxusem oslavit císařství, proto zvolil v architektuře i výzdobě novobarokní styl. Ve velkoleposti stavby se odráží i skutečnost, že v 19. století byla návštěva opery především společenskou událostí. S ohledem na tyto potřeby architekt vytvořil velkolepé mramorové schodiště, \"Grand Foyer\", okrouhlý \"Salon du Glacier\" a v červené a zlaté barvě zdobené obrovské hlediště. Hlediště ve tvaru podkovy neumožňuje dobrý výhled na jeviště především na jeho okrajích, kde diváci sedí proti sobě. Se svou rozlohou 11 237 m² je největším divadlem na světě (ačkoliv Vídeňská státní opera a La Scala v Miláně mají více sedadel). Hlavní sál je osvětlen osmitunovým křišťálovým lustrem, na schodiště bylo použito přes 30 druhů mramoru.\n\nHlavní fasáda je zdobená mnoha sochami. Mezi spodními pilíři jsou alegorické sochy představující: Lyrickou poezii, Hudbu, Idylu, Deklamaci, Zpěv, Drama, Tanec a Lyrické drama. V nikách nad okny do lóží jsou pozlacené bronzové busty významných skladatelů (Halévy, Meyerbeer, Rossini, Auber, Spontini, Beethoven a Mozart).\n\nAtika je zdobená sochami Cimarosy, Haydna, Pergolesiho a Bacha. Na atice stojí pozlacené bronzové sousoší Lyrické poezie s Múzami a Duch slávy. Obrovská kupole je korunována sochou Apollóna s lyrou doplněná po stranách postavami Pegasů.\n\nV roce 1963 vytvořil Marc Chagall novou malbu pro strop v hledišti. Původní malba nebyla zničena, ale zůstala uchována pod novým obrazem. Návrh původní nástropní malby je k vidění v muzeu v Palais Garnier.\n\nTento operní dům je dějištěm příběhu o Fantomovi opery. Reálnou základnou pro jeho vznik byly tajemné zvuky z podzemí během prvních představení a rovněž nikdy plně neobjasněná nehoda, při které 20. května 1896 spadlo protizávaží těžkého lustru a zabilo 56letou domovnici Madame Chomette. Tyto události a strach zaměstnanců z rozsáhlého labyrintu chodeb v suterénu a podzemních zásobáren vody daly vytvořit mýtu o Fantomovi pařížské opery.\n\nTento příběh zpracoval jako první ve svém románu Gaston Leroux a na jeho základě vznikly i další zpracování, filmové i muzikální.\n\n\n"}
{"id": "642453", "url": "https://cs.wikipedia.org/wiki?curid=642453", "title": "Ambazonie", "text": "Ambazonie\n\nAmbazonie (také \"Ambazonia\", \"Ambazania\", \"Jižní Kamerun\", \"Západní Kamerun\") je území na západě Kamerunské republiky, obývané převážně anglicky mluvícími kmeny Bamumů, Bakweriů, Ekojů a dalších, které požadují autonomii nebo nezávislost. Název území je odvozen od zátoky Ambas Bay. Ambazonie má 43 000 km, počet obyvatel se odhaduje na šest milionů.\n\nAmbazonie se táhne jako úzký pás podél kamerunských hranic s Nigérií, od pobřeží Biaferského zálivu k severovýchodu do tzv. \"Travnatého území\". Tvoří ji současné kamerunské provincie Severozápad a Jihozápad. Hlavním městem je Buéa s přibližně 100 000 obyvateli. Na území Ambazonie se nachází Kamerunská hora (4095 m n. m.), jedna z nejvyšších hor Afriky. Pro území se dříve používal název \"Západní Kamerun\" (např. Kapesní atlas světa, Praha 1977 - i když tehdy už byla západokamerunská autonomie fakticky zrušena), dnes trvá separatistické hnutí na názvu \"Jižní Kamerun\", což odkazuje na jižní část bývalého Britského Kamerunu.\n\nPo první světové válce, když se rozpadla koloniální říše císařského Německa, obsadili Britové jako mandátní území Společnosti národů severozápad Kamerunu (zbytek připadl Francii). Tento útvar byl rozdělen na Severní Kamerun a Jižní Kamerun (proto byl oficiální název \"British Cameroons\", tedy dva Kameruny). Proces přechodu afrických zemí k nezávislosti vedl 12. února 1961 k vyhlášení referenda o dalším osudu této kolonie - severní, převážně muslimská část zvolila připojení k Nigérii, kdežto jih, většinou obydlený křesťany, vytvořil na základě tzv. Foumbanských dohod v říjnu 1961 federaci společně s bývalým \"Francouzským Kamerunem\" (tehdy už rok samostatným). Anglicky hovořící obyvatelé se tak stali menšinou, která si stěžovala na diskriminaci ze strany režimu frankofonního prezidenta Ahidja. V roce 1972 byla vyhlášená nová ústava, která změnila Kamerun na unitární stát. To se potvrdilo změnou vlajky v roce 1975, na níž se místo dvou hvězd objevila jediná (zvaná \"\"hvězda jednoty\"\"). V roce 1984 bylo z oficiálního názvu státu \"Sjednocená republika Kamerun\" vypuštěno slovo \"sjednocená\". To spolu s praxí dosazovat jako guvernéry v Ambazonii francouzsky hovořící prezidentovy soukmenovce vedlo k protestům, do jejichž čela se postavil Fon Gordji-Dinka (fon je tradiční titul místního náčelníka) a jeho Kamerunské anglofonní hnutí (CAM). Narůstající konflikty vyvrcholily v roce 1999 vyhlášením nezávislé Ambazonské republiky. Vláda odpověděla represí, separatistické hnutí Národní rada Jižního Kamerunu (SCNC) se přesunulo do exilu, v roce 2005 vstoupilo do Organizace nezastoupených států a národů. V současnosti má centrální vláda situaci pod kontrolou, vývoj v Jižním Súdánu je však povzbuzením pro všechny snahy o změny hranic v Africe.\nVlajka Ambazonie, přijatá roku 1999, má devět vodorovných pruhů (pět modrých a čtyři bílé), v levém horním rohu je modré karé s bílou holubicí, obklopenou kruhem ze dvanácti zlatých hvězd.\n\nExilová vláda Ambazonie vznáší také nárok na sporné území Bakassi - poloostrov s velkými zásobami ropy, který mezinárodní arbitráž v roce 2008 přiřkla Kamerunu, ale většina jeho obyvatel má nigerijské občanství.\n\n"}
{"id": "642455", "url": "https://cs.wikipedia.org/wiki?curid=642455", "title": "Pavel Ferdinand Niering", "text": "Pavel Ferdinand Niering\n\nPavel Ferdinand Niering, rytíř z Hochheimu (17. listopadu 1746, Klášterní Hradisko – 3. března 1829, Brno ?) byl českým katolickým duchovním a liberálním teologem.\n\nVysvěcen na kněze byl roku 1770. Původně byl dómským kaplanem v Olomouci, profesorem generálního semináře v Olomouci, v rámci josefínské reformy teologického studia, jejímž autorem byl opat Rautenstrauch, vyučoval na olomoucké univerzitě, posléze přenesené do Brna (1778–1782) a následně degradované na lyceum od roku 1775 až do roku 1817 let církevní dějiny. V roce 1786 se stal rektorem c. k. lycea v Olomouci. Roku 1801 byl jmenován čestným kanovníkem brněnským, roku 1817 kanovníkem sídelním, v letech 1825 až 1829 byl děkanem Královské stoliční kapituly sv. Petra a Pavla v Brně.\n\n"}
{"id": "642456", "url": "https://cs.wikipedia.org/wiki?curid=642456", "title": "Born This Way (píseň)", "text": "Born This Way (píseň)\n\n„Born This Way“ je píseň americké popové zpěvačky-skladatelky Lady Gaga. Píseň se nachází na jejím třetím studiovém albu \"Born This Way\". Skladbu napsala Lady Gaga sama a produkovala ji společně s producenty Fernando Garibayem a DJ White Shadowem. Poprvé tuto skladbu zazpívala na Grammy 2011, odkud si odnesla tři gramofonky.\n"}
{"id": "642457", "url": "https://cs.wikipedia.org/wiki?curid=642457", "title": "Blow", "text": "Blow\n\n„Blow“ je píseň americké popové zpěvačky Keshy. Píseň pochází z reedice jejího debutového alba \"Animal\", která vyšla pod názvem \"Cannibal\". Produkce se ujali producenti Dr. Luke, Benny Blanco a Max Martin.\n\n"}
{"id": "642459", "url": "https://cs.wikipedia.org/wiki?curid=642459", "title": "Dlouhověkost", "text": "Dlouhověkost\n\nDlouhověkost znamená dožití se většího, především biologického věku. Tzv. maximální délka života (MLS) však zůstává pro organismy celkem konstantní a je spíše vnitřně určována jejich metabolismem.\n\nZatímco v roce 2010 bylo v Česku podle úmrtnostních tabulek procento dožití se 100 let od narození 0,08 % u mužů a 0,29 % u žen, tak v roce 1920 pouze 0,05 % pro obě pohlaví. Ovšem pravděpodobnost dožití se dalších narozenin ve věku 100 let byla v roce 1920 rovna přibližně 44 % a v roce 2010 byla jen nepatrně změněna u mužů na 52 % a u žen 57 %. Podle středních odhadů OSN zde nedosáhne střední délka života v roce 2050 ani 90 let (podle OSN dle extrapolací úmrtnostních tabulek Lee-Carterovou metodou muži ve vyspělých zemích dosáhnou 100 let u střední délky života až v roce 2300). Nárůst dožitého věku je dlouhodobě jen postupný. Převažuje totiž jen pokles dětské úmrtnosti, kdežto ve stáří nedochází téměř ke zlepšení. Nelze tedy očekávat prudké zvýšení dlouhověkosti, ale pouze vyšší procento pravděpodobnosti dožití se důchodového věku. Odhaduje, že u člověka je pro průměrný dožívaný věk limit přibližně 115 let. Úmrtnost totiž dále narůstá exponenciálně s věkem.\n\nS rostoucím věkem roste také vliv ročních období na úmrtnost. I v oblastech bez extrémních výkyvů teplot je tento vliv pro věk nad 100 let více než třetinový. Ve starověku byla vyšší úmrtnost v létě (malárie), nyní je vyšší v zimě (a to ve větším poměru u žen a méně vzdělaných lidí). Úmrtnost ve vysokém věku také plavně kolísá s periodou přibližně 11 respektive 22 let slunečního cyklu (vyšší při vyšší sluneční aktivitě), o čemž se lze přesvědčit i z dat ČSÚ, kde také pravděpodobnost úmrtí formula_1 takto kolísá (například po roce 1945 pro 100leté muže mezi 39 % až 67 % bez výraznějšího trendu poklesu střední celkové pravděpodobnosti).\n\nPodle průzkumů k dlouhověkosti nenapomáhá pozitivní myšlení, ale naopak rozvážné chování. Dlouhověkosti se lidé více dožívají v bohatších zemích a městech. Důležitá je i možnost dostatečného stravování pro potlačení infekčních onemocnění. Dědičnost má malý vliv.\n\nČeská správa sociálního zabezpečení v červenci 2006 vyplácela důchod 464 sto a víceletým občanům, narozeným v letech 1898 až 1906, z nichž bylo 389 žen a 75 mužů. V lednu 2010 jich evidovala 918, v lednu 2011 913 a v lednu 2012 1035. V lednu 2013 evidovala 1103 seniorů, narozených v letech 1904 až 1913, z nichž bylo 920 žen a 183 mužů.\nČeský statistický úřad předpovídá, že kolem roku 2050 by v Česku mohlo být 15 000 stoletých lidí.\n\nPojem dlouhověkosti lze použít i pro jiné organismy. Je však relativní např. v rámci druhu. Záleží na prostředí a uzpůsobení metabolismu. Výběr organismů (v závorce roky):\n\n\n"}
{"id": "642462", "url": "https://cs.wikipedia.org/wiki?curid=642462", "title": "Ferrari FF", "text": "Ferrari FF\n\nFerrari FF je sportovní automobil vyrobený automobilkou Ferrari, který byl poprvé odhalen 21. ledna 2011. Oficiální prezentace byla na autosalonu v Ženevě 2011. Označení \"FF\" znamená „Ferrari Four“ (jde o čtyři místa a pohon čtyř kol). Je to vůbec první Ferrari s pohonem čtyř kol a zároveň první Ferrari s karoserií shooting brake. \"FF\" by měl díky pohonu čtyř kol být použitelný i v náročnějších podmínkách, jako je silný déšť a sníh. Díky čtyřem místům k sezení a většímu zavazadlovému prostoru také praktičtější. Ferrari tvrdí, že \"FF\" je nejrychlejší čtyřsedadlový automobil na světě. Prodává se za 260 000 € a první rok se počítá s produkcí 800 kusů. Automobil nahrazuje typ 612 Scaglietti.\n\nFerrari vytvořilo automobil, který má být mnohem použitelnější než jeho předchůdce \"612 Scaglietti\": jeho systém pohonu čtyř kol umožňuje jet v relativně nebezpečných podmínkách, jako je silný déšť nebo sníh. A také čtyři sedadla spolu s objemným zavazadlovým prostorem, díky designu shooting brake, ho dělají mnohem praktičtějším.\n\n\nFerrari FF má největší motor, který kdy Ferrari vyrobilo: 6,3 l s atmosférickým sáním a přímým vstřikováním 65° V12, umístěný vpředu.\n\n\n\"FF\" je vybaven sedmistupňovou dvouspojkovou poloautomatickou převodovkou s řazením pádly pod volantem, systém je podobný jako u typu California a 458 Italia.\n\nAutomobil používá nový systém pohonu čtyř kol vyvinutý Ferrari. Nazývá se 4RM a podle výrobce je až o 50 % lehčí (váží jen 45 kg) než podobné systémy a umožňuje inteligentně rozložit výkon na každé ze čtyř kol podle potřeby. Systém se takto chová, když je na ovladači manettino nastaven režim „komfort“ nebo „sníh“, jinak nechává automobil v klasickém rozložení pohonu zadních kol.\n\nTento systém je založen na druhé, jednoduché převodovce (komponenty vyrobené od Carraro) umístěné vpředu před motorem. Tato převodovka (označovaná jako „power take off unit“ – PTU, což volně přeloženo znamená „jednotka pro výkon při startu“) má jen dva převody vpřed (2. a 4. stupeň) a jeden vzad (s převodovými poměry o 6 % delšími než odpovídající poměry v hlavní převodovce), takže systém je aktivní jen při 1. až 4.  stupni. Spojení mezi převodovkou a každým předním kolem zajišťují nezávislé spojky Haldex bez diferenciálu. Díky rozdílu v převodových poměrech spojky plynule kloužou a přenáší maximálně 20 % točivého momentu. Byl publikován podrobný popis tohoto systému (založený na rozhovoru s Robertem Fedelim, technickým ředitelem Ferrari).\n\nDesign \"Ferrari FF\" ukazuje, že se jedná nepochybně o moderní Ferrari. Jeho přední světlomety jsou téměř identické s typem 458 Italia, dvoukruhová zadní světla sdílí s typem 599 GTB. Stejně tak čtyři koncovky výfuku nebo podobnou masku chladiče. Nejvíce nápadný je však shooting brake design.\n\nKombinace hatchbacku shooting brake se sklápěcími zadními sedadly poskytuje \"FF\" zavazadlový prostor o objemu mezi 450 a 800 litry.\n\n"}
{"id": "642463", "url": "https://cs.wikipedia.org/wiki?curid=642463", "title": "Hold It Against Me", "text": "Hold It Against Me\n\nHold It Against Me je píseň americké popové zpěvačky Britney Spears. Tato skladba se nachází na jejím sedmém studiovém albu. Produkce se ujali producenti Dr. Luke a Max Martin. Píseň ihned debutovala na prvním místě v Kanadě, Belgii, Dánsku, na Novém Zélandě, ale i v hitparádě Billboard. Jedná se tak již o čtvrtý singl Britney Spears, který okamžitě obsadil první příčku hitparád a i díky tomu se stala zpěvačka druhým umělcem v historii, kterému se podařilo mít pilotní singly na špici hitparád hned několikrát. Prvním umělcem byla kolegyně Mariah Carey.\n\nVe videoklipu k písni hraje Britney popovou hvězdu z vesmíru, která přistane na Zemi, aby tu našla slávu. Stane se celebritou, ale její popularita ji přemůže a zničí.\n"}
{"id": "642464", "url": "https://cs.wikipedia.org/wiki?curid=642464", "title": "Nadžíb Míkátí", "text": "Nadžíb Míkátí\n\nNadžíb Míkátí (arabsky: نجيب ميقاتي; narozen 24. listopadu 1955) je libanonský politik a podnikatel, od konce ledna 2011 do února 2014 předseda vlády Libanonu podporovaný šíitským hnutím Hizballáh. Tuto funkci již vykonával od dubna do července 2005 v úřednickém kabinetu země.\n\nV roce 1980 absolvoval Americkou univerzitu v Bejrútu s titulem Master of Business Administration (MBA). Navštěvoval také několik externích programů na Harvardově univerzitě a francouzské INSEAD.\n\nSpolu s bratrem Tahou v roce 1982 založili telekomunikační společnost Investcom. Prodali ji v červnu 2006 jihoafrické firmě MTN Group za 5,5 miliard amerických dolarů. Časopis \"Forbes\" odhadl v roce 2008 jeho majetek na 2,6 miliardy dolarů, což odpovídalo 446. místu v žebříčku nejbohatších osob světa.\n\n4. prosince 1998 se stal ministrem veřejných prací a dopravy. Následně byl roku 2000 zvolen do zákonodárného Národního shromáždění za volební obvod Tripolis. Po vstupu do parlamentu si udržel vládní křeslo a získal pověst mírného prosyrsky orientovaného politika s korektními vztahy na tamního prezidenta Bašára al-Asada.\n\nOd roku 2000 patřil mezi stálé kandidáty na premiérský post. Do křesla ministerského předsedy usedl 13. dubna 2005 po demisi Umara Karámího, jenž po zavraždění Rafíka Harírího v únoru 2005 nebyl schopen sestavit stabilní vládu. 19. července téhož roku pak Míkátí úřad předal Fuádu Siniorovi.\nV Libanonu i arabském světě se stal spoluzakladatelem centristického hnutí a ideologie, které v zemi pořádá řadu konferencí. Od roku 2004 je lídrem politického hnutí Harakat Majd s dvěma poslanci, jenž je součástí širší Aliance 8. března.\n\n12. ledna 2011 došlo k pádu vlády prozápadně orientovaného Saada Harírího, v důsledku rezignace 10 ministrů nominovaných hnutím Hizballáh. To se snažilo přerušit spolupráci se zvláštním tribunálem OSN pro Libanon vyšetřujícím vraždu premiérova otce. Hizballáh poté získal spojence v poslancích drúzského vůdce Valída Džumbláta a do čela nové vlády byl \"Aliancí 8. března\" navržen Míkátí s podporou 68 ze 128 zákonodárců. 25. ledna byl jmenován premiérem a vyzval ke vzniku kabinetu národní jednoty, která má normalizovat krizi v zemi.\n\n\n"}
{"id": "642467", "url": "https://cs.wikipedia.org/wiki?curid=642467", "title": "Oxid yttritý", "text": "Oxid yttritý\n\nOxid yttritý je oxidem yttria, které je v něm přítomno v oxidačním stavu III.\n"}
{"id": "642470", "url": "https://cs.wikipedia.org/wiki?curid=642470", "title": "Esplanade des Invalides", "text": "Esplanade des Invalides\n\nEsplanade des Invalides (\"Esplanáda Invalidovny\") je veřejné prostranství v Paříži. Jedná se o rozsáhlé zelené prostranství vytvořené na počátku 18. století.\n\nEsplanáda se nachází v 7. obvodu. Vede od severní strany Invalidovny a končí na nábřeží Quai d'Orsay u Seiny, přes kterou pokračuje most Alexandra III.\n\nProstranství se původně nazývalo \"Prés-Saint-Germain\" a v roce 1704 bylo změněno podle plánů architekta Roberta de Cotte (1656-1735) na rozsáhlé obdélníkové náměstí osázené trávou a lemované několika řadami stromů. Původně se promenáda táhla od Invalidovny k ulici Rue de l'Université. V roce 1720 byla esplanáda rozšířena severně až k řece na \"Quai d'Orsay\".\n\nUprostřed esplanády na křižovatce ulic \"Rue Saint-Dominique\" a \"Avenue du Maréchal-Gallieni\" se mezi lety 1804-1840 nacházela fontána Invalidovny.\n\nDne 15. prosince 1840 se zde odehrál slavnostní ceremoniál, při kterém byly převezeny ostatky Napoleona I. Pozemky byly původně ve vlastnictví státu, ale v roce 1853 byly převedeny městu Paříži. Během světové výstavy roku 1900 byly na esplanádě umístěny výstavní pavilony. V té době bylo v severovýchodní části postaveno nádraží Invalidovny, které od roku 1979 využívá linka RER C. V roce 1913 byla otevřena v podzemí stanice metra Invalides.\n\n"}
{"id": "642471", "url": "https://cs.wikipedia.org/wiki?curid=642471", "title": "Screaming Lord Sutch", "text": "Screaming Lord Sutch\n\nDavid Edward Sutch často také \"Screaming Lord Sutch, 3rd Earl of Harrow\", nebo zkráceně \"Screaming Lord Sutch\" (10. listopadu 1940, Hampstead, Londýn, Anglie – 16. června 1999, South Harrow, Greater London, Anglie) byl britský hudebník a politik. Byl zakladatel politické strany Official Monster Raving Loony Party, sloužil jako její vůdce od roku 1983 až do své smrti v roce 1999, za tu dobu stál v řadě parlamentních voleb.\n\n\n"}
{"id": "642472", "url": "https://cs.wikipedia.org/wiki?curid=642472", "title": "Fontána Invalidovny", "text": "Fontána Invalidovny\n\nFontána Invalidovny (francouzsky \"fontaine des Invalides\") byla fontána v Paříži.\n\nKašna se nacházela v 7. obvodu před Invalidovnou na kruhovém objezdu uprostřed parku Esplanade des Invalides, kde se dnes kříží ulice \"Rue Saint-Dominique\" a \"Avenue du Maréchal-Gallieni\".\n\n31. prosince 1799 pověřil Napoleon Bonaparte architekty Perciera a Fontaina úpravou Invalidovny, které zahrnovalo i vytvoření fontány uprostřed Esplanade des Invalides. V roce 1800 byl zhotoven pouze bazén. Po časové prodlevě byla až v roce 1804 doplněna fontána. Vodu do fontány dodávalo ze Seiny parní čerpadlo v Gros-Caillou. Součástí fontány byla socha lva svatého Marka, který se nachází na \"Piazzetta San Marco\" v Benátkách. Francouzi ukořistili tuto sochu během italského tažení v roce 1797. Socha byla během převozu značně poškozena, měla odlomená křídla, nohy, ocas a evangelium, takže musela být opravena.\n\nV roce 1815 byl lev vrácen Rakušanům, novým vládcům Benátek. Při manipulaci socha 2. října spadla s podstavce a rozlomila se na několik kusů. Po návratu do Benátek ji opravil Bartolomeo Ferrari a 13. dubna 1816 se navrátila na své původní místo. Musely být znovu zhotoveny desky s evangeliem, které byly ztraceny.\nPrázdný podstavec byl zbořen kolem roku 1820 a v roce 1825 nahrazen svazkem osmi lilií z pozlaceného olova jako symbol obnovení monarchie. Po revoluci roku 1830 byly lilie odstraněny a kašna dostala nový jednoduchý podstavec, na kterém byla postavena bronzová busta generála La Fayette. Tento pomník byl odstraněn v prosinci 1840, aby se usnadnil příjezd pohřebního vozu s navrácenými Napoleonovými ostatky. V roce 1843 vznikl návrh na umístění jezdecké sochy Napoleona, ale nikdy nebyl uskutečněn. Dnes je zde křižovatka \"Rue Saint-Dominique\" a \"Avenue du Maréchal-Gallieni\".\n\nUprostřed velkého kruhového bazénu (15 m v průměru) stál 12 m vysoký podstavec v horní části zdobený vlysem. Na jeho vrcholku byly tři schody a na nich lev sv. Marka. Na každé straně podstavce byl bronzový maskaron, odkud tekla voda do bazénu. Autorem maskaronů byl sochař Antoine-Denis Chaudet (1763–1810).\n"}
{"id": "642475", "url": "https://cs.wikipedia.org/wiki?curid=642475", "title": "Nařízení vlády", "text": "Nařízení vlády\n\nNařízení vlády, resp. vládní nařízení patří mezi prováděcí právní předpisy. Pravomoc vlády vydávat nařízení vychází z čl. 78 Ústavy, který stanoví: „\"K provedení zákona a v jeho mezích je vláda oprávněna vydávat nařízení. Nařízení podepisuje předseda vlády a příslušný člen vlády\"“. Postupy a pravidla schvalování nařízení vlády se řídí zejména Legislativními pravidly vlády a Jednacím řádem vlády v jejich platném znění. \n\nLegislativní pravidla vlády mimo jiné uvádí, že:\n\n\n\n\n"}
{"id": "642482", "url": "https://cs.wikipedia.org/wiki?curid=642482", "title": "Ferrari 612 Scaglietti", "text": "Ferrari 612 Scaglietti\n\nFerrari 612 Scaglietti je dvoudveřový, GT automobil, vyrobený automobilkou Ferrari. \"612 Scaglietti\" byl navržen jako nástuupce 456M. Je velmi prostorný, a to z něj dělá skutečný čtytřsedadlový automobil s dostatkem místa na zadních sedadlech. Automobil se vyráběl v letech 2004–2011. Byl nahrazen typem FF.\n\nDesign, zejména velké boční prolisy a přední světlomety, odkazuje na Ferrari 375 MM z roku 1954, které si nechal režisér Roberto Rossellini vyrobit pro svoji ženu Ingrid Bergmanovou.\n\n\n612 Scaglietti má stejný motor jako 575M Maranello.\n\n\"GG50\" byl koncept vozu vyvinutý studiem Italdesign-Giugiaro SPA design, připomínající 50. výročí projektování automobilů Giorgetta Giugiara. Vozidlo bylo odhaleno v roce 2006.\n\nJedná se o omezenou (20 kusů) verzi pro japonský trh připomínající 30. výročí dovozu automobilů Ferrari firmou Cornes & Co. do Japonska. Obvyklá cena byla 33 980 000 jenů (304 000 $).\n\n\"612 Kappa\" je jednorázově postavený vůz pro Petera S. Kalikowa. Automobil má hliníkové tělo, a tím vyčnívá z řady \"612\". Má stejná zadní koncová světla jako Enzo a F430, také chromované rámečky světlometů a střešní okno, ve kterém jsou použity fotovoltaické články, které umožňují regulovat změnu propustnost světla.\n\nJedná se o omezenou verzi (60 kusů) připomínající 60. výročí firmy. Zahrnuje 19palcová kovaná hliníková kola, černé chromované výfuky a převodovku F1, třípolohovou elektrochromní skleněnou střechu, volant s tlačítkem s funkcí start/stop a multimediální jednotku Bose.\n\nVerze s policejním lakováním obsahuje balíček Handling GTS a Daytona sedačky, vlastní výběr stehů a kožené detaily, žlutý tachometr, žluté brzdové třmeny a znaky Scuderia Ferrari. Doporučená cena je 200 411 £ a je včetně čtyřleté záruky.\n\nSvoji službu začal ve Velké Británii 18. května 2007, při příležitosti řízení jízdy 1 500 mil z Belfastu do Londýna.\n\n"}
{"id": "642484", "url": "https://cs.wikipedia.org/wiki?curid=642484", "title": "Okres Człuchów", "text": "Okres Człuchów\n\nOkres Człuchów (polsky \"Powiat człuchowski\") je okres v polském Pomořském vojvodství. Rozlohu má 1574,4 km² a v roce 2005 zde žilo 56 789 obyvatel. Sídlem správy okresu je město Człuchów.\n\nMěstské:\n\nMěstsko-vesnické:\n\nVesnické:\n\n"}
{"id": "642486", "url": "https://cs.wikipedia.org/wiki?curid=642486", "title": "O princezně se zlatou hvězdou na čele", "text": "O princezně se zlatou hvězdou na čele\n\nO princezně se zlatou hvězdou na čele je pohádka Boženy Němcové. \n\nPohádka vypráví o princezně, které měla na čele zlatou hvězdu. Pomocí myšího kožíšku dojde až ke štěstí.\n\n\n"}
{"id": "642495", "url": "https://cs.wikipedia.org/wiki?curid=642495", "title": "Chris Bosh", "text": "Chris Bosh\n\nChristopher Wesson Bosh (* 24. března 1984, Dallas, Texas, USA) byl americký profesionální basketbalista hrající na pozici pivota za klub Miami Heat v americké basketbalové lize NBA. Do NBA vstoupil v roce 2003, kdy jej draftoval tým Toronto Raptors. V Torontu se z Boshe stala opravdová hvězda, posbíral zde řadu osobních ocenění a zanedlouho, po odchodu dlouholeté ikony klubu Vince Cartera, se z něj stal týmový kapitán. V roce 2010 se ale Bosh rozhodl ukončit své působení v Torontu a 7. července se jako volný hráč upsal týmu Miami Heat. Důvodem změny dresu byly, jak sám později uvedl, sportovní ambice a touha získat titul pro šampiona NBA. V roce 2016 byl kvůli krevní sraženině v noze nucen dočasně přestat hrát, bylo to ale vážnější než se předpokládalo, a nakonec to vedlo k ukončení Boshovy kariéry.\n\n"}
{"id": "642498", "url": "https://cs.wikipedia.org/wiki?curid=642498", "title": "Ferrari FXX", "text": "Ferrari FXX\n\nFerrari FXX je vysoce výkonný závodní vůz postavený na základě Ferrari Enzo. Nemá oprávnění jezdit po běžných silnicích.\n\n\nFXX používá některé technologie vyvinuté z Ferrari Enzo a kombinuje je s některými novými. Za auto zákazníci zaplatili 2,7 milionů dolarů, ale řídit auto mohou pouze na speciální dráze ve dnech, které schválí Ferrari. Maserati vyvinulo podobné auto MC12 Corsa .\n\nFerrari postavilo 30 kusů FXX oproti 29, které byly původně v plánu. Všechny byly prodány předem vybraným Ferrari zákazníkům, s výjimkou jednoho, který byl udržen ve SpA Ferrari F1 Ferrari World. 30. vůz dostal Michael Schumacher, když v roce 2006 odešel z Formule 1. Schumacherovo FXX se liší od ostatních v tom, že je jediné černé FXX bez pruhu. Má červenou obrubu na kolech, matné koncovky výfuku a jeho osobní logo je vyšito na závodní sedačce. Modely se prodávají pouze v Evropě.\n\nNástupcem je Ferrari FXX-K, jenž je závodní verze nástupce Ferrari Enza, LaFerrari. Využívá systém KERS.\n\n"}
{"id": "642504", "url": "https://cs.wikipedia.org/wiki?curid=642504", "title": "Dům U Zlatého jelena", "text": "Dům U Zlatého jelena\n\nDům U Zlatého jelena se nazývají domy:\n\n"}
{"id": "642506", "url": "https://cs.wikipedia.org/wiki?curid=642506", "title": "Žižkův dub (Myšlín)", "text": "Žižkův dub (Myšlín)\n\nŽižkův dub v Myšlíně patří k našim nejmohutnějším Žižkovým dubům, památným stromům pojmenovaným podle husitského hejtmana Jana Žižky. Roste u dvora (zámečku) za osadou Myšlín, která je dnes součástí blízkých Mnichovic.\n\n\nHledání stromu podle záběrů v pořadu Paměť stromů z roku 2002 by dnes bylo poměrně složité, protože naprostá většina okolních budov byla od té doby zbourána a pozemky zrekultivovány (fotomapa 2002 na mapy.cz).\n\nDalší nesrovnalost se týká vyhlášení stromu jako památného. Registr památných stromů AOPK ČR udává, že dub pravděpodobně nebyl vyhlášen jako památný, ale v seznamu ho uvádí a dub je i v terénu označen oficiální tabulí \"Památný strom\". Vzhledem k tomu, že je strom označen i starým štítkem \"Strom chráněný státem\" (tyto stromy byly v souladu se zákonem č. 114/1992 Sb., o ochraně přírody a krajiny převedeny na památné) je zřejmé, že Žižkův dub statut památného stromu má, ale pravděpodobně chybí příslušná dokumentace.\n\nDub roste jižně od zámku Myšlín, naproti domu č. 2.\n\nStrom má velmi mohutný kmen s dutinou, která je otevřená od země (v současnosti krytá mříží). Druhý otvor do dutiny (z opačné strany kmene) je menší a zdá se, že pomalu zarůstá. Koruna je rozložitá, ale nižší.\n\nNejstarší pověsti tvrdí, že dub existoval už v době, kdy staří Slované chodili na pohanské obětiště u dnešních Zvánovic. Obětiště zrušil Bořivoj I. (zemřel kolem roku 890). Dub by tak musel být 1100 let starý. Zdá se pravděpodobné, že tato pověst stáří stromu výrazně zveličuje.\n\nZnámější je příběh z husitských dob, konkrétně z roku 1421 o tažení k Českému Brodu. Na Myšlínském dubu byl údajně oběšen kněz Petr z Cimburka. Ten se zde setkal s Janem Žižkou (znali se ze dvora), aby orodoval za Mnichovice, ale byl usvědčen jako zvěd a na místě odsouzen a popraven. Nakonec se ukázalo, že zvěd byl ve skutečnosti voják, který Cimburka usvědčil... Mnichovice ale zůstaly ušetřeny.\n\nŽižkově dubu v Myšlíně byl věnován prostor v televizním pořadu Paměť stromů, konkrétně v dílu č.7: Žižkovy stromy. V roce 2004 se uvažovalo o zbudování naučné stezky s odbočkou k Žižkovu dubu.\n\n\n\n"}
{"id": "642507", "url": "https://cs.wikipedia.org/wiki?curid=642507", "title": "Petr Biron", "text": "Petr Biron\n\nPetr Biron (německy \"Peter von Biron\") (15. února 1724, Mitava – 13. ledna 1800, Gellenau, Kladské hrabství) byl říšský hrabě, vévoda kuronský a zemgalský v letech 1769–1795, vévoda zaháňský v letech 1786–1800. Syn Ernesta Jana Birona. \n\nPetr Biron se narodil jako nejstarší syn favorita a rádce ruské carevny Anny Ivanovny, Ernesta Jana Birona a jeho manželky Benigny Gottlieby von Trotha. Mládí prožil v Sankt Petěrburgu. V roce 1735 byl vybrán za manžela carevniny sestřenice Anny Leopoldovny, plány však překazila dvorská intrika Artemije Volynského, která ovšem směřovala proti jeho otci. V roce 1740, po smrti Anny Ivanovny a palácovém převratu, kterým se Anna Leopoldovna zmocnila vlády ve jménu svého syna Ivana VI., byl spolu s rodiči poslán do vyhnanství na Sibiř. Zde rodina pobývala do té doby, než vládu převzala (dalším palácovým převratem) druhorozená dcera Petra Velikého Alžběta I. Petrovna; ta vyhnanství zmírnila na domácí vězení a rodina dlela v Jaroslavli na Volze. Až Alžbětin následník Petr III. dovolil v roce 1762 Ernestovi Janu Bironovi vrátit se do Sankt Petěrburgu, vrátil mu dokonce i úřady a řády; to znamenalo obrat v životě i jeho syna Petra, kterému byla udělena hodnost generálmajora jízdy.\n\nPo návratu Ernesta Johanna Birona na trůn Kuronska a Zemgale v roce 1763 se Petr Biron stal jeho následníkem a převzal regentství. V roce 1764 složil lenní slib Stanisłavu Augustovi Poniatowskému. \n\nFormálně vládu převzal v roce 1769 po otcově abdikaci, titul vévody získal v roce 1772. Jeho působení jako vévody kuronského nebyl příliš zdařilé, vedl nestabilní a neúspěšnou politiku. Zděděním sycovského panství (něm. Polnisch-Wartenberg, později Groß Wartenberg) se stal i vlastníkem velkých statků ve Slezsku a v Čechách. K nim postupně přikoupil další rozsáhlé majetky v těchto zemích: \n\n\nTrávil i s manželkou, říšskou hraběnkou z kuronské šlechty Doroteou von Medem hodně času na cestách v zahraničí, nechav správu země v rukou pověřených správců, kteří ovšem zemi vedli spíše ke svému než jejímu prospěchu. Rozpory mezi vévodou a jimi na sebe nenechaly dlouho čekat; k jejich urovnání se do Kuronska vrátila Dorotea von Medem, jež byla stavy požádána o převzetí regentství za svého manžela. Situace vyústila v deputaci kuronských dvořanů do Petrohradu, kde carevna Kateřina II. Veliká, nespokojená s Petrovými vztahy s Pruskem, na sebe vzala roli prostředníka mezi nimi a vévodou. Petr se nakonec roku 1795 rozhodl vzdát vévodství a převést ho Rusku; výměnou za abdikaci obdržel vysokou doživotní státní rentu ve výši 100 000 tolarů a jednorázovou kompenzaci za pozbyté majetky ve výši 2 000 000 rublů. 22. června odjel z Petrohradu a od té doby žil střídavě v Berlíně a na svých slezských statcích.\n\nPo přesídlení z Kuronska nakoupil ještě další nemovitosti:\nPoslední léta života trávil Petr na svých majetcích ve Slezsku. Pobýval především v Zaháni, z níž učinil půvabnou rezidenci. Byl milovníkem hudby a umění i jeho mecenášem, sbíral obrazy, držel si dvorní kapelu a divadlo. Ve vztahu k poddaným byl pokrokový; v Mitavě založil gymnázium, na svém náchodském panství podporoval zakládání vesnických škol a poddaným ulehčoval v robotě.\n\nV prosinci roku 1799 onemocněl a odebral se ze svého náchodského zámku do blízkého zámku v Jeleniowě u Lázní Chudoba, kde si u lékaře von Mutia, jehož rodině zámek patřil, vyjednal pobyt. Zde ho navštívila vévodkyně Dorothea s jejich čtyřmi dcerami. 6. ledna roku 1800 sepsal závěť a 13. ledna zemřel. Jeho ostatky byly převezeny do Zaháně a zde pohřbeny v kryptě pod věží Kostela milosti.\n\nPetr Biron byl třikrát ženat:\n\n\nPotomků se dočkal až z třetího manželství s Doroteou von Medem. Dorotea porodila pět dětí, z nichž se dospělosti dožily čtyři dcery; nejmladší z nich nebyla dcerou Petrovou, ten ji však uznáním otcovství legitimizoval.\n\n\nČeský spisovatel Alois Jirásek postavil svým románem \"Na dvoře vévodském\" Petru Bironovi literární pomník. Vévoda je zde představen jako dobrotivý a starostlivý pán svých poddaných, současně je působivě vykreslen život na náchodském zámku v létě roku 1799 a ve vzpomínkách a vyprávěních vévodových příbuzných i celkový obraz vévodův.\n\n"}
{"id": "642513", "url": "https://cs.wikipedia.org/wiki?curid=642513", "title": "Henry Walter Bates", "text": "Henry Walter Bates\n\nHenry Walter Bates (8. února 1825 Leicester – 16. února 1892 Londýn) byl anglický přírodovědec a objevitel, který se jako první zabýval mimikry u zvířat. Nejvíce se proslavil výpravou do Amazonie s Alfredem Russelem Wallacem v roce 1848. Wallace se vrátil v roce 1852, ale přišel o svou sbírku při ztroskotání lodi. Když se Bates vrátil v roce 1859 po dvanácti letech domů, přivezl přes 14 000 druhů (převážně hmyzu), z nichž 8 000 bylo pro vědu nových.\n\n\n\n\n"}
{"id": "642514", "url": "https://cs.wikipedia.org/wiki?curid=642514", "title": "Křovinář sametový", "text": "Křovinář sametový\n\nKřovinář sametový (\"Bothrops atrox\") je jeden z nejnebezpečnějších jedovatých hadů Jižní Ameriky. Patří do čeledi chřestýšovitých. Podobně jako většina jeho příbuzných je živorodý. V některých oblastech Jižní Ameriky jde o nejhojnějšího jedovatého hada a má na svědomí nejvíce uštknutí, která často končí smrtelně. Je znám pod domorodými jmény \"labaria\" (z portugalštiny) či \"šušupi\" (z indiánského jazyka tupí).\n\nTento had se vyskytuje ve deštných pralesích severní poloviny Jižní Ameriky, zejména v oblasti Amazonie. Prostředí si příliš nevybírá a nevadí mu ani blízkost člověka. Jeho biotopem jsou deštné pralesy, ale také savany a plantáže, kde často přichází do styku s lidmi.\nVyskytuje se především na území států Venezuela, Surinam, Peru, Ekvádor a Brazílie\n\nMůže dorůst délky až 150 cm. Jeho zbarvení je světle hnědé až šedé s tmavě hnědými až černými skvrnami, pruhy či mřížkovitou kresbou. Tato kresba slouží jako ochranné zbarvení a skvěle hada maskuje v jeho obvyklém prostředí – ve vrstvě spadaného listí pod pralesními stromy. Na zploštělé hlavě má typickou kresbu — dva černé proužky, které běží od každého oka ke koutku tlamy. Podobně jako ostatní křovináři (a na rozdíl od pravých chřestýšů) nemá vyvinuté chřestidlo.\n\nJe to noční druh. Den tráví v úkrytu či zahrabaný ve vrstvě spadaného listí, odkud po setmění vyráží za potravou. Živí se hlodavci a plazy, mláďata loví ještěrky a žáby. Podobně jako většina chřestýšovitých je i tento druh živorodý. Samice rodí až 30 mláďat, ovšem průměrně jich v jednom vrhu bývá kolem 15. Už od narození jsou nebezpečně jedovatá. Na rozdíl od dospělých, kteří jsou pozemní, mláďata dokáží šplhat po stromech, kde často loví svou potravu – drobné žabky.\n\nJeho jed je hemotoxický, což znamená, že způsobuje rozklad červených krvinek. Jeho uštknutí končí pro člověka bez lékařské pomoci téměř vždy smrtelně a mrtvoly se po uštknutí velmi rychle rozkládají. I pokud uštknutý přežije, často dochází k úplné destrukci zasažené části těla (např. končetiny), která musí být amputována. Pro svou hojnost a častý výskyt na plantážích je patrně nejnebezpečnějším hadem Ameriky, který ročně způsobí nejvíce smrtelných uštknutí.\n\n"}
{"id": "642523", "url": "https://cs.wikipedia.org/wiki?curid=642523", "title": "Seznam českých šlechtických rodů: L", "text": "Seznam českých šlechtických rodů: L\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n\n4. HALDA Jan. \"Lexikon české šlechty. Díl III.\" Praha : Akropolis, 1994. ISBN 80-85770-12-1\n"}
{"id": "642524", "url": "https://cs.wikipedia.org/wiki?curid=642524", "title": "Seznam moravských šlechtických rodů: L", "text": "Seznam moravských šlechtických rodů: L\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642525", "url": "https://cs.wikipedia.org/wiki?curid=642525", "title": "Seznam slezských šlechtických rodů: L", "text": "Seznam slezských šlechtických rodů: L\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642531", "url": "https://cs.wikipedia.org/wiki?curid=642531", "title": "Řeč (rozcestník)", "text": "Řeč (rozcestník)\n\nSlovo řeč má význam nebo se vyskytuje v následujících spojeních:\n"}
{"id": "642539", "url": "https://cs.wikipedia.org/wiki?curid=642539", "title": "Doug Yule", "text": "Doug Yule\n\nDoug Yule (rodným jménem Douglas Alan Yule; * 25. února 1947 Boston, Massachusetts, USA) je americký zpěvák a hudebník hrající na různé nástroje (kytara, klávesy, baskytara, bicí, housle). Do širšího povědomí se dostal v roce 1968, kdy nahradil Johna Calea ve skupině The Velvet Underground. Postupem času ze skupiny odešli všichni její původní členové a nadále ji vedl Yule. Hrál na dvou jejích albech z doby, kdy skupinu vedl Lou Reed a později s ní vydal ještě jedno album, na kterém se však nepodílel nikdo z původních členů skupiny. Nedlouho po vydání alba se skupina rozpadla. Yule nějaký čas spolupracoval s Reedem a nahrál dvě alba jako člen superskupiny American Flyer. Roku 1978 se přestal věnovat hudbě a začal pracovat jako tesař.\n\nV lednu 1996 byla skupina v její klasické sestavě uvedena do Rock and Roll Hall of Fame, Yule však uveden nebyl. V následujících letech se občasně začal věnovat hudbě, hostoval na koncertu bubenice Velvet Underground Maureen Tuckerové a odehrál vlastní turné. Později se spolu s Tuckerovou a Reedem účastnil rozhovoru o skupině v New York Public Library. Od roku 2007 vystupuje s old-timovou skupinou RedDog, se kterou v letech 2009 a 2011 vydal dvě alba. Mimo své působení v této skupině, ve které hraje na housle, se věnuje houslařství.\n\nNarodil se 25. února 1947 v Bostonu ve státě Massachusetts, ale vyrůstal na Long Islandu. Měl šest sourozenců, z toho pět sester a jednoho bratra. Od dětství měl blízko k hudbě, neboť jeho otec Alan byl trumpetistou. Matka pracovala jako sekretářka v kostele. Prvním nástrojem, na který se Yule začal učit, byl klavír ve čtvrté třídě. Spolu se všemi svými sourozenci zpíval v kostelním sboru a mimo klavír se později začal učit také na barytonový roh a tubu. Ve třinácti letech se pod vlivem rock and rollu začal učit hrát též na kytaru. Dalším nástrojem, který objevil počátkem šedesátých let, bylo banjo, a tak několik let hrál i bluegrassovou hudbu. Hudba však nebyla jediným, čemu se Yule na střední škole věnoval. Účastnil se rovněž hereckých kurzů a chtěl se stát hercem. Roku 1965 se zapsal na divadelní fakultu Bostonské univerzity, ale strávil zde pouhý jeden rok.\n\nV období studií v Bostonu hrál v několika kapelách. První se jmenovala The Nickels, později přejmenovaná na Our Boys. Ve skupině působil jako hlavní kytarista, později však díky příchodu jiného kytaristy přešel ke klávesám. Skupina hrála výhradně převzatý materiál od jiných interpretů. Stejně na tom byla i jeho další kapela nazvaná The Argonauts, kde opět působil jako klávesista. Později ze skupiny odešel, aby se přestěhoval do Kalifornie, kde však dlouho nevydržel a musel odjet do New Yorku, odkud potom zpátky do Bostonu, kde se vrátil ke kapele The Argonauts (nyní již se zkráceným názvem The Argos). Ve skupině však dlouho nehrál a když v roce 1968 odešel, dostal možnost přidat se k aktivní kapele The Glass Menagerie. Vedle jiných ve skupině hráli i Willie Alexander (bicí) a Walter Powers (baskytara), on sám hrál na kytaru. Skupině dělal manažera Hans Onsager, který v té době spolupracoval jako cestovní manažer i se skupinou The Velvet Underground.\n\nV září 1968 skupinu Velvet Underground opustil violista, baskytarista a klávesista John Cale. Ostatní členové Yulea již znali přes svého cestovního manažera a nabídli mu, aby v kapele zaujal místo po Caleovi. Skupina Yulea potřebovala hlavně jako baskytaristu; problém však byl v tom, že Yule na ní hrát neuměl. Navíc se musel do několika málo dní naučit repertoár skupiny, aby mohl odehrát první domluvený koncert. Od listopadu do prosince 1968 skupina nahrála ve studiu TTG Studios v Hollywoodu své třetí studiové album, které vyšlo v březnu následujícího roku pod názvem \"The Velvet Underground\". Yule se autorsky nepodílel na žádné písni z alba, za všemi stál Lou Reed. Mimo baskytary na albu hrál ještě na varhany a ve skladbě „Candy Says“ zpíval hlavní vokály a spolu s Tuckerovou zpíval refrén v „The Murder Mystery“.\n\nV různých obdobích počínaje dubnem a konče srpnem 1970 skupina nahrála své čtvrté album, které v listopadu téhož roku vyšlo pod názvem \"Loaded\". Yule zde opět autorsky nepřispěl, všechny písně jsou i v tomto případě Reedovým dílem, i když jako autoři byli na obalu desky uvedeni všichni členové. Jelikož byla Tuckerová v době příprav alba těhotná, musel za ni zaskakovat jiný bubeník. V některých skladbách hrál Yule, někde Adrian Barber, Tommy Castanero a ve dvou případech i Yuleův mladší bratr Billy (ten hrál jako náhrada za Tuckerovou i při koncertech). Doug Yule vedle bicích a baskytary na albu hrál i na klávesy a v několika skladbách zpíval hlavní vokály. Když v srpnu 1970, tedy ještě před vydáním alba, ze skupiny odešel Lou Reed, stal se Yule jejím frontmanem.\n\nPo Reedově odchodu začal Yule hrát na kytaru a do skupiny přišel Yuleův spoluhráč z Glass Menagerie, baskytarista Walter Powers. V srpnu 1971 ze skupiny odešel i Morrison, na jehož místo nastoupil zpěvák a klávesista Willie Alexander, rovněž dřívější člen Glass Menagerie. V této sestavě skupina koncertovala na různých místech po Evropě do doby, kdy v roce 1972 ze skupiny odešla Tuckerová. Manažer skupiny Steve Sesnick Yulemu zařídil nahrávání nové desky. I když album \"Squeeze\" vyšlo pod hlavičkou skupiny The Velvet Underground, nehrál na něm žádný z jejích původních členů. Album pak vyšlo v únoru 1973 a nedlouho poté se skupina rozpadla.\n\nJeště před vydáním alba \"Squeeze\" se Yule rozhodl přestat věnovat hudbě, přestěhoval se na západ USA a začal pracovat jako tesař. Během března a dubna roku 1974 nahrál Lou Reed své čtvrté studiové album nazvané \"Sally Can't Dance\". Yule hrál na albu na baskytaru v písni „Billy“. U práce tesaře však dlouho nevydržel a začal pracovat v litografickém závodě; změna však nastala, když jej Reed pozval, aby vystupoval i během jeho turné. V roce 1975 se účastnil nahrávání Reedova dalšího alba nazvaného \"Coney Island Baby\", avšak písně, ve kterých hrál, vyšly až na jeho reedici v roce 2006. Roku 1976 se podílel jako studiový hudebník na albu \"Night Lights\" písničkáře Elliotta Murphyho.\n\nTéhož roku Yule společně s Craigem Fullerem, Ericem Kazem a Stevem Katzem založil superskupinu American Flyer. S posledně jmenovaným se seznámil právě během prací na Reedově albu \"Sally Can't Dance\". Ještě v roce 1976 skupina vydala své první eponymní album, které produkoval George Martin, blízký spolupracovník skupiny The Beatles. Další album \"Spirit of a Woman\" přišlo v následujícím roce a tentokrát ho produkovala skupina za pomoci Kena Friesena. Zatímco první album se umístilo v žebříčku Billboard 200 na 87. místě, druhé až na 171. pozici. Po rozpadu skupiny se přestal věnovat hudbě. Když byli Velvet Underground v roce 1993 obnoveni pro evropské turné v klasické sestavě, tedy Reed, Cale, Morrison a Tuckerová, nebyl Yule pozván. O tři roky byla stejná sestava uvedena do Rock and Roll Hall of Fame, avšak Yule byl i v tomto případě vynechán.\n\nPo roce 1997 se Yule částečně začal opět věnovat hudbě. V roce 1998 nahrál píseň „Beginning to Get It“ pro kompilaci \"A Place to Call Home\". Roku 2000 pak odehrál krátké turné, ze kterého vzešlo koncertní album \"Live in Seattle\" vydané o dva roky později. Rovněž hostoval na jednom koncertu Maureen Tuckerové; záznam z něj vyšel o dva roky později pod názvem \"Moe Rocks Terrastock\". V srpnu 2006 vystoupil spolu s Markem Gardenerem v newyorském klubu Pianos. Ve stejném roce odehrál jako baskytarista krátké turné se surfrockovou skupinu The Weisstronauts a o dva roky později hrál na jejím albu \"Instro-tainment\". V červnu 2009 se účastnil diskuse ohledně nové knihy \"\" spolu s jejím autorem Richie Unterbergerem v knihovně v Seattlu. V prosinci 2009 se spolu setkali Reed, Tuckerová a Yule a udělali rozhovor o skupině Velvet Underground s novinářem Davidem Frickem v New York Public Library.\n\nOd roku 2007 je členem kapely RedDog hrající old-time music. Vedle něj, který hraje na housle, v kapele hrají ještě Tom Collicott (kytara, banjo) a Cary Lung (mandolína). Se skupinou nahrál dvě alba, \"Hard Times\" (2009) a \"Nine-Tail Cat\" (2011). Vedle koncertů v okolí domovského Seattlu skupina odehrála i krátké turné po Evropě. Mimo to je rovněž houslařem.\n\n\n\n"}
{"id": "642543", "url": "https://cs.wikipedia.org/wiki?curid=642543", "title": "60 sekund (film, 2000)", "text": "60 sekund (film, 2000)\n\n60 Sekund (anglicky \"Gone in Sixty Seconds\") je americký akční film z roku 2000. V hlavní roli Nicolas Cage, Angelina Jolie, Giovanni Ribisi, Christopher Eccleston, Robert Duvall, Vinnie Jones a Will Patton. Film režíroval Dominic Sena a napsal Scott Rosenberg. Film produkoval Jerry Bruckheimer (\"Skála\", \"Armageddon\"). Jde o remake stejnojmenného snímku z roku 1974.\n\nRandall \"Memphis\" Raines (Nicolas Cage) býval považován za nejlepšího zloděje automobilů. Nelegální činnosti zanechal na radu matky, aby jeho mladší bratr Kip nešel v jeho stopách. To se nezdaří, Kip se zaplete s britským gaunerem Raymondem Calitrim, když zkazí krádež luxusních aut připravených k prodeji. Randall za něj musí nasadit život a ukrást se starou partou do stanoveného termínu pro Calitriho přesně 50 drahých vozů. K ruce je mu i bývalá přítelkyně Sara (Angelina Jolie). Policisté se snaží stáhnout síť kolem Rainesovy party, ale zůstávají dlouho mimo. \n\nNa konci filmu zachrání Memphis život detektivovi Castlebeckovi, kterého chce Calitri zastřelit. Detektiv mu na oplátku zaručí svobodu.\nKip jako projev díků sežene legálně svému staršímu bratrovi jeho oblíbený automobil Shelby 1967 GT500.\n\n\n"}
{"id": "642546", "url": "https://cs.wikipedia.org/wiki?curid=642546", "title": "Brian Tichy", "text": "Brian Tichy\n\nBrian Tichy (* 18. srpna 1968, Denville, New Jersey, Spojené státy) je americký bubeník, kytarista, zpěvák a skladatel. Od roku 2009 byl bubeník skupiny Foreigner, ale v roce 2010 ho nahradil Jason Sutter. Tichy začal hrát na bicí, když mu bylo 8 let, na kytaru když mu bylo 12 let. Jako své vzory uvádí Led Zeppelin, Kiss, Aerosmith, AC/DC a Van Halen. V letech 2010−2013 hrál společně se skupinou Whitesnake.\n\n"}
{"id": "642547", "url": "https://cs.wikipedia.org/wiki?curid=642547", "title": "Ballet de l'Opéra national de Paris", "text": "Ballet de l'Opéra national de Paris\n\nBallet de l'Opéra national de Paris (\"Balet Národní opery v Paříži\") je baletní soubor, který je součástí Pařížské opery. Byl založen v roce 1669 a sídlí v Opéra Garnier.\n\nSoubor má sídlo v Opéra Garnier a skládá se celkem ze 183 tanečníků. 154 členů souboru, 13 sólových tanečníků (tzv. \"étoiles\") a 16 prvních tanečníků (\"premiers danseurs\"). Baletní vzdělání poskytuje vlastní baletní škola École de Danse de l'Opéra v Nanterre u Paříže.\n\nO přijetí do soubru na uvolněná místa se rozhoduje v každoročním konkursu. Kandidáti mají 16 až 20 let. Poté se uskutečňují pravidelné soutěže o postup v hierarchii souboru. Ta má pět stupňů od nejnižší \"quadrille\", poté \"coryphée\" přes \"sujet\" až po \"premier danseur\" (první tanečník). O nejvyšším stupni \"étoile\" (sólový tanečník) se rozhoduje na doporučení uměleckého ředitele (directeur de la danse) a nominaci podává ředitel Opery. Tanečníci zůstávají v souboru nejvýše do věku 42 let.\n\nV Palais Garnier má soubor k dispozici čtyři vyučovací a pět zkouškových sálů, případně také \"Foyer de la Danse\", které navazuje na zákulisí. Výuka probíhá dopoledne a zkoušky odpoledne a pokud není představení, příležitostně i večer. Když balet vystupuje v nové Opéra Bastille, má k dispozici zkouškové sály i tam.\n\nUmělecky vede balet „directeur de la danse“, kterému pomáhají intendant, baletní mistr, generální režisér a pět režisérů. Na výuce se podílí sedm učitelů.\n\nSoubor byl založen v roce 1669, tedy ve stejném roce, jako Opera. Zpočátku se jednalo pouze o baletní skupinu složenou výhradně z mužů (do roku 1681), kteří tančili v rámci operních představení a o přestávkách. Soubor se postupně osamostatnil od opery a na počátku 19. století vznikl samostatný soubor, který se stal významným představitelem baletu. Na konci 19. století se evropské centrum tance přesunulo z Paříže do Sankt Petěrburgu, kde jej vedl Marius Petipa. Do Ruska odešlo i mnoho významných francouzských tanečníků a pařížský soubor byl doplněn tanečníky z italské baletní školy. Ve 20. století ovlivnili pařížský balet Rusové Sergej Ďagilev, který zde působil šest sezón, a tanečník Rudolf Nurejev, který zde byl v letech 1983-1989 uměleckým ředitelem souboru.\n\n"}
{"id": "642549", "url": "https://cs.wikipedia.org/wiki?curid=642549", "title": "Seznam českých šlechtických rodů: M", "text": "Seznam českých šlechtických rodů: M\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642550", "url": "https://cs.wikipedia.org/wiki?curid=642550", "title": "Seznam moravských šlechtických rodů: M", "text": "Seznam moravských šlechtických rodů: M\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642551", "url": "https://cs.wikipedia.org/wiki?curid=642551", "title": "Seznam slezských šlechtických rodů: M", "text": "Seznam slezských šlechtických rodů: M\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642552", "url": "https://cs.wikipedia.org/wiki?curid=642552", "title": "Artimus Pyle", "text": "Artimus Pyle\n\nThomas Delmer \"Artimus\" Pyle (* 15. července 1948, Louisville, Kentucky, Spojené státy) je americký bubeník, který se nejvíce proslavil jako člen skupiny Lynyrd Skynyrd, se kterou byl uveden do Rock and Roll Hall of Fame v roce 2006.\n"}
{"id": "642556", "url": "https://cs.wikipedia.org/wiki?curid=642556", "title": "Scott Asheton", "text": "Scott Asheton\n\nScott „Rock Action“ Asheton (16. srpna 1949 − 15. března 2014) byl americký rockový bubeník. Nejvíce se proslavil jako člen skupiny The Stooges. Mimo Iggyho Popa byl od smrti svého bratra, kytaristy Rona Ashetona, jediným členem Stooges, který s ní hrál ve všech jejích obdobích. On sám zemřel v roce 2014 ve věku čtyřiašedesáti let. Ve druhé polovině sedmdesátých let působil ve skupině Sonic's Rendezvous Band.\n"}
{"id": "642559", "url": "https://cs.wikipedia.org/wiki?curid=642559", "title": "Egyptská revoluce 2011", "text": "Egyptská revoluce 2011\n\nV Egyptě probíhaly od 25. ledna 2011 demonstrace jako výraz protestu proti stávajícímu režimu a bývalému prezidentovi Muhammadu Husnímu Mubarakovi. Jedna z největších demonstrací se odehrála 28. ledna 2011. Protestů se zúčastnily desetitisíce lidí, v Káhiře demonstranti zapálili sídlo vládnoucí Národní demokratické strany. Policie použila proti demonstrantům vodní děla, slzný plyn a střelbu gumovými projektily. Podle zpráv SpiegelOnline měla policie i povolení použít ostré náboje. V Suezu zemřel jeden člověk. Byl vyhlášen zákaz vycházení, v zemi však již od atentátu na prezidenta Anwara Sadata v roce 1981 platí výjimečný stav. V zemi byl blokován internet a lokálně také mobilní telefony, aby nemohly být použity k organizování dalších protestů.\n\nDemonstrace začaly týden po nepokojích v Tunisku, které vyústily v revoluci. Mnozí demonstrující nesli tuniské vlajky na znamení vlivu tuniských událostí. V předvečer hlavních protestů do Egypta z Vídně přiletěl představitel opozice, nositel Nobelovy ceny míru, Mohammad Baradej, který byl ale ihned internován v domácím vězení.\n\nDne 11. února prezident Mubarak vyslyšel protestující a rezignoval, podle svých slov chce dožít v přímořském letovisku Šarm aš-Šajch. Moc převzala armáda a faktickou hlavou státu se stal předseda Nejvyšší vojenské rady Muhammad Hosejn Tantaví. Poté byla jmenována nová vláda a armáda oznámila, že chce reformovat ústavu a uspořádat parlamentní i prezidentské volby. Začalo také propouštění politických vězňů.\n\n2. června 2012 byl egyptskému exprezidentovi Husnímu Mubarakovi uložen doživotní trest odnětí svobody za podíl na zabíjení demonstrantů při loňském povstání (\"arabském jaru\"). Byl souzen u káhirského soudu. Stejný trest dostal také bývalý ministr vnitra Habíb Adlí. Oba muži podle rozsudku nařídili zabíjení demonstrantů, kteří se bouřili proti vládě. Dalších šest Mubarakových spolupracovníků soud naopak zprostil viny. Odsouzení se proti verdiktu budou moci odvolat. V lednu 2013 nicméně soud Mubarakovi trest doživotí zrušil a proces se bude konat znovu.\n\nV květnu a červnu se konalo první a druhé kolo svobodných prezidentských voleb, ve kterých zvítězil islamista Muhammad Mursí nad Ahmadem Šafíkem. Avšak v létě 2013 se proti Mursímu konaly mohutné lidové protesty, v jejichž důsledku armáda provedla převrat a moci se chopil generál Abd al-Fattáh as-Sísí. Sísí se oficiálně prezidentem stal po volbách, 8. června 2014.\n"}
{"id": "642561", "url": "https://cs.wikipedia.org/wiki?curid=642561", "title": "Chilská fotbalová reprezentace", "text": "Chilská fotbalová reprezentace\n\nChilská fotbalová reprezentace reprezentuje Chile na mezinárodních fotbalových akcích, jako je mistrovství světa nebo Copa América.\n\nSeznam zápasů chilské fotbalové reprezentace na MS\n 20152016\n"}
{"id": "642562", "url": "https://cs.wikipedia.org/wiki?curid=642562", "title": "Senzorická paměť", "text": "Senzorická paměť\n\nSenzorická paměť je nejkratší druh paměti. V senzorické paměti se uchovávají senzorické vlastnosti podnětu na dobu nejvíce několika sekund. Pomocí ní si dokážeme spojit nehybné vjemy oka tak, abychom vnímali pohyb, abychom se dokázali rychle rozhodnout, jak zareagovat na jistý popud, abychom byli vždy schopni vnímat a reagovat na naše okolí.\n\nSenzorická paměť se rozděluje podle jednotlivých smyslů. Pod senzorickou paměť spadá:\n\nDélka podržení jednotlivých vjemových podnětů záleží na druhu smyslu. Vizuální informace například dokáže senzorická paměť udržet méně než sekundu, sluchové informace už trochu déle (pár sekund) .\n\nIkonickou pamětí se v šedesátých letech zabýval George Sperling. Jedincům byla dána tabulka dvanácti písmen, aranžovaných na tři řádky a čtyři sloupce. S každým řádkem byl asociován zvláštní tón (vysoký, středně-vysoký a nízký). Po krátké ukázce této tabulky byl jedincům přehrán jeden z tónů. Řádek, s kterým byl tento tón asociován, měl jedinec za úkol reprodukovat. Sperling zjistil, že naše senzorická paměť dokáže udržet kolem dvanácti položek, ovšem tyto položky se velmi rychle zapomínají (v řádech stovek milisekund) .\n\nSenzorická paměť dnes bývá „oddělována“ od krátkodobé a dlouhodobé paměti, neboť se jedná o značně jiný druh paměti. Senzorickou paměť používáme skoro nepřetržitě, takže vštěpování, uchovávání a vybavování je skoro současné. Paměť krátkodobou a dlouhodobou používáme jinak a k jiným účelům. Dokonce někteří psychologové považují krátkodobou a dlouhodobou paměť za součásti jednotného systému.\n"}
{"id": "642566", "url": "https://cs.wikipedia.org/wiki?curid=642566", "title": "Walter Powers", "text": "Walter Powers\n\nWalter Powers (* 4. srpna 1946) je americký baskytarista, který krátce působil ve skupině The Velvet Underground.\n\nNarodil se v Bostonu ve státě Massachusetts. V dětství se věnoval hře na klavír, ale v padesátých letech přešel pod vlivem Elvise Presleyho ke kytaře. V letech 1964 až 1967 hrál ve skupině , v níž působil také Willie Alexander. Zpočátku zde hrál na kytaru, ale později přešel k baskytaře, neboť zde byli dva další kytaristé. Skupina vystupovala například jako předskokan kalifornské kapele The Beach Boys. Skupina vydala dva singly u společnosti Capitol Records. V roce 1967 se stal členem skupiny , ve které hrál opět Alexander a také Doug Yule. Roku 1968 Yule odešel ke skupině The Velvet Underground a kapela se rozpadla. Powers následně působil ve skupině , se kterou v roce 1968 vydal eponymní album. Po rozpadu kapely se hudbě na čas přestal věnovat.\n\nV září roku 1970, když odešel ze skupiny The Velvet Underground její zakladatel, zpěvák a kytarista Lou Reed a Yule také změnil nástroj (původně hrál na baskytaru, nyní na kytaru), pozval Powerse. Skupina odehrála turné po USA a následně i po Evropě. Powers skupinu opustil právě po evropském turné. Yule následně nahrál album \"Squeeze\", na kterém se však ostatní členové nepodíleli. V roce 2001 vyšly archivní nahrávky z koncertů z doby, kdy byl Powers členem kapely, na albu \"Final V.U. 1971-1973\". V sedmdesátých letech hrál v dalších skupinách, například . Další kapelou byla Marc Thor Band. Dne 24. února 1974 hrál spolu s Alexanderem v nahrávce písně „“, což byl duet Maureen Tuckerové a Jonathana Richmana (píseň vyšla až v roce 1980). V roce 1982 hrál na Alexanderově sólovém albu \"Autre Chose\". Dalším Alexanderovým albem, na kterém se Powers podílel, bylo \"A Girl Like You\" z roku 1983. Rovněž s ním vystupoval při koncertech. Později se přestal hudbě věnovat. V devadesátých letech vyšlo několik archivních dříve nevydaných nahrávek skupiny .\n\n"}
{"id": "642568", "url": "https://cs.wikipedia.org/wiki?curid=642568", "title": "První trolejbus", "text": "První trolejbus\n\nPrvní trolejbus ( ; \"Pervyj trollejbus\") je ruský sovětský celovečerní film z roku 1963 režiséra Isidora Markoviče Anněnského. Hrají v něm Irina Gubanova, Lev Sverdlin, Nina Sazonova, Alexandr Děmjaněnko, Dalvin Ščerbakov, Oleg Dal a další. Hudbu složil Andrej Ešpaj a dirigoval Emin Chačaturjan.\n\nFilm byl natáčen s trolejbusy ZiU-5 v Oděse a v Moskvě.\n\nHlavní hrdinka filmu, řidička trolejbusu Svetlana (hraná Gubanovou), řeší dilema, zda studovat vysokou školu, jak na ni naléhají její příbuzní, nebo zda dál řídit trolejbus, což je práce, kterou má ráda. Nakonec se rozhodne studovat dálkově a pokračuje v řízení trolejbusu.\n\n"}
{"id": "642573", "url": "https://cs.wikipedia.org/wiki?curid=642573", "title": "Ferrari 360", "text": "Ferrari 360\n\nFerrari 360 je dvoumístný sportovní vůz vyráběný od konce roku 1999 do roku 2005. 360 nahradila F355 a byla sama nahrazena dosti podobným F430. Na 360 Ferrari spolupracuje s Alcoa ve snaze vyrobit zcela nový celohliníkový prostorový podvozek, který byl o 40 % tužší než F355, přesto o 28 % lehčí a to i přes 10 % nárůst celkových rozměrů. Spolu s novým rámem byl na 360 použit nový Pininfarina design, který nahradil ostré úhly kulatým vzhledem. Nový motor V8, společný pro všechny verze 360, byl jen mírně větší a silnější než F355. Má obsah 3,6 litru a výkon 400 koní (294 kW).\n\n\nSilniční vozy:\n\n360 Modena – pevná střecha dvoudveřové luxusní sportovní kupé, dostupné s šestistupňovou manuální převodovkou nebo F1; pojmenován podle italského města Modena, kde je tento typ vyráběn\n360 Spider – otevřená varianta Modena\nChallenge Stradale\n360 Modena F1 \n360 Spider F1\n\nZávodní vozy: \n\n360 Challenge\n360 GT – extrémnější než Challenge \n360 GT-C – založené na 360 GT\n\nSpeciální vozy:\n\n360 Barchetta – jednorázový svatební dar od Ferrari prezidentu Ferrari Lucovi di Montezemolovi\n\nMotor\n\n"}
{"id": "642574", "url": "https://cs.wikipedia.org/wiki?curid=642574", "title": "Štěpán Radoslav", "text": "Štěpán Radoslav\n\nŠtěpán Radoslav (srbsky \"Стефан Радослав\", Stefan Radoslav, někdy pouze Radoslav, okolo 1192 – po 1234), syn velkého srbského župana a později krále Stefana I. z rodu Nemanjićů a jeho první ženy Eudokie, dcery byzantského císaře Alexia III. Angela, byl srbským králem v letech 1227/1228–1233/1234.\n\nRadoslav se narodil okolo roku 1190 jako prvorozený syn prostředního ze synů velkého srbského župana Stefana Nemanji, Stefana, a jeho první choti, byzantské princezny Eudokie (Evdokije) Angeliny. Roku 1196 Radoslavův děd Stefan Nemanja abdikoval ve prospěch Radoslavova otce, Stefana Nemanjiće (1196–1202, 1203–1227/8). Roku 1202 byl Stefan Nemanjić sesazen svým starším bratrem Vukanem, ale již r. 1203 dobyl trůn zpět. V této době se také rozvedli Radoslavovi rodiče – Eudokia se odebrala do Konstantinopole, kde se znovu provdala. Stefan se znovu oženil r. 1216/1217 s vnučkou benátského dóžete Enrica Dandola Annou a roku 1217 získal od papeže královskou korunu (Stefan I. Prvověnčani).\n\nKrál Stefan zemřel 24. září roku 1227/1228 ve věku asi šedesáti let. Na trůn usedl Stefanův prvorozený potomek Radoslav, kterému byla patrně ještě za otcova života s pomocí jeho strýce, arcibiskupa Sávy, sehnána žena, dcera epirského despoty Theodora, který tehdy stanul na vrcholu moci. Králem Srbska byl sice Radoslav, ale vůdčí osobností byl i nadále arcibiskup Sáva, který se navíc ještě snažil zabraňovat v rozbrojích mezi králem Radoslavem a jeho bratrem Vladislavem. Radoslavova popularita značně slábla, protože jeho manželka byla v zemi velmi neoblíbená. Králova pozice byla ještě více oslabena roku 1230, kdy byl jeho tchán Theodoros v bitvě u Klokotnice drtivě poražen a zajat bulharským carem Ivanem Asenem II. Výsledek této bitvy „vlil krev do žil“ Radoslavovu bratru Vladislavovi a také srbské šlechtě, která nebyla s Radoslavovou slabou vládou spokojena. Napětí vyvrcholilo roku 1234, kdy byl Radoslav domácí opozicí sesazen a jeho bratr Vladislav korunován Sávou na krále jako Stefan Vladislav I. O dalším Radoslavově osudu nic nevíme.\n\n\n"}
{"id": "642577", "url": "https://cs.wikipedia.org/wiki?curid=642577", "title": "Vilém Weitenweber", "text": "Vilém Weitenweber\n\nVilém Weitenweber, křtěný Wilhelm Adolph Weitenweber (6. dubna 1839 Praha-Malá Strana – 1. prosince 1901 Praha), byl český spisovatel a novinář, proslulý svými články a kritickými studiemi z oblasti výtvarného umění.\n\nPocházel ze staré měšťanské rodiny; jeho otec Vilém Rudolf Weitenweber (1804–1870) byl známý pražský lékař a přírodovědec.. Také matka Marie, rozená Raňková (1817–1886) pocházela z významného rodu. Absolvoval malostranské gymnázium, poté krátce studoval práva na Karlo-Ferdinandově univerzitě. Jako student se zapojil do sokolského hnutí — např. roku 1863 byl zvolen za šermovního dozorce, v roce 1866 zastával funkci praporečníka.\n\nZájem o umění jej brzy přivedl na akademii výtvarných umění v Mnichově. Zde se spřátelil s řadou budoucích významných výtvarníků. Určitou dobu sám maloval a kreslil ilustrace, například do deníku \"Politika\", ale později si uvědomil hranice svého talentu a umění se věnoval již jen jako novinář. Působil také ve výtvarném odboru Umělecké besedy.\n\nV dubnu 1895 byl jedním z porotců v soudním procesu se skupinou sedmnácti „neodvislých socialistů“ (anarchistů), obžalovaných ze zločinu rušení veřejného pokoje na Kladensku (nepovolené spolčování a rozšiřování tiskovin, vychvalování násilných činů).\n\nV roce 1897 zasedal v komisi pro výběr nejlepšího návrhu fontány před Rudolfinem. Ve společnosti byl oblíbený jako vypravěč vtipů a zábavných historek; posluchačům přitom ani nevadilo, že měl vadu řeči. Byl velmi aktivní ve spolcích, vždy ochotný pomáhat ostatním.\n\nJeho pozdní manželství s o čtvrt století mladší Otilií Hájkovou (* 1863) bylo bezdětné. Zemřel po delší nemoci ve svém dvojdomě čp.555/II-556/II na Karlově náměstí, kde obýval horní patro s ateliérem. V sousedním domě sídlilo nakladatelství Jana Otty a redakce Zlaté Prahy.\n\nByl pohřben byl na Olšanských hřbitovech po obřadu v kostele sv. Štěpána.\n\nVíce než deset let pracoval jako redaktor výtvarné rubriky Ottova týdeníku \"Zlatá Praha\". Napsal množství článků a referátů, zejména jako komentáře k reprodukcím uveřejněným v příslušném vydání. Svou činností přispěl k vysoké úrovni časopisu. Začínající čeští umělci mu byli vděčni za pravidelný výběr jejich prací k otištění, protože honorář od vydavatele pro ně tehdy byl často jediným zdrojem příjmu. V textech je podporoval a povzbuzoval. Byl známým a váženým členem pražské umělecké obce.\n\nSokolské prostředí ho inspirovalo k napsání humorné básně \"Sbor cvičitelský\" (1864), v jejímž textu postupně vyjmenoval všechny tehdejší cvičitele, a vzpomínkového článku \"Jeden večer mezi Sokoly v ...\". Obě práce vyšly roku 1883 ve sborníku \"Památník Sokola Pražského\".\n\n\n"}
{"id": "642578", "url": "https://cs.wikipedia.org/wiki?curid=642578", "title": "Evropské ministáty a Evropská unie", "text": "Evropské ministáty a Evropská unie\n\nV Evropě je šest ministátů, které jsou často blízce propojeny s větším sousedem. V současné době mají evropské ministáty s Evropskou unií zvláštní vztahy. Většina zůstává vně unie, jediným ministátem, který je členem EU, je Malta. Někdy je pro malý počet obyvatel považován za ministát i Island, který je členem Evropského hospodářského prostoru.\n\nAndorra je v celní unii s EU od roku 1991, kdy vstoupila platnost dohoda mezi unií a Andorrským knížectvím. Dohoda se však nevztahuje na zemědělské produkty. I když Andorra není součástí schengenského prostoru, občané zemí Schengenu obvykle mohou vstoupit na území Andorry bez větších problémů. 15. listopadu 2004 byla podepsána smlouva o zdanění úspor, která vešla v platnost 1. července 2005.\n\nAndorra je jediný z ministátů, který používá euro na základě dohod přímo s Evropskou unií, nikoli s některým jejím členským státem. Před zavedením eura používala francouzský frank a španělskou pesetu. Andorra získala právo razit andorrské euromince od 1. července 2013, první mince se však k obyvatelům pyrenejského státu dostaly v prosinci 2014.\n\nPo tom, co 1. ledna 1995 vstoupilo Lichtenštejnsko do EFTA, je od 1. května 1995 jako jediný z ministátů členem Evropského hospodářského prostoru. Tím se otevřelo evropskému jednotnému trhu a částečné aplikaci evropského práva. 28. února 2008 podepsalo Lichtenštejnsko Schengenskou smlouvu. Následně byla smlouva plně implementována 19. listopadu 2011 a lichtenštejnské území je tedy součástí Schengenského prostoru.\n\nLichtenštejnsko není členem eurozóny, platí se zde švýcarským frankem.\n\nMonako přijímá politiku Evropské unie skrze zvláštní vztahy s Francií. Je plnohodnotným členem celní unie a přijímá opatření EU týkající se DPH a spotřební daně. Monako je de facto i členem Schengenského prostoru (opět díky vztahům s Francií) a eurozóny (razí své vlastní euromince, dříve mělo monacký frank). Monacké knížectví realizuje evropské směrnice na zdanění úroků ze spoření.\n\nZáklad oficiálních vztahů San Marina a Evropského společenství se datuje zpět do roku 1983. Od roku 2002 je San Marino v celní unii s Evropskou unií. Také je členem eurozóny (od roku 2002 razí vlastní euromince) a má otevřené hranice s Itálií a tím i s EU.\n\nVatikán není s EU v celní unii ani není součástí Schengenského prostoru, ale má otevřené hranice. Stejně jako San Marino, razí Vatikán od roku 2002 (po podpisu měnové smlouvy) své vlastní euromince. 1. ledna 2010 vešla v platnost nová měnová smlouva, která vznikla kvůli nedostatkům té předchozí.\n"}
{"id": "642588", "url": "https://cs.wikipedia.org/wiki?curid=642588", "title": "Okres Sępólno", "text": "Okres Sępólno\n\nOkres Sępólno (polsky \"Powiat sępoleński\") je okres v polském Kujavsko-pomořském vojvodství. Rozlohu má 791 km² a v roce 2005 zde žilo 40 843 obyvatel. Sídlem správy okresu je město Sępólno Krajeńskie.\n\nMěstsko-vesnické:\n\nVesnická:\n\n"}
{"id": "642594", "url": "https://cs.wikipedia.org/wiki?curid=642594", "title": "Nerealizované trolejbusy Škoda", "text": "Nerealizované trolejbusy Škoda\n\nSpolečnost Škoda je tradičním českým výrobcem trolejbusů, jejichž výrobu zahájila v roce 1936, přičemž produkce pokračuje dodnes. V průběhu let vzniklo také množství projektů trolejbusů, které byly rozpracovány pouze v rovině návrhů a nikdy nebyly ve skutečnosti realizovány.\n\nProjekt trolejbusu 4Tr vznikl ve Škodě v roce 1942, kdy byl podnik pojmenován jako Reichswerke-Hermann-Göring A. G. Mělo se jednat o vozidlo konstrukčně navazující na první dvě série typu Škoda 3Tr, se kterými měl mít téměř shodný podvozek se třemi nápravami, karoserii (rozměry i tvar) i další vybavení jako odpružení, druhy brzd, podélné sedačky, dvoje dveře, apod. Novinkou měly být dva výkonnější kompaundní motory zapojené trvale do série, každý o výkonu 60 kW pohánějící vždy jednu zadní nápravu.\n\n\nV roce 1943 vznikl ve Škodě projekt trolejbusu 5Tr, který měl být určen pro menší města, jež v té době o zavedení trolejbusové dopravy uvažovala (např. Prostějov). Byla změněna celková koncepce vozidla, které nově mělo mít samonosnou celokovovou karoserii a dvě nápravy. Zadní tuhou nápravu měl pohánět sériový elektromotor o výkonu 65 kW, vozy měly být vybaveny pneumaticko-hydraulickou brzdou, elektrickou odporovou brzdou a parkovací brzdou. V pravé bočnici se měly nacházet dvoje dveře, uspořádání sedaček pro cestující v interiéru mohlo být jak podélné, tak příčné.\n\n\nVozy 10Tr měly být kapacitní kloubovou variantou standardního trolejbusu Škoda 9Tr. Většina dílů měla být s krátkou verzí shodná, což mělo zjednodušit údržbu. Vůz byl konstrukčně navržen na přelomu 50. a 60. let 20. století, první varianta byla odvozena z prototypu 9Tr z roku 1958, další verze již vycházely ze sériových vozů 9Tr vyráběných od roku 1960. Umístění sedaček v interiéru mělo být příčné, v pravé bočnici se měly nacházet troje nebo čtvery dveře. Trolejbus měl být poháněn dvěma sériovými elektromotory, každý o výkonu 110 kW nebo 120 kW měl pohánět vždy druhou a třetí nápravu.\n\n\nPro zahraniční kupce vozů Škoda (především ze Sovětského svazu) byl ve druhé polovině 60. let 20. století navržen projekt dvou spřažených trolejbusů typu 9Tr (tzv. scepka, z ruského сцепка, \"souprava\" nebo \"spojení\"), který mohl být ovládán jediným řidičem. Samotné vozy měly být shodné s typem 9Tr, nově řešeno bylo pouze propojení obou trolejbusů v mechanické i elektrické části (řízení volantem, pomocné a řídicí obvody, aj.). Souprava mohla být v případě potřeby rozpojena a přední vůz mohl být využíván sólo; zadní vůz však ve scepce sloužil jako motorový vlek a samostatně měl pouze omezenou možnost provozu. Ačkoliv typ 12Tr nebyl ve Škodě vyráběn, provozovatelé v Sovětském svazu si obdobným způsobem trolejbusy 9Tr spojovali, přičemž v Rize se pro tyto soupravy vžilo i tovární označení 12Tr. Tímto způsobem vzniklo v SSSR přibližně 500 souprav, nejvíce v Kyjevě (okolo 300 vlaků; vůbec první z nich vyjel do provozu v březnu 1968) a v Rize (cca 100 vlaků od roku 1976). Mimo Sovětský svaz se tyto soupravy objevily ve druhé polovině 70. let pouze v počtu tří nebo čtyř kusů v bulharské Sofii.\n\n\nProjekt trolejbusu 13Tr byl konstrukčně zpracován v roce 1969. Mělo jít o dvounápravový trolejbus podvozkové konstrukce s laminátovou sendvičovou karoserií. Na nosný rám měly být pomocí silentbloků uchyceny panely, které se měly skládat z ocelového rámu a vnitřního a vnějšího oplechování s polyuretanovou výplní. Sedačky v interiéru měly být umístěny pouze příčně. Podle přání zákazníka mohly být v pravé bočnici troje, dvoje nebo u dálkového provedení pouze jedny dveře. Pohon měl být zajištěn stejnosměrnými elektromotory s tyristorovou pulsní regulací. Koncepce vozu (zejména jeho tvar) byl později využit u sériově vyráběného typu Škoda 14Tr.\n\n\nJako Škoda 16Tr měla být ve druhé polovině 80. let označena modernizovaná verze trolejbusu 14Tr, kromě úprav elektrické výzbroje měl být pozměněn i design vozidla. Pro později realizovaný odlišný projekt modernizace typu 14Tr byl z obchodních důvodů použit název Škoda 14TrM.\n\nV rámci projektu unifikované řady vozidel MHD vyvíjené od poloviny 80. let 20. století měl být také vyráběn kloubový (dvoučlánkový) trolejbus Škoda 18Tr, který měl být odvozený od standardního vozu Škoda 17Tr a v produkci měl nahradit typ 15Tr. Konstrukčně byl navržen v roce 1985, přičemž plánovaná výroba dvou prototypu měla proběhnout v roce 1989. Projekt unifikované řady byl ale zastaven, vznikly pouze funkční vzorky a prototypy standardních trolejbusů 17Tr a autobusů Karosa B 831. Pohon měly zajišťovat dva elektromotory, každý o výkonu 100 nebo 120 kW a každý napájený z vlastního pulsního měniče. S trolejbusy Škoda 18Tr například počítal Dopravní podnik hl. m. Prahy, který již ve druhé polovině 80. let pracoval na obnovení trolejbusového provozu. K realizaci ani jednoho projektu ale nedošlo.\n\n\nJako součást unifikované řady vozidel MHD z 80. let 20. století byl navržen i čtyřnápravový tříčlánkový trolejbus Škoda 19Tr se čtyřmi nebo pěti dveřmi, odvozený ze standardního vozu Škoda 17Tr. Projekt vypracovali pracovníci Škody Ostrov mimo státní zadání, které požadovalo sólo 12metrový a článkový 18metrový vůz. Trolejbus 19Tr měl být vybaven dvěma elektromotory, každý o výkonu 100 kW nebo 120 kW. Míra unifikace s ostatními vozidly této řady by však nebyla tak vysoká, proto nebylo v dalších pracích na projektu pokračováno.\n\n\nŠkoda 20Tr byl projekt tříčlánkového trolejbusu odvozeného z typu 14Tr. Měl být vybaven dvěma elektromotory, každý o výkonu 100 kW. Po konstrukční stránce se mělo jednat o čtyřnápravový trolejbus vycházející z tehdy připravovaného kloubového typu 15Tr, mezi jehož dva články měl být vložen speciální třetí článek s jednou běžnou nápravou a jedněmi dveřmi. Toto vysokokapacitní vozidlo mělo být určeno pro provozovatele v Sovětském svazu jako náhrada za tehdy rovněž připravovaný trolejbusový vlak Škoda TV – 14Tr; sovětské dopravní podniky ale toto řešení odmítly. Studie, později označená jako 20Tr, vznikla v roce 1983.\n\n\n\nNávrh tříčlánkového nízkopodlažního trolejbusu odvozeného z typu Škoda 21Tr měl být označen jako 23Tr. Pohon měly zajišťovat dva elektromotory, každý o výkonu 140–175 kW. Čtyřnápravové vozidlo se dvěma hnacími nápravami a sedmi dveřmi (z toho čtyřmi jednokřídlými) bylo v roce 1991 nabídnuto pražskému Dopravnímu podniku, jenž tehdy přemýšlel o obnově trolejbusové sítě. K realizací ani jednoho projektu ale nedošlo.\n\n\nOznačení Škoda 29Tr bylo od roku 2010 určeno pro projekt tříčlánkového vozu. Konstrukce pohonu dvoukloubového trolejbusu bez určení výrobce karoserie byla Škodou řešena od roku 2012.\n\nZa druhé světové války byly zpracovány návrhy dalších trolejbusů. V roce 1940 byl navržen dvounápravový trolejbus podvozkové konstrukce s rámem pro Bratislavu, později vznikl i projekt pro Zlín, který se vzhledově podobal dodaným vozům typu FBW-BBC.\n\nPro venezuelské hlavní město Caracas byl v roce 1947 konstrukčně zpracován trolejbus s označením „Venezuela“. Mělo se jednat o dvounápravový malý (délka 8150 mm, šířka 2050 mm) trolejbus se dvěma dvoukřídlými dveřmi v pravé bočnici. Sedadla pro cestující měla být uspořádána příčně.\n\n"}
{"id": "642597", "url": "https://cs.wikipedia.org/wiki?curid=642597", "title": "Sü Ta", "text": "Sü Ta\n\nSü Ta (; 1332–1385) byl čínský generál, jeden ze zakladatelů říše Ming. Byl přítelem a předním vojevůdcem Chung-wua, prvního mingského císaře, a stal se tchánem jeho syna a třetího mingského císaře Jung-leho.\n\nSü Ta používal zdvořilostní jméno Tchien-te (). Za zásluhy o stát obdržel posmrtné jméno Wu-ning ().\n\nSü Ta pocházel z okolí Feng-jangu, narodil se roku 1332. Roku 1353 se připojil k povstání rudých turbanů, namířeného proti mongolské vládě nad Čínou, jako jeden z 24 společníků Ču Jüan-čanga, svého přítele z dětství a budoucího císaře Chung-wua. Stal se jedním z nejpřednějších Čuových důstojníků a později generálů, vedl Čuovy armády v bojích proti oddílům věrným mongolské říši Jüan i proti konkurenčním povstaleckým vůdcům.\n\nKoncem roku 1367 Ču Jüan-čang udělil třem svým nejbližším rádcům a generálům tituly vévodů, přičemž Sü Ta obdržel titul vévody z Wej (). Roku 1368, poté co se Ču Jüan-čang prohlásil prvním mingským císařem, vedl Sü Ta severní tažení mingské armády proti mongolské říši Jüan. Na podzim 1368 dobyl Peking a donutil jüanského císaře Togon Temüra ustoupit z Číny na sever.\n\nPři následujících bojích s Mongoly armáda pod jeho vedením roku 1370 dočasně obsadila Karakorum, hlavní město Mongolska, a získala tisíce zajatců. Pronikl dokonce za Jabloňový hřbet do Zabajkalska, severněji než jakákoli čínská armáda v historii.\n\nZačátkem roku 1376 se jeho dcera Sü I-chua provdala za Ču Tiho, čtvrtého syna Ču Jüan-čanga. I další dvě dcery Sü Taa se staly manželkami císařových synů, a sice třináctého – Ču Kueje, a dvaadvacátého – Ču Jinga.\n\nOd roku 1381 velel pohraniční armádě na severozápadních hranicích říše, přičemž sídlil v pekingu, kde žil i jeho zeť Ču Ti. Každoročně se vracel do hlavního města, Nankingu, podat hlášení císaři a setkat se z rodinou.\n\nSü Ta onemocněl a zemřel v Nankingu 17. dubna 1385, za nejasných okolností, nicméně nikdy nebyl obviněn ze zrady ani spiknutí, jako řada jeho méně šťastných spolubojovníků. Podle lidové legendy byl alergický na husy, a zemřel poté, co se neodvážil odmítnout husu poslanou mu císařem a snědl ji.\n\nV uznání jeho mimořádného přínosu byl pohřben v areálu císařského pohřebiště u Nankingu, na severní straně hory Čung (Čung-šan). Jeho postavení knížete z Wej zdědil nejstarší syn Sü Chuej-cu, jehož potomci drželi titul vévody z Wej až do zániku říše Ming v polovině 17. století. Současně od počátku 15. století do poloviny 17. století držel rod jeho čtvrtého syna Sü Ceng-šoua hodnost vévody z Ting ().\n"}
{"id": "642598", "url": "https://cs.wikipedia.org/wiki?curid=642598", "title": "Michel Sulajmán", "text": "Michel Sulajmán\n\nMichel Sulajmán (: ; narozen 21. listopadu 1948) je libanonský politik a voják, který byl v letech 2008 až 2014 libanonským prezidentem. Předtím působil v generálské hodnosti jako náčelník Libanonských ozbrojených sil, kde v roce 1998 nahradil Emila Lahúda, jenž se stal v listopadu téhož roku prezidentem. O deset let později jej oficiálně vystřídal i v nejvyšší ústavní funkci hlavy státu.\nNarodil se v severní části země ve městě Amšit. V říjnu 1967 narukoval do armády, kde v roce 1970 ukončil vojenskou akademii s hodností podporučíka. Na libanonské univerzitě získal bakalářský diplom z politologie. Je ženatý s Wafaou Sulajmánovou, společně mají tři děti. Rodnou řečí je arabština, plynně hovoří také anglicky a francouzsky.\nJeho kredit neutrální osobnosti stoupl v roce 2005, když po únorovém atentátu na předsedu vlády Rafíka Harírího odmítl vydat souhlas k armádnímu zásahu proti demonstrantům vinícím z politikovy smrti Sýrii. Ozbrojené síly Sýrie, které byly na libanonském území přítomné dvacet devět let, se po těchto nepokojích ze země stáhly. V roce 2007 armáda pod jeho velením zaznamenala úspěch u Nahr Báridu, kde porazila bojůvky teroristického islamistického hnutí Fatah al-Islám.\n\nPrezidentskou přísahu složil 25. května 2008, kdy země procházela dlouhodobou vnitropolitickou krizí. Lahúdovi vypršel mandát již v listopadu 2007. Rozdělená politická scéna na novém prezidentovi shodla až v květnu 2008. Podle ústavy tak v mezidobí pravomoci přešly na předsedu vlády Fuáda Sinioru, jenž zastával funkci úřadujícího prezidenta. Sulajmánův prezidentský mandát vypršel v květnu 2014 a od té doby by prozatímním prezidentem premiér Tammám Salám. Po dvou letech politické krize, kdy zastupoval stále prázdný mandát prezidenta premiér Tammám Salám, byl v roce 2016 do funkce prezidenta jmenován generál Michel Aoun, zakladatel Volného vlasteneckého hnutí.\n\n"}
{"id": "642603", "url": "https://cs.wikipedia.org/wiki?curid=642603", "title": "Arthur Omre", "text": "Arthur Omre\n\nArthur Omre (17. prosince 1887, Brunlanes – 16. srpna 1967, Porsgrunn) byl norský spisovatel.\n\nOmre prožil mládí jako námořník. Roku 1908 získal na škole v Horten vysokoškolské technické vzdělání a pracoval jako konstruktér ve městě Rjukan, pak v Německu a nakonec v New Yorku a v Clevelandu.. V USA začal také anglicky psát články do novin. Do Norska se vrátil roku 1914 a pracoval u firmy Thunes v Christianii rovněž jako konstruktér. O rok později se oženil a otevřel si vlastní podnik. Ten však roku 1922 zbankrotoval, Omre se postupně začal dopouštět kriminálních činů a byl dokonce osmnáct měsíců ve vězení za podvody, krádeže a pašování.\n\nPropuštěn byl v roce 1935 a v tom samém roce debutoval jako spisovatel částečně autobiografickým románem \"Smuglere\" (Pašeráci) o lidech , kteří se dostali do rozporu se zákonem. Roku 1936 vydal Omre jeho pokračování, román \"Flukten\" (Útěk) s tématem útěku z vězení a snahou o návrat do společnosti, za který získal literární cenu \"Gyldendals legat\". Podobnou problematiku zločinu a trestu řeší i romány \"Sukkens bro\" (1937, Most vzdechů) a \"Kristinus Bergman\" (1938), které mu rovněž přinesly všeobecné uznání. Poté následovaly milostné romány \"Intermesso\" (1939, Intermezzo) a \"Harmoni\" (1941, Harmonie) a především kafkovský román \"Det onde øie\" (1940, Zlé oko ) o geniálním vědci, který propadá šílenství.\n\nKromě románů psal Omre také divadelní hry, pozoruhodné realistické i absurdní novely a povídky o kriminálnících, lidech na šikmé ploše, tulácích a světoběžnících, ale také milostné příběhy s mysticiózními ženami. Jeho styl je většinou střízlivý a věcný s přesně stupňovaným napětím.\n\n\n\n\n"}
{"id": "642605", "url": "https://cs.wikipedia.org/wiki?curid=642605", "title": "Václav Schanza", "text": "Václav Schanza\n\nVáclav Schanza (1746, Brno – 22. září 1788, Vídeň) byl synem brněnského zahradníka. Po studiu v Brně a v Olomouci studoval teologii a morálku ve Vídni a pak tam vyučoval morálku, pro svůj zjevný jansenismus však byl na nátlak kardinála Migazziho přeložen do Olomouce. Jako přítel Rautenstrauchův měl velký vliv, po přesunu olomoucké univerzity do Brna (1778-1782) se stal rektorem univerzity (1779), po její degradaci na lyceum byl děkanem Teologické fakulty. Od jansenismu postupně přešel myšlenkově k osvícenství.\n\n\n"}
{"id": "642606", "url": "https://cs.wikipedia.org/wiki?curid=642606", "title": "Seznam českých šlechtických rodů: N", "text": "Seznam českých šlechtických rodů: N\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642607", "url": "https://cs.wikipedia.org/wiki?curid=642607", "title": "Seznam moravských šlechtických rodů: N", "text": "Seznam moravských šlechtických rodů: N\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642608", "url": "https://cs.wikipedia.org/wiki?curid=642608", "title": "Seznam slezských šlechtických rodů: N", "text": "Seznam slezských šlechtických rodů: N\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642613", "url": "https://cs.wikipedia.org/wiki?curid=642613", "title": "Regiomontanus", "text": "Regiomontanus\n\nRegiomontanus, Johannes de Regio Monte, vlastním jménem Johannes Müller (6. června 1436 Königsberg v Bavorsku – 6. července 1476 Řím) byl německý astronom a matematik, astrolog a překladatel.\n\nV 11 letech začal studovat na univerzitě v Lipsku a o tři roky později ve Vídni, kde byl žákem a přítelem matematika G. von Peuerbacha. Roku 1457 získal titul magistra a přednášel o optice a starověké literatuře. Stavěl astroláby pro uherského krále, pro papeže a také pro kardinála Bessariona, který ho vybídl, aby přeložil Ptolemaiův \"Almagest\". V jeho domě v Římě pak v letech 1461-1465 pracoval a napsal dvě pojednání o trigonometrii, na něž se později odvolával Mikuláš Koperník. Roku 1467 se Regiomontanus odebral do Uher a pracoval pro arcibiskupa ostřihomského a pak pro krále Matyáše Korvína. Tam stavěl přístroje a sestavil velké astronomické tabulky, které pak užívali mořeplavci. Roku 1472 vydal astronomickou učebnici svého učitele Peuerbacha, který tehdy pracoval na observatoři ve Velkém Varadíně. Roku 1471 odešel do Norimberka, kde si zřídil tiskárnu a vydával mimo jiné efemeridy a dlouhodobé kalendáře. 1475 odcestoval na pozvání papeže Sixta VI. do Říma, a pracoval na reformě kalendáře. 6. července 1476 zemřel, patrně na mor, podle jiných snad byl zavražděn.\n\nRegiomontanus sice zemřel mlád, zanechal však rozsáhlé dílo, které mělo velký vliv na renesanční astronomii i astrologii. Koperníkův učitel Domenico da Novarra o něm mluvil jako o svém učiteli. Regiomontanovy spisy o rovinné a sférické trigonometrii, tabulky a knihy o astronomii vyšly v Basileji 1561.\n\nPo Regiomontanovi je pojmenován kráter na Měsíci a planetka 573.\n\n\n"}
{"id": "642614", "url": "https://cs.wikipedia.org/wiki?curid=642614", "title": "Biennale di Venezia", "text": "Biennale di Venezia\n\nBiennale di Venezia (Benátské bienále) je prestižní mezioborová přehlídka současného výtvarného umění pořádaná v každém lichém roce v italských Benátkách. Od svých počátků sahajících do konce 19. století představovalo světu výhradně výtvarné umění, nejznámějších malířů, grafiků, sochařů a přirozeně jejich tvorbu. Výstava výtvarného umění se konala a dodnes koná každé dva roky. Později vznikaly přidružené expozice filmu (Benátský filmový festival), architektury (Bienále architektury), divadla a hudby, které se konají každoročně. Posledním doplňkem je Mezinárodní výstava současného tance, která byla do schématu Bienále zakomponována v roce 1999.\n\nHistoricky první Bienále se konalo roku 1885, předcházely mu jednání a zasedání místního parlamentu, hlavní zásluhu lze přičíst starostovi Riccardovi Selvaticovi. Bienále v roce 1895 vzdalo hold 25. výročí sňatku krále Umberta a královny Markéty Savojských. Výstava současného umění měla reprezentovat nejvznešenější aktivity moderního ducha.\n\nJedním z hlavních cílů bylo a je informování veřejnosti o aktuálních trendech v umění, první ročníky během panování secesního slohu tedy prezentovaly především dekorativní ornament jako dominantní prvek. V prvních dekádách se Bienále stalo stále více mezinárodní záležitostí, první zahraniční pavilon byl instalován roku 1907 (Belgie, Léon Sneyers). Do první světové války vzrostl počet národních pavilonů na sedm. K italskému a belgickému přibyl maďarský, německý a anglický pavilon v roce 1909, francouzský v roce 1912 a ruský o dva roky později.\n\nJedním z klíčových v samotné historii Bienále je rok 1930, Bienále přešlo pod kontrolu fašistické strany. Jednalo se o prospěšnou změnu, zintenzivnil se přísun financí, bylo možné zprovoznit filmovou, hudební a divadelní sekci Bienále. Mezinárodní výstava filmu se konala poprvé v roce 1932, divadelnictví o dva roky později (a po roce 1936 každoročně).\n\nV období mezi světovými válkami se na Mezinárodní výstavě současného výtvarného umění zviditelnilo několik velikánů, mezi nejznámějšími nechyběli např. Klimt, Renoir a Coubert (Picasso paradoxně ano, ačkoli jeden z jeho obrazů byl připraven k prezentaci již krátce před 1. světovou válkou. Nebyl uveden, údajně by příliš šokoval. Autor se dočkal premiéry na Bienále až roku 1948).\n\nBěhem druhé světové války se Bienále zcela odmlčelo, ke znovuotevření došlo až roku 1948. Ozdobou tohoto ročníku byla mimo jiné prezentace sbírky uměleckých předmětů Peggy Guggenheimové.\n\nPozornost pořadatelů se krátce po válce soustředila především na avantgardní tendence zejména v evropském umění a později v celosvětovém měřítku. Abstraktní expresionismus byl uveden v 50. letech minulého století (Braque, Matisse, Polock a jiní), pop-art v letech 60. (Rauschenberg).\n\nV roce 1968 zažívalo Bienále krizi, důsledkem bylo neudělování výročních cen vítězům jednotlivých akcí. Ročník 1974 byl kompletně věnován Chille na protest proti vládě diktátora Augusta Pinocheta.\n\nRok 1980 znamenal začlenění architektury do schématu Bienále. Od tohoto roku bylo představeno mnoho významných architektů a jejich tvorby (např. Hans Hollein). Tematicky dosud poslední ročník 2006 Bienále architektury byl zaměřen na města. Pojednával o přeměně současných měst, o bourání fyzických a informačních bariér. Tématem předešlého ročníku Bienále architektury byla architektura a společnost.\n\nSoučástí Benátského bienále je Benátský filmový festival (: \"Mostra Internazionale d'Arte Cinematografica di Venezia\", : \"Venice Film Festival\") je filmový festival, který se každoročně koná koncem srpna či začátkem září na ostrově Lido v Benátkách v Itálii. Festival byl v roce 1932 založen hrabětem Giuseppe Volpi di Misurata pod názvem „Esposizione Internazionale d'Arte Cinematografica.“ Promítání probíhá v historickém Palazzo del Cinema na Lungomare Marconi.\n\nMezi hlavní ceny, které jsou na festivalu udíleny patří \"Leone d'Oro\" (Zlatý lev), který je udílen nejlepšímu filmu festivalu, a \"Coppa Volpi\", která je udílena nejlepšímu herci a nejlepší herečce.\n\nBienále je významnou kulturní událostí. Je otázkou prestiže, zajímavě a důstojně reprezentovat zemi, její zvláštnosti, tak významné individuality. V některých zemích, např. v Anglii, přebírá zodpovědnost dokonce parlament. Současná podoba Biennale di Venezia zastřešuje 30 stálých národních pavilonů, které jsou zakomponovány do parku Giardini. Země, které nedisponují stálým pavilonem se prezentují v sezónních pavilonech, které jsou situovány v lokalitě Arsenalu.\n\nVýstavy jednotlivých vybraných umělců a udělená ocenění:\n\n\n\n\n\n\"Fare mondi / Making worlds\"\n\"Pensa con i sensi/senti con la mente l’arte al presente / Think with the sense/feel with the mind art in the present tense\"\n\"L'esperienza dell'arte - Sempre un po' più lontano / The experience of art - Always a little further\"\n\"Sogni e conflitti: la dittatura dello spettatore / Dreams and conflicts: the dictatorship of the viewer \"\n\"Platea dell’umanità / Plateau of humankind\"\n\"dAPERTutto\"\n\"Futuro, Presente, Passato / Minulost, Přítomnost, Budoucnost\"\n\"Identità e alterità / Identity and alterity\"\n\n"}
{"id": "642618", "url": "https://cs.wikipedia.org/wiki?curid=642618", "title": "Iván Zamorano", "text": "Iván Zamorano\n\nIván Zamorano (* 18. ledna 1967 Santiago de Chile) je bývalý chilský fotbalový útočník. Svou kariéru, během níž nastupoval za velkokluby Real Madrid a Inter Milán, ukončil v roce 2003. Pelé ho roku 2004 zařadil mezi 125 nejlepších žijících fotbalistů.\n\nZa chilský národní tým odehrál 69 utkání, v nichž vstřelil 34 gólů. V roce 2000 byl součástí chilského výběru, který získal bronzovou medaili na Olympijských hrách v Sydney, se šesti brankami se stal nejlepším střelcem turnaje.\n\n"}
{"id": "642619", "url": "https://cs.wikipedia.org/wiki?curid=642619", "title": "Seznam mistryň světa v šachu", "text": "Seznam mistryň světa v šachu\n\nMistryně světa v šachu je vítězka turnaje nebo zápasu, který organizuje FIDE. První mistryně světa v šachu byla Češka Věra Menčíková v roce 1927 a do roku 2015 známe 15 mistryň světa. V letech 1944 až 1950 byl trůn šachové královny neobsazen. Tři šachistky (Jelizaveta Bykovová, Sie Ťün a Chou I-fan) dokázaly získat titul mistryně světa opětovně poté, co jej ztratily.\n"}
{"id": "642628", "url": "https://cs.wikipedia.org/wiki?curid=642628", "title": "Škoda 30Tr SOR", "text": "Škoda 30Tr SOR\n\nŠkoda 30Tr SOR je nízkopodlažní trolejbus vyráběný firmou Škoda Electric ve spolupráci s dodavatelem karoserie SOR Libchavy (skříň autobusu typu NB 12).\n\nPrvní vůz byl vyroben v roce 2010 a po provedených homologačních zkouškách v Bratislavě byl dodán do Banské Bystrice. Dopravný podnik mesta Banská Bystrica (DPM BB) objednal celkem 19 vozů typu 30Tr, které byly dodány do června 2011. Kromě prvního vozu, který byl dokončen v Plzni, kde také absolvoval zkušební jízdy (první jízda zde byla uskutečněna 4. listopadu 2010), byla elektrická výzbroj do karoserií zabudovávána až pracovníky DPM BB přímo v Banské Bystrici, čímž podnik ušetřil až 60 % finančních prostředků. Trolejbusy, které z 95 % financoval Evropský fond regionálního rozvoje a příspěvek ze státního rozpočtu, jsou označeny evidenčními čísly 3001–3019. Vozy mají čtvery dveře a nejsou vybaveny pomocným dieselagregátem. První vůz č. 3001 vykonával v Banské Bystrici ve dnech 15. dubna – 30. června 2011 zkušební jízdy s cestujícími, slavnostně bylo všech 19 trolejbusů předáno 30. června 2011, jejich pravidelný provoz byl zahájen o den později. Na tuto dodávku na podzim 2015 navázalo dodání jednoho kusu téhož typu.\n\nDalších 18 čtyřdveřových vozů 30Tr (z toho dva s pomocným dieselagregátem) bylo v letech 2011–2012 dodáno Dopravnímu podniku města Hradce Králové. První trolejbus č. 11 byl do Hradce Králové dodán 9. září 2011, přičemž již 15. září toho roku byl vypraven do pravidelného provozu na linku č. 3. Dalších pět hradeckých vozů přišlo na přelomu září a října 2011, šest trolejbusů (včetně dvou s dieselagregátem, které jsou nasazovány na linku č. 1 do městské části Kluky) si dopravce převzal v červnu 2012. Trolejbusy 30Tr byly, podobně jako hradecké kloubové vozy 31Tr, pojmenovány podle pohádkových postaviček, tentokrát podle postav z knížky \"Augustinovy pohádky\" od královéhradecké spisovatelky Marty Pohnerové (č. 11 \"skřítek Dobřík\", č. 12 \"skřítek Sklepník\", č. 13 \"skřítek Buchtička\", č. 14 \"Lopuchová víla\", č. 15 \"skřítek Černá tečka\", č. 17 \"víla Barvička\", č. 18 \"víla Fialka\", č. 19 \"skřítek Stoočník\", č. 21 \"skřítek Dobromysl\", č. 22 \"skřítek Moudřík\"). U trolejbusů č. 16 a 20 k tomuto kroku nedošlo, neboť byly určeny pro celovozové reklamy. Poslední šestice trolejbusů 30Tr byla zařazena do provozu v listopadu 2012 (č. 23 \"Vrbový skřítek\", č. 24 \"skřítek Sklepník\", č. 25 \"víla Pralinka\", č. 26 \"Vánoční skřítek\", č. 27 \"Zlobivý bubáček\", č. 28 \"Hvězdička Maruška\"). V roce 2018 bude do Hradce Králové dodáno dalších 9 trolejbusů typu 30Tr, tentokrát navíc s bateriovým pohonem a klimatizací salonu cestujících.\n\nPodle rámcové smlouvy měla Škoda Electric dodat pět trolejbusů 30Tr mezi lety 2011–2014 také Dopravnému podniku mesta Prešov, nákup ale tehdy nebyl realizován. Celkem 10 vozů 30Tr mělo být podle smlouvy z roku 2012 dodáno Dopravnému podniku mesta Žiliny do čtyř let od zadání zakázky, první tři byly uvedeny do provozu v prosinci 2012.\n\nTři vozy 30Tr byly na podzim 2013 dodány Statutárnímu městu Teplice. Celkem 30 trolejbusů typu Škoda 30Tr SOR zakoupil v letech 2014 a 2015 Dopravný podnik Bratislava (DPB), přičemž vozy disponují i klimatizací salonu pro cestující a polovina z nich má také pomocný dieselagregát. Dalších 20 vozidel bez dieselagregátu objednal DPB pro rok 2015 na základě opce.\n\nPodle výběrového řízení z konce roku 2015 byly v první polovině roku 2016 dodány tři kusy 30Tr Dopravnímu podniku města Pardubic. Podle výběrového řízení z roku 2017 přišlo do Pardubic dalších 15 kusů v roce 2018. Prešovský DP uzavřel v roce 2016 smlouvu na dodávku pěti vozů 30Tr s opcí na další čtyři vozidla. Tu využil v plné výši v roce 2020.\n\nV dubnu 2018 byl Dopravnímu podniku hl. m. Prahy na zapůjčen první vyrobený vůz 30Tr s pomocným akumulátorovým pohonem, jenž předtím zkušebně jezdil v Hradci Králové. V Praze nahradil jiný zkušební vůz SOR TNB 12, který byl zkoušen na částečně zatrolejované trati Palmovka – Letňany. Pět parciálních trolejbusů Škoda 30Tr dodala v létě 2018 Škoda Electric městu Teplice, devět kusů s bateriovým pohonem zakoupil v roce 2018 Dopravní podnik města Hradce Králové.\n\nV prvních třech měsících roku 2019 bylo Dopravní společnosti Zlín–Otrokovice dodáno sedm trolejbusů typu 30Tr, které byly vyžity k prodloužení linky 4 k ZOO Lešná a pro novou linku 5. Všechny tyto vozy jsou čtyřdveřové, s klimatizací pro cestující a s bateriovým pohonem. Do provozu byly uvedeny koncem března 2019. Celková cena se vyšplhala na 93,7 milionů korun, přičemž dopravní podnik z této částky díky 85% dotaci z Evropské unie zaplatil pouze 14 milionů.\n\nNa začátku srpna 2019 podepsala společnost Městská doprava Mariánské Lázně smlouvu na dodání osmi parciálních trolejbusů 30Tr. Trolejbusy mají na jedno nabití ujet až 14 km, a to opakovaně během dne.\n\n"}
{"id": "642634", "url": "https://cs.wikipedia.org/wiki?curid=642634", "title": "Hacušimo", "text": "Hacušimo\n\nHacušimo (: ) byl torpédoborec japonského císařského námořnictva třídy \"Hacuharu\". Byl dokončen v září 1934 jako třetí jednotka šestičlenné třídy \"Hacuharu\". Zúčastnil se druhé světové války v Tichomoří, během které se věnoval eskortním a transportním povinnostem.\n\nV prosinci 1941 zůstal jako doprovod těžkých jednotek v japonských vodách a poté se v lednu a únoru zúčastnil podpory japonského postupu na jižních Filipínách a do Holandské východní Indie. Zúčastnil se operace AL proti Aleutám a i poté působil v severním Pacifiku, kde se věnoval hlídkování a transportům hlavně na ostrovy Attu a Kiska. V březnu 1943 se zúčastnil bitvy u Komandorských ostrovů a v červenci evakuace Kisky. Od října se pak věnoval doprovodům (převážně japonských letadlových lodí). V červnu 1944 se zúčastnil bitvy ve Filipínském moři a poté se vrátil k doprovodům. V listopadu se zúčastnil jednoho z konvojů operace \"TA\" s posilami pro Leyte a v únoru 1945 se zúčastnil operace \"Kita-gó\" – transportu strategických surovin ze Singapuru do Japonska. V dubnu se zúčastnil výpadu k Okinawě v rámci operace Ten-gó a stal se jedním ze čtyř torpédoborců, které přežily následující americké letecké útoky na bitevní loď \"Jamato\" a její doprovod. Dne 30. července během náletu letadel z TF 38 najel na minu v zátoce Mijazu a potopil se jako 129. a poslední japonský torpédoborec ztracený za druhé světové války.\n\n\"Hacušimo\" patřil do druhé dvojice torpédoborců třídy \"Hacuharu\", která byla stavěna v první polovině třicátých let 20. století pro císařské námořnictvo na základě 1. námořního doplňovacího plánu z roku 1931 (第一次補充計画 \"dai-iči-dži hodžú keikaku\") Vzhledem k přetížení nástaveb a nestabilitě původního návrhu jako důsledku snahy o kompenzaci omezení vyplývajících z londýnské konference, které se projevily na první dvojici dokončených plavidel, byly nutné úpravy provedeny na \"Hacušimo\" již během jeho stavby a ten byl již rovnou dokončen s pouze jednou dělovou věží na přídi (jednohlavňová věž byla rovnou instalována na zádi), bez třetího torpédometu a sníženým můstkem. Trup byl rozšířen o 0,3 metrů.\n\nHlavní výzbrojí \"Hacušimo\" byly dva tříhlavňové 610mm torpédomety typu 90 model 2 pro torpéda typu 90, které byly instalovány mezi prvním a druhým a za druhým komínem.\n\nHlavní hlavňovou výzbroj \"Ariake\" představovalo pět víceúčelových 127mm kanónů typu 3. roku s délkou hlavně 50 ráží ve dvou dvouhlavňových věžích modelu C na přídi a zádi a jedné jednohlavňové věži modelu A na zádi před zadním 127mm dvojčetem. K jejich zaměřování sloužil jeden třímetrový stereoskopický dálkoměr.\n\nProtiletadlovou výzbroj (kromě možnosti použití 127mm kanónů) představovaly z počátku dva jednohlavňové 40mm kanóny typu 91. Teprve v lednu 1943 byly při úpravách v Sasebu nahrazeny za dva dvouhlavňové 25mm kanóny typu 96. Při úpravách v Jokosuce v září a říjnu 1943 byla na zádi sejmuta jednohlavňová 127mm věž a uvolnila tak místo jednomu 25mm trojhlavňovému kompletu. Další dvouhlavňový komplet byl umístěn na plošinu před můstkem. Někdy v této době (nebo později) došlo k náhradě dvouhlavňových 25mm kompletů (na místě 40mm kanónů) za tříhlavňové stejné ráže, neboť koncem války \"Hacušimo\" nesl celkem tři tříhlavňové komplety. Během úprav v Sasebu v dubnu a květnu 1944 měly být instalovány dva jednohlavňové 25mm kanóny vedle protiletadlové plošiny před můstkem a na přední stožár byl instalován centimetrový přehledový radar 22 Gó pro sledování vzdušných i hladinových cílů. V srpnu mělo být v Kure přidáno dalších osm jednohlavňových 25mm kanónů. V září byl na zadní stožár instalován metrový radar 13 Gó pro sledování vzdušných cílů. Rovněž přibyly čtyři jednohlavňové 13,2mm kulomety typu 93 instalované na palubě vedle zadního komínu. Poslední úprava výzbroje měla proběhnout v únoru a březnu 1945, kdy mělo být instalováno dalších pět 25mm kanónů (a přemístěn jeden 13mm kulomet). Podle Nevitta by tak konečný počet jednohlavňových instalací 25mm kanónů měl být 15 kusů, zatímco PJD uvádí pouhých 10. Konečné uspořádání 25mm hlavní jako 3xIII, 1xII a 10xI uvádějí i schémata v \"Zukai\" a \"Kódžinša\".\n\nV prosinci 1931 bylo rozhodnuto o zahájení stavby \"Hacušimo\" v rámci rozpočtového roku 1932. Stavba byla zahájena 31. ledna 1933 v loděnici Uraga v Jokosuce a 4. listopadu 1933 byl \"Hacušimo\" spuštěn na vodu.\n\nDne 30. září 1945 byl \"Hacušimo\" vyškrtnut ze seznamu lodí japonského císařského námořnictva.\n\n"}
{"id": "642643", "url": "https://cs.wikipedia.org/wiki?curid=642643", "title": "Mateřinka (festival mateřských škol)", "text": "Mateřinka (festival mateřských škol)\n\nFestival Mateřinka je nesoutěžní přehlídka hudebních, tanečně-sportovních a dramaticko-výtvarných pódiových vystoupení dětí z mateřských školek z celé České republiky. Přehlídku organizuje nadační fond Mateřinka. Kromě dětských vystoupení probíhají během festivalu také různé výstavy prací dětí ze školek a také například semináře pro pedagogy. Festival je organizačně rozdělen na krajská kola, ze kterých pak postoupí 1 – 3 školky na závěrečnou přehlídku, která se koná vždy začátkem května ve Sportovním centru v Nymburce. V roce 2006 proběhl již jedenáctý ročník a zúčastnil se ho mimo jiné i slavný americký spisovatel Robert Fulghum. V minulosti tuto přehlídku velmi podporovala senátorka Jaroslava Moserová.\n\n\n"}
{"id": "642646", "url": "https://cs.wikipedia.org/wiki?curid=642646", "title": "Takíja", "text": "Takíja\n\nTakíja (anglicky \"Taqiyya\", : ) je právní koncepce používaná v menšinovém (přibližně 15 %) ší'itském islámu (ale i v sunnitském), který často jakožto menšina čelil pronásledování ze strany sunnitů. Jedná se o koncept, který v ohrožení života považuje jako nábožensky legitimní „zapřít vlastní víru“ a předstírat konformitu s náboženskou většinou, lhát nepříteli, či dopustit se jinak za normálních okolností zakázaných skutků .\n\nI sunnitští právníci řeší otázku zda muslim smí zapřít v případě smrtelné hrozby svou víru či jinak lhát. Většinové stanovisko soudí, že je to přípustné, podrží-li si dotyčný pravdu ve svém srdci, byť připouštějí, že stát se mučedníkem může být ušlechtilejším řešením.\n\nToto pravidlo neumožnuje muslimům lhát z oportunistických pohnutek, takový přístup (byť by šlo o situace, kde by mohla lež muslimům věcně pomoci) muslimské autority jednohlasně odsuzují. Koncept takíje hraje významnou roli v různých konspiracích souvisejících s islamizací.\n\nPrincip takíji se opírá např. o koránský verš 106 v súře 16, Včely:\nMohamed zjevil tento verš poté, co polyteisté mučili jeho společníka Amar bin Yasira, který při mučení odsoudil Mohameda a pochválil pohanské bohy.\n\nDalším veršem týkajícím se takíje je verš 28, v súře 3, Rod Imránův, který povoluje výjimku v příkazu nekamarádit se s nevěřícími, pokud jsou muslimové ohroženou menšinou:\nVýznamný sunnitský učenec Ibn Kathir, v tafsíru vysvětluje:\nSunnitští právníci se ze své strany přeli, zda takovéto porušení je pouze přípustnou úlevou, zatímco statečnější je vytrvat, anebo naopak neopominutelnou sebezáchovnou povinností.\nTabarí zdůrazňoval, že rozhodující je vždy víra v srdci, a rozlišoval také prosté verbální zapření od přímých činů proti víře. Potlačovaná ší'a se stejně jako cháridža otázkou zabývala přirozeně mnohem naléhavěji a takíju uznala za zcela legitimní obrannou taktiku.\n\nCo se týče opačného případu, kdy ne-muslimové předstírají, že jsou muslimové, aby nebyli zabiti (např. kvůli trestu smrti za opuštění islámu), tak tomu se v islámu říká nifáq (pokrytectví). Islám odsuzuje nifáq (kdy se nemuslim lhaním chráni před muslimy) a schvaluje takíju (kdy se muslim lhaním chrání před nemuslimy).\n\nPodobnou otázku řešili i křesťanští učenci a je známá pod názvem zbožná lež, latinsky pia fraus. Učení o zbožné lži, spojované i s některými církevními otci, bylo připisováno jezuitům ve formulaci \"účel světí prostředky\" (Účel by však dle Machiavelliho měl být ctnostný, což se často při popisu hesla \"Účel světí prostředky.\" opomíná.). Podle doktríny zbožná lež je ve jménu vítězství náboženské víry přípustná. Lež je menším hříchem než bezvěrectví. \n\nSkutečností však je, tradiční katolická teologie nauku o tom, že „účel světí prostředky“, zcela odmítá a pokládá lež za hřích bez ohledu na okolnosti. Lež je samozřejmě menším hříchem než bezvěrectví, to však neznamená, že by byla dovolená: není dovoleno dopustit se hříchu ani kvůli tomu, aby se zabránilo hříchu ještě většímu. Mravně dobrý cíl sice může vinu hříchu v nějaké míře zmenšit, ale nikdy ne tak, aby hřích zcela přestal být hříchem. Za určitých okolností katolická teologie připouští pouze tzv. zámlku (\"reservatio mentalis\"), tedy zatajení skutečnosti záměrně neurčitým nebo víceznačným, ale nikdy přímo nepravdivým výrokem. Pokud jde o zásadu „účel světí prostředky“, katoličtí teologové vehementně popírají, že by ji nějaký jezuitský učenec kdy hlásal, a pokládají toto tvrzení za pomluvu vytvořenou katolickým odpůrcem jezuitského řádu Blaisem Pascalem a rozšířenou protestantskými autory. V 19. století dokonce jezuitský řád opakovaně vypsal finanční odměnu tomu, kdo by prokázal, že některý jezuita této zásadě učil, což se však nikomu nepodařilo. Věta „účel světí prostředky“ (latinsky \"exitus acta probat\", přesněji přeloženo „výsledky ospravedlňují činy“) nepochází od jezuitů, nýbrž od antického básníka Ovidia (Heroides II,85).\n\nRozmlouvání o pokoji s nenávistí v srdci je odsouzeno ve Starém Zákoně, v Davidově žalmu 28:\n"}
{"id": "642652", "url": "https://cs.wikipedia.org/wiki?curid=642652", "title": "Marek Wollner", "text": "Marek Wollner\n\nMarek Wollner (* 21. ledna 1967 Plzeň) je český investigativní novinář a spisovatel.\n\nPo ukončení Gymnázia Františka Palackého ve Valašském Meziříčí, pokračoval studiem Fakulty sociálních věd Univerzity Karlovy v Praze, oboru žurnalistika, který absolvoval v roce 1992.\n\nPůsobil v \"Lidových novinách, Respektu\" a spoluzakládal časopis \"Týden\". Od roku 1999 pracuje v České televizi. V roce 2004 se stal redaktorem pořadu \"Reportéři ČT\", postupně i jeho moderátorem a o rok později dramaturgem, který mu vtiskl jeho investigativní charakter. Jde o nejdéle kontinuálně vysílaný profilový pořad investigativní publicistiky v dějinách ČT. Wollner je šéfredaktorem reportážní publicistiky ČT, kam vedle \"Reportérů ČT\" patří ještě pořady \"168 hodin\" a \"Černé ovce\". \n\nV únoru 2016 získal Cenu Ferdinanda Peroutky za rok 2015.\n\nWollner je ženatý, má manželku Kateřinu, dceru Lindu a syna Filipa.\n\n\n"}
{"id": "642659", "url": "https://cs.wikipedia.org/wiki?curid=642659", "title": "Vavilov", "text": "Vavilov\n\nVavilov () je ruské příjmení více osobností:\n"}
{"id": "642667", "url": "https://cs.wikipedia.org/wiki?curid=642667", "title": "Škréta", "text": "Škréta\n\nPříjmení Škréta (Škrétová) nosí více různých osobností:\n\n\n"}
{"id": "642672", "url": "https://cs.wikipedia.org/wiki?curid=642672", "title": "Nicholas Murray Butler", "text": "Nicholas Murray Butler\n\nNicholas Murray Butler (2. dubna 1862 Elizabeth – 7. prosince 1947 New York) byl americký filosof, diplomat a učitel. Byl rektorem Kolumbijské univerzity. Získal Nobelovu cenu za mír za rok 1931. Stal se tak známým, že \"The New York Times\" každý rok tiskl jeho vánoční pozdrav.\n\nV roce 1882 získal titul B.A. (Bachelor of Arts) na Kolumbijské univerzitě, v roce 1883 získal magisterský titul a v roce 1884 (ve svých 22 letech) doktorát. Jeho akademické a jiné úspěchy vedly Theodorea Roosevelta k tomu, že ho nazýval „Nicholas Miraculous“ (Nicholas Zázračný).\n\nV roce 1885 studoval v Paříži a Berlíně a setkal se s budoucím ministrem zahraničních věcí USA Elihu Rootem. Skrze něho také potkal Roosevelta a Williama Tafta. Mezi lety 1890–1891 přednášel na Univerzitě Johnse Hopkinse.\n\nV roce 1902 se stal rektorem Kolumbijské univerzity. Na této pozici vydržel 43 let a univerzitu za tu dobu značně rozšířil.\n\n\n"}
{"id": "642675", "url": "https://cs.wikipedia.org/wiki?curid=642675", "title": "Údolí Jizery u Semil a Bítouchova", "text": "Údolí Jizery u Semil a Bítouchova\n\nÚdolí Jizery u Semil a Bítouchova je přírodní rezervace ev. č. 471, nacházející se cca 2 km severně od okresního města Semily v Libereckém kraji. Rezervace byla vyhlášena roku 1951 a její výměra je 39,28 hektarů.\n\nJedná se o kaňonovité údolí, které vyhloubila řeka Jizera. Je dlouhé přibližně 3 kilometry. Skály zde vystupují ze skalních hřebenů a útesů. Nejmohutnější skalní útvar je bezpochyby Krkavčí skála, vysoká něco přes 100 metrů. Po pravé straně údolí vedou dvě stezky, a to Riegrova a Kamenického. Po levé hraně údolí Jizery je vyznačena žlutá turistická trasa s odbočkou na Krkavčí skálu. Údolím vede také železniční trať 030 (Liberec-Pardubice), která zde prochází čtyřmi tunely. Rezervace leží na území Geoparku Český ráj, chráněné území je ve správě Krajského úřadu Libereckého kraje.\n\nVznik údolí souvisí se zvedáním terénu od období třetihor, zejména neogénu. Když začalo toto zvedání terénů, Jizera se rychle zahlubovala do hornin a vytvořila tak impozantní údolí. Protože řeka Jizera má zde spád 10 promile a sílu, hloubí údolí dál. Každým dnem se 130 metrů hluboké údolí prohloubí až o desetiny milimetru.\n\nÚdolí je zahloubeno v metamorfovaných horninách, zejména v metadiabasech a v zelené břidlici. Místy jsou prostoupené albitickým metaryolitem či metatrachitem. Pruh u soutěsky je tvořen přeměněnou albitickou žulou. Po hranicích rezervace se objevuje čedič se sloupcovitou odlučností. Z geologického hlediska jsou skály nad Jizerou pozoruhodnou ukázkou kontaktu deformovaných magmatitů v železnobrodském krystaliniku.\n\nČedičový útvar\nstoupající strmě od koryta řeky až do stometrové výše. Na samém vršku je odvážně posazena železná vyhlídka připomínající lodní můstek, nabízející pohled do kaňonu Jizery. Železniční trať Pardubice – Liberec, sledující v těchto místech řečiště, prochází hluboko pod vyhlídkou tunelem; pozorovatelé mohou přibližně každou půlhodinu vidět po levé ruce vlak, připomínající díky perspektivě modelovou železnici. Poblíž vyhlídky stojí přístřešek pro turisty.\nNa Krkavčí skálu se ze Semil dostaneme pěšky po žluté (cca 2 km), motoristé mohou jet směr Železný Brod a zaparkovat poblíž vjezdu do lomu – k vyhlídce je to odtud asi 200 metrů lesem (vpravo).\n\nPřístup ke skále býval dříve obtížný, a proto bylo roku 1899 navrženo její zpřístupnění.\nNávrh byl přijat a Okrašlovací spolek Semily otevřel fond, do něhož se sbíraly peníze. Díky\nshromážděným prostředkům došlo k vyznačení přístupové cesty, rozmístění orientačních tabulí, úpravě skály a\n\nzbudování železné vyhlídky se zábradlím. Slavnostní otevření se konalo 18. června 1905.\n\nNejznámější vyhlídkou na Kamenického stezce je Myší skála. Čedičový suk zvaný též Mniší skála či Myškovská skála vystupuje z vrchu Medenec až do 25metrové výšky. Nejbližší osadou je Spálov. Vyhlídka z větší části nahrazuje dřevěnou rozhlednu, která dříve stávala na vrchu Medenec. Výstup na Myší skálu je náročnější a je jištěn pouze částečně, a to řetězy, v posledním úseku musí návštěvníci použít trochu lezecké techniky.\n\nVyhlídka byla slavnostně otevřena pro turisty 26. září 1926.\n\nBöhmova vyhlídka nabízí výhled na protější Krkavčí skálu, unikátní úsek trati 030 a hlavně samotné údolí Jizery. Nachází se v půli Riegrovy stezky (levý břeh Jizery) mezi městem Semily a Podspálovem. Vyhlídka byla pojmenována po Antonínu Böhmovi (první předseda KČT Semily).\n\nZ flóry převažují původní květnaté bučiny, je však ovlivněna výsadbou smrku ztepilého. Původní skladba je zachována především na strmých svazích, kde převažuje buk lesní, javor klen, bříza bělokorá, lípa malolistá, jedle bělokorá, borovice lesní a kam je místy vtroušen i habr obecný. Mimo tyto rostliny nachází se v údolí také lomikámen trsnatý vlnatý (endemická rostlina, roste zde na skalách nad říčním korytem, je kriticky ohrožený druh), violka dvoukvětá (obvykle v horách, vzácnější druh naší květeny), mázdřinec rakouský (obvykle v horách, silně ohrožený) či svízel horský (vzácný).\n\nZ fauny jsou na vlastní tok Jizery vázáni mlok skvrnitý (silně ohrožený), skorec vodní, ledňáček říční (silně ohrožený) a konipas horský. Lesní porosty obývají holub doupňák (silně ohrožený), brhlík lesní aj.\n\nPři zimním a předjarním tání vzniká na Riegrově stezce nedaleko tunýlku pro pěší pozoruhodný ledopád. Je široký zhruba 20 metrů a vysoký 10 metrů. Překrývá skalní převis a tvoří jakousi jeskyňku, dole se zamrzlým jezírkem. Jeho tvar závisí především na teplotě, při které vzniká.\n\nDvanáct metrů dlouhý tunýlek na Riegrově stezce byl vystřílen za 6 týdnů roku 1909. Na jeho proražení v odolných sopečných horninách bylo třeba 1086 dynamitových patron.\n\nNejstarším lidským dílem v údolí jsou 4 železniční říkovské tunely, uvedené do provozu roku 1859, na jejichž výstavbu bylo spotřebováno přes 50 tun střelného prachu. Z tunelů bylo vyvezeno asi 1340 vagónů horniny. Jejich celková délka činí 743 metrů.\n\nTechnickou památkou z 20. let je vodní elektrárna Spálov. Začíná jezem, dále voda proudí tunely až do Spálova, kde je samotná turbína. Objem vylámané skály činil 470 vagónů. Staveniště navštívil dne 17. září 1922 i T. G. Masaryk (první československý prezident).\n\nSměrem proti proudu na pravém břehu řeky navazuje na údolí Jizery u Semil a Bítouchova přírodní památka Galerie, která se nachází pouze na pravém břehu Jizery. Na obou stranách soutěsky se zdvihají strmé skalní stěny a pilíře z přeměněné albitické žuly až do výše 40 metrů. Zajímavostí je, že soutěska, která je dnes 10 metrů široká, byla v 19. století velmi úzká (pouhý jeden metr!). V soutěsce se na jaře však zachytávaly ledové kry a městu Semily často hrozilo zatopení. Továrník Schmitt dal proto rozšířit soutěsku pomocí výbušnin. Nad hladinou řeky byla roku 1909 postavena 77 metrů dlouhá visutá železná galerie na pro pěší (Riegrova stezka), která je zapuštěna na 20 konzolích 70 centimetrů do skály.\n\nPrávě zde se nachází lomikámen trsnatý vlnatý, kriticky ohrožená a endemická rostlina, která roste v ČR pouze zde a na levém břehu Labe, jižně od Ústí nad Labem.\n\n\n\n"}
{"id": "642677", "url": "https://cs.wikipedia.org/wiki?curid=642677", "title": "Slovotvorba", "text": "Slovotvorba\n\nSlovotvorba je nauka o tvoření slov, obohacování slovní zásoby. Popisuje způsoby tvoření slov, slovotvornou stavbu slova a slovotvorné vztahy k jiným slovům.\n\nK tomu dochází následovně:\n\n"}
{"id": "642678", "url": "https://cs.wikipedia.org/wiki?curid=642678", "title": "Seznam českých šlechtických rodů: O", "text": "Seznam českých šlechtických rodů: O\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\n\nSeznam českých šlechtických rodů – vyberte písmeno:\n\n"}
{"id": "642679", "url": "https://cs.wikipedia.org/wiki?curid=642679", "title": "Seznam moravských šlechtických rodů: O", "text": "Seznam moravských šlechtických rodů: O\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642680", "url": "https://cs.wikipedia.org/wiki?curid=642680", "title": "Seznam slezských šlechtických rodů: O", "text": "Seznam slezských šlechtických rodů: O\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642681", "url": "https://cs.wikipedia.org/wiki?curid=642681", "title": "Oxid chlorečný", "text": "Oxid chlorečný\n\nOxid chlorečný (ClO) je jedním z pěti oxidů chloru, který je v něm přítomen v oxidačním stavu V. Je to anhydrid kyseliny chlorečné a také silné oxidační činidlo.\n\n"}
{"id": "642683", "url": "https://cs.wikipedia.org/wiki?curid=642683", "title": "Wilhelm von Plüschow", "text": "Wilhelm von Plüschow\n\nGuglielmo Plüschow (roz. Wilhelm von Plüschow; 18. srpna 1852 Wismar – 3. ledna 1930), byl německý fotograf, který se později přestěhoval do Itálie a stal se známý fotografickými akty převážně mužů, ale i žen. Byl bratrancem Wilhelma von Gloedena, který se o něco později než on začal také zabývat fotografií aktu a Plüschowa brzy zastínil. Plüschow byl několikrát v rozporu se zákonem a také v trestním řízení ve věcech dětí a mladistvých. Dnes jsou jeho fotografie uznávány za svou uměleckou hodnotu, i když jsou obecně považovány za poněkud nižší kvalitu než díla Wilhelma von Gloedena kvůli méně půvabnému zacházení se světlem a někdy formální kompozicí modelů.\n\nNarodil se 18. srpna 1852 ve Wismaru jako nejstarší ze sedmi bratrů a sester. Jeho otec Friedrich Carl Eduard Plüschow byl nemanželské dítě velkovévody Fredericka Louise Mecklenburského a jeho rodina bydlela na zámku Plüschow.\n\nNa začátku 70. let 19. století se odstěhoval do Říma a změnil si křestní jméno \"Wilhelm\" na italský ekvivalent \"Guglielmo\". Zpočátku vydělával na živobytí jako obchodník s vínem, ale brzy se vrátil k mužské a ženské fotografii aktu. Později působil také v Neapoli, mimo jiné uzavřel smlouvy na portrétování Nina Cesariniho, mladého milence barona Jacques d'Adelswärd-Fersena v jeho domě Villa Lysis na Capri.\n\nJedním z více slavných modelů Plüschowa byl Vincenzo Galdi, který byl pravděpodobně také Plüschowovým milencem. Galdi se později stal také fotografem a majitelem galerie umění.\n\nSrovnání kompozic u různých autorů v různých dobách. Podobné kompozice vytvářeli Wilhelm von Gloeden, Fred Holland Day, Hippolyte Flandrin, Wilhelm von Plüschow, Gaetano D'Agata, Tony Patrioli nebo Robert Mapplethorpe.\n\n\n"}
{"id": "642684", "url": "https://cs.wikipedia.org/wiki?curid=642684", "title": "Arena rock", "text": "Arena rock\n\nArena rock (někdy také stadium rock, corporate rock ,industry rock,nebo zkráceně AOR) je jeden z podžánrů rockové hudby, která k hraní využila velké stadiony, zejména sportovní areály ve Spojených státech. Hudebně většinou arena rockové kapely pocházely z hard rocku, heavy metalu a progresivního rocku.\n\n\n"}
{"id": "642688", "url": "https://cs.wikipedia.org/wiki?curid=642688", "title": "Rudolf von Thyssebaert", "text": "Rudolf von Thyssebaert\n\nMons. PhDr. Rudolf von Thyssebaert (29. dubna 1798, Salzburg - 12. května 1868, Olomouc) byl olomouckým prelátem a biskupem, generálním vikářem olomoucké diecéze a direktorem teologických studií v Olomouci.\nNa biskupa byl vysvěcen po svém jmenování titulárním biskupem tiberiadským a světícím biskupem olomouckým (1841) dne 24. července 1842.\n\n\n"}
{"id": "642689", "url": "https://cs.wikipedia.org/wiki?curid=642689", "title": "Tomáš Christ", "text": "Tomáš Christ\n\nTomáš Christ (3. prosince 1791 Svitavy – 2. prosince 1870 Vídeň) byl český katolický kněz a prelát, profesor dogmatické teologie na olomouckém lyceu (od r. 1821), rektor lycea a děkan Teologické fakulty v Olomouci. Roku 1834 obdržel katedru dogmatiky na vídeňské univerzitě, které se vzdal, když byl r. 1841 jmenován kanovníkem metropolitní kapituly sv. Štěpána ve Vídni.\n\n"}
{"id": "642690", "url": "https://cs.wikipedia.org/wiki?curid=642690", "title": "Oxid erbitý", "text": "Oxid erbitý\n\nOxid erbitý je jediným oxidem erbia, které je v něm přítomno v oxidačním stavu III.\n"}
{"id": "642692", "url": "https://cs.wikipedia.org/wiki?curid=642692", "title": "Seznam českých šlechtických rodů: P", "text": "Seznam českých šlechtických rodů: P\n\nTento seznam obsahuje výčet šlechtických rodů, které byly v minulosti spjaty s Českým královstvím. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n\n6. MERAVIGLIA-CRIVELLI, Rudolf Johann Graf : Bohmischer Adel (1886)\n"}
{"id": "642693", "url": "https://cs.wikipedia.org/wiki?curid=642693", "title": "Seznam moravských šlechtických rodů: P", "text": "Seznam moravských šlechtických rodů: P\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642694", "url": "https://cs.wikipedia.org/wiki?curid=642694", "title": "Seznam slezských šlechtických rodů: P", "text": "Seznam slezských šlechtických rodů: P\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642695", "url": "https://cs.wikipedia.org/wiki?curid=642695", "title": "Tony Carey", "text": "Tony Carey\n\nAntony Laurence Carey (* 16. října 1953, Turlock, Kalifornie, Spojené státy) je americký klávesista a bývalý člen hard rockové skupiny Rainbow.\n\nKdyž Tony Carey byl malé dítě, jeho rodiče si uvědomili, že má neuvěřitelný talent pro hudbu a nadšeně jej podporovali. Mladý Tony se stal multi-instrumentalistou. Začínal v kapele s názvem \"Blessings\", ve které byl až do roku 1975, kdy ho objevil Ritchie Blackmore a najal ho jako klávesistu do své skupiny \"Rainbow\". V roce 1977 po dvou úspěšných letech a dvou světových turné Tony Carey skupinu opustil. V roce 2009 byl členem Over the Rainbow.\n"}
{"id": "642696", "url": "https://cs.wikipedia.org/wiki?curid=642696", "title": "Brad Delp", "text": "Brad Delp\n\nBradley E. Delp (12. června 1951, Peabody , Massachusetts, Spojené státy – 9. března 2007, Atkinson, New Hampshire Spojené státy) byl americký hudebník, nejvíce známý jako frontman rockové skupiny Boston.\n\n"}
{"id": "642697", "url": "https://cs.wikipedia.org/wiki?curid=642697", "title": "Josef Symerský", "text": "Josef Symerský\n\nJosef Symerský (9. ledna 1831, Horní Újezd – 15. září 1897, Velký Týnec) byl český katolický duchovní, teolog, kanonista a církevní historik vyučující na olomoucké teologické fakultě (profesura církevních dějin 1863-1881; docentura církevního práva 1865-1881). Byl děkanem této fakulty a prelátem olomoucké kapituly.\n\n\n"}
{"id": "642699", "url": "https://cs.wikipedia.org/wiki?curid=642699", "title": "Seznam postav seriálu Šmoulové", "text": "Seznam postav seriálu Šmoulové\n\nToto je seznam postav v seriálu \"Šmoulové\". Existují různé dabované verze překladu do českého jazyka. Některé postavy proto mají v českém jazyce vícero jmen.\n\n\n\n\n\n\n\n\n"}
{"id": "642701", "url": "https://cs.wikipedia.org/wiki?curid=642701", "title": "Oxid americitý", "text": "Oxid americitý\n\nOxid americitý (AmO) je jedním z oxidů americia, které je v něm přítomno v oxidačním stavu III. Je radioaktivní.\n"}
{"id": "642704", "url": "https://cs.wikipedia.org/wiki?curid=642704", "title": "František Kristián Wieser", "text": "František Kristián Wieser\n\nProf. ThDr. František Kristián Wieser, OESA (30. prosince 1800, Brno – 14. listopadu 1868, Olomouc) byl český řeholník a kněz, profesor biblistiky na olomoucké teologické fakultě, jejímž byl také děkanem. Roku 1840 se také stal rektorem Františkovy univerzity v Olomouci. Byl i čestným kanovníkem brněnským.\n\nByl bratrem spisovatele a úředníka Josefa Wiesera von Mährenheim a strýcem jeho syna Augusta, brněnského starosty.\n\n"}
{"id": "642706", "url": "https://cs.wikipedia.org/wiki?curid=642706", "title": "Hawkwind", "text": "Hawkwind\n\nHawkwind je britská rocková skupina založená v listopadu 1969, jedna z prvních space rockových skupin. V této kapele hrál Lemmy, než založil Motörhead.\n\nStudiová alba\n\nŽivá alba\n\nArchivní alba\n\n"}
{"id": "642707", "url": "https://cs.wikipedia.org/wiki?curid=642707", "title": "Engelbert Eligius Richter", "text": "Engelbert Eligius Richter\n\nEngelbert Eligius Richter (1. prosince 1796 Klimkovice u Opavy – 3. prosince 1866 Olomouc) byl českým katolickým knězem, profesorem církevních dějin na teologické fakultě olomouckého lycea a univerzity (1825-1835), děkanem telogické fakulty a v roce 1832 rektorem Františkovy univerzity v Olomouci. Zemřel jako farář v Šatavě.\n\n\nRichter byl připěvatelem do Časopisu katolického duchovenstva a Neue theologische Zeitschrift.\n\n"}
{"id": "642708", "url": "https://cs.wikipedia.org/wiki?curid=642708", "title": "Ludvík Čelanský", "text": "Ludvík Čelanský\n\nLudvík Vítězslav Čelanský (17. července 1870, Vídeň – 27. října 1931, Praha) byl český dirigent a hudební skladatel.\n\nVystudoval učitelský ústav v Kutné Hoře a rok učil v Horní Krupé. Poté studoval skladbu na Pražské konzervatoři, kde jeho učitelem byl Karel Stecker. Vedle toho navštěvoval Pivodovu operní školu a činoherní školu Národního divadla.\n\nPo ukončení studií se stal v roce 1895 dirigentem opery v Plzni. V sezóně 1898/1899 řídil orchestr opery v Záhřebu a v následující sezóně byl 3. dirigentem Národního divadla v Praze. V srpnu roku 1898 se oženil s Marií Hereykovou. Roku 1900 založil polskou operu ve Lvově.\n\nHistoricky nejdůležitějším činem Čelanského bylo vytvoření stálého souboru České filharmonie. První koncert se sice konal již 4. ledna 1896 v pražském Rudolfinu za řízení Antonína Dvořáka, ale těleso bylo podle potřeby sestavováno z hudebníků různých pražských orchestrů. Čelanský využil stávky orchestru Národního divadla k vytvoření stálého profesionálního symfonického orchestru a stal se v roce 1901 jeho prvním šéfdirigentem. Nebyl však schopen řešit finanční problémy tělesa, a tak po roce odstoupil a předal vedení Oskaru Nedbalovi.\n\nVrátil se do Lvova a i zde založil a řídil symfonický orchestr a kromě toho byl ředitelem operních scén v Krakově a v Lodži. V následující dvou letech byl ředitelem filharmonie v Kyjevě a ve Varšavě. V roce 1907 se vrátil do Prahy a založil operní scénu v nově otevřeném Divadle na Vinohradech.\n\nV roce 1909 odešel do Paříže, kde se stal ředitelem operního divadla \"Apollo\" a kromě toho řídil symfonický orchestr. Za vynikající nastudování Offenbachových děl byl jmenován důstojníkem Francouzské akademie.\n\nPo první světové válce dostal nabídku na řízení komické opery v New Yorku, kterou však odmítl. Nakrátko se vrátil k České filharmonii a posléze založil ještě jeden symfonický orchestr – Šakovu filharmonii. Po roce 1921 již dirigoval pouze pohostinsky a soukromě vyučoval zpěv.\n\nJako hudební skladatel vycházel z tradic romantické hudby 19. století. V době svého pařížského působení byl silně ovlivněn francouzským impresionismem. S rozvojem filmu komponoval i hudbu k filmům.\n\n\n\n\n\n\n\n\n"}
{"id": "642709", "url": "https://cs.wikipedia.org/wiki?curid=642709", "title": "Chris Frazier", "text": "Chris Frazier\n\nChristopher Ridgeway Frazier (* 7. září 1967, Bethesda, Maryland, Spojené státy) je americký hudebník, který se stal bubeníkem rockové skupiny Whitesnake v prosinci 2007 a odešel v červnu 2010.\n"}
{"id": "642712", "url": "https://cs.wikipedia.org/wiki?curid=642712", "title": "Jan Hanč", "text": "Jan Hanč\n\nJan Hanč (30. května 1916, Plzeň – 19. července 1963, Praha) byl český básník a prozaik, představitel Skupiny 42. \n\nV mládí se věnoval závodně lehké atletice, zejména běhu na 200 m. V roce 1935 absolvoval obchodní akademii, pracoval jako nákupčí Pragofructu a od roku 1948 jako plánovač v ČKD, vedle se věnoval práci atletického trenéra, zejména sprinterů. Od roku 1961 byl v invalidním důchodu. Byl bratrem chemika a rychlobruslaře Oldřicha Hanče.\n\nJeho literární dílo představují básně a deníkové zápisky které byly vydány po jeho smrti. První básně publikoval v roce 1946, poté ještě v katalogu výstavy Václava Bartovského a Kamila Lhotáka. V roce 1948 publikoval literární odbor Umělecké besedy vedený Jiřím Kolářem sbírku veršů a próz \"Události\". Pod stejným názvem vyšlo ještě několik souborů posmrtně, výrazně rozšířených o materiály z pozůstalosti (1991 a 1995). Jako pozoruhodný literární fenomén ho objevil posmrtně kritik Jan Lopatka. \n\nKe stému výročí narození byla u Masných krámů v Křižíkových sadech v Plzni odhalena Cesta Jana Hanče. Skládá se ze sedmi reliéfů od Viktora Karlíka s texty z básnických sbírek a próz Události od Jana Hanče, které jsou umístěny přímo v chodníku.\n\n\n\n\n"}
{"id": "642714", "url": "https://cs.wikipedia.org/wiki?curid=642714", "title": "Rudy Sarzo", "text": "Rudy Sarzo\n\nRudy Sarzo (* 18. listopadu 1950 Havana, Kuba) je kubánsko-americký hard rockový a heavy metalový baskytarista. Sarzo hrál s mnoha významnými skupinami, včetně Quiet Riot, Ozzy Osbourne, Whitesnake, Manic Eden, Dio nebo Blue Öyster Cult.\n\n\n\n\n\n\n\n\n\n\n"}
{"id": "642715", "url": "https://cs.wikipedia.org/wiki?curid=642715", "title": "Seznam českých šlechtických rodů: R", "text": "Seznam českých šlechtických rodů: R\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642716", "url": "https://cs.wikipedia.org/wiki?curid=642716", "title": "Seznam moravských šlechtických rodů: R", "text": "Seznam moravských šlechtických rodů: R\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642717", "url": "https://cs.wikipedia.org/wiki?curid=642717", "title": "Seznam slezských šlechtických rodů: R", "text": "Seznam slezských šlechtických rodů: R\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642718", "url": "https://cs.wikipedia.org/wiki?curid=642718", "title": "Félix Ziem", "text": "Félix Ziem\n\nFélix-Francois Georges Philibert Ziem (26. února 1821 Beaune – 10. listopadu 1911 Paříž) byl francouzský malíř barbizonské školy.\n\nZiemova matka byla z Burgundska, otec byl Chorvat. Ziem studoval architekturu v Dijonu a pracoval nějaký čas jako architekt. V letech 1845 až 1848 podnikl několik studijních cest po Itálii a začal se věnovat převážně malířství. Inspiraci pro svá díla čerpal z pobytu v Benátkách. Maloval zátiší, portréty, krajiny i akvarely. Na pařížském Salonu vystavoval poprvé v roce 1849. Cestoval po Evropě a roku 1860 se usídlil na Montmartru.\n\nV roce 1857 byl jmenován rytířem Čestné legie a roku 1901 se stal oficiálním malířem francouzského námořnictva.\n\nJe pohřben na pařížském hřbitově Père Lachaise.\n\n"}
{"id": "642721", "url": "https://cs.wikipedia.org/wiki?curid=642721", "title": "Lili Zografu", "text": "Lili Zografu\n\nLili Zografu, řecky Λιλή Ζωγράφου (17. června 1922, Iraklio, Kréta – 2. října 1998, tamtéž) byla řecká spisovatelka, novinářka a levicová politická aktivistka.\n\nLili Zografu se narodila jako nejmladší ze čtyř dcer v rodině vydavatele novin a pozdějšího ministra tisku Andrease Zografose, který vedl svou rodinu velice přísně podle \"veškerých zásad \"slušného chování\"\", jak uvedla spisovatelka v jednom rozhovoru. Patriarchální poměry, panující v její rodině i na Krétě, jí vadily natolik, že se brzy osamostatnila, žila pracovala v Athénách a snažila se pracovat jako novinářka. Protože zde také žila s různými muži, rodina ji nakonec zavrhla.\n\nZa druhé světové války žila v Paříži, kde studovala filologii na Sorbonně, aktivně se účastnila protifašistického osvobozeneckého hnutí, byla zatčena a ve vězení se jí narodila dcera Rena (1943–2003), básnířka a psychoterapeutka.\n\nUž během svých studií Zografu přispívala do různých literárních časopisů. Roku 1949 vydala svou prvotinu, sbírku povídek \"Agápi\" (řecky \"Αγάπη\", Láska), ve které se bez iluzí zabývá vztahy rodičů a dětí. Pak hodně cestovala po Evropě, pracovala jako novinářka. Známou se stala po vydání eseje o Nikosovi Kazantzakisovi \"Níkos Kazantzákis: énas traghikós\" (1959, řecky \"Νίκος Καζαντζάκης: Ένας τραγικός\", Nikos Kazantzakis: tragická postava) a také díky svým reportážím z cest do Španělska a Portugalska ze šedesátých let. V období plukovnické junty (1967–1974) byla v Řecku perzekvována, byla bez zaměstnání a nesměla publikovat.\n\nJejí dílo je velmi rozmanité, obsahuje studie a monografie, romány (celkem jich napsala dvacet čtyři), povídky i divadelní hry, má většinou silně sociální charakter a zabývá se problémy žen 20. století, jak v rodině, tak i ve společnosti (často zobrazuje ponížení a nesvobodu žen). Autorka sama se však nikdy nepovažovala za feministku, proti feminismu se naopak ostře stavěla.\n\nZografu patří ve své zemi k nejčtenějším a nejvydávanějším spisovatelkám a je považována za zakladatelku moderní řecké ženské prózy.\n\n\n\n"}
{"id": "642722", "url": "https://cs.wikipedia.org/wiki?curid=642722", "title": "Jack Vettriano", "text": "Jack Vettriano\n\nJack Vettriano, rodným jménem \"Jack Hoggan\" (* 17. listopadu 1951, Methil, Skotsko, Velká Británie) je skotský malíř.\n\nJack Vettriano vyrostl v průmyslovém přímořském skotském městečku Methil. V 16 letech opustil školu a později se stal báňským učněm. S malováním jako s koníčkem až v roce 1970, kdy mu přítelkyně koupila akvarely k narozeninám. Jeho první obrazy, malované ještě pod vlastním jménem \"Jack Hoggan\", byly kopie nebo parafráze impresionistických obrazů - jeho prvním obrazem byla kopie \"Makových polí\" od Moneta. Velmi jej ovlivnilo studium obrazů v Muzeu a Galerii výtvarného umění v sousedním městě Kirkcaldy. V roce [1984] Vettriano poprvé ukázal svoji práci k posouzení na výstavě právě v tomto muzeu.\n\nVettriano se v roce 1988 cítil připravený na veřejnou výstavu své tvorby a vystavil dvě plátna na výroční show Royal Scottish Academy. Oba obrazy byly prodány hned první den a Vettriano byl osloven několika galeriemi, které chtěly prodávat jeho další práce. Přestěhoval se do Edinburghu a změnil si jméno na Vettriano - přidal \"a\" do rodného jména své matky.\nDalší úspěšné výstavy následovaly v Edinburghu, Londýně, Hong Kongu, Johannesburgu a New Yorku. Jeho obrazy připomínají žánr film noir, často s romantickými tématy nebo akty.\nJeho originální obrazy se nyní pravidelně prodávají za šesticiferné ceny, ale všeobecně se má za to, že mu plyne více peněz z prodeje reprodukcí. Podle The Guardian si vydělá 500 000 liber ročně jenom z licenčních poplatků. Každý rok jsou publikovány nové soubory limitovaných edic a jeho nejpopulárnější obraz, \"The Singing Butler\", se prodává na plakátech a pohlednicích více, než jakýkoli jiný umělec ve Velké Británii. Dne 21. dubna 2004 byl The Singing Butler prodán v aukci za 744 500 liber - v ostrém kontrastu s rokem 1992, kdy Vettriano tento obraz namaloval a předložil jej k zařazení do letní výstavy Královské akademie, jen aby byl odmítnut.\n\nRozvedený se svojí první manželkou, Vettriano dělí svůj čas mezi domovy v Londýně, Kirkcaldy a Nice. V roce 2004 mu byl udělen Řád britského impéria.\n\n\n"}
{"id": "642723", "url": "https://cs.wikipedia.org/wiki?curid=642723", "title": "Chouchou - miláček Paříže", "text": "Chouchou - miláček Paříže\n\nChouchou – miláček Paříže (\"Chouchou\") je francouzský film, který natočil režisér Merzak Allouache v roce 2003. V České republice film v roce 2004 vyšel na DVD.\n\nChoukri přezdívaný Chouchou je ilegální imigrant z Alžírska, který se vydává za politického uprchlíka z Chile. Přijíždí do Paříže, kde se ho na předměstí ujme kněz otec Léon a pomůže mu najít zaměstnání u psychoterapeutky Nicole Milovavichové, kde má uklízet a uvádět pacienty. Chouchou si svou přezdívku vysloužil zálibou v převlecích za ženu. Snaží se najít svého synovce a objeví ho v baru pro transvestity, kde vystupuje jako umělkyně Vanessa. Chouchou se zde seznámí se Stanislasem a zamilují se do sebe.\n"}
{"id": "642724", "url": "https://cs.wikipedia.org/wiki?curid=642724", "title": "Stevan Sremac", "text": "Stevan Sremac\n\nStevan Sremac (v srbské cyrilici Стеван Сремац, Zenta, 11/23. listopadu 1855 — Sokobanja, 12/25. srpna 1906) je jeden z srbských realistických spisovatelů.\n\nPřestože byl původem z Bačky, dlouhá léta strávil v Bělehradu a také v Niši, což jeho tvorbu značně ovlivnilo. Jako autor povídek se tématu jižního okraje Srbska často věnoval. Často při návštěvách různých míst s notesem zaznamenával, vše to, co považoval za zajímavé. Významným domácím vzorem mu byl Jakov Ignjatović, nebo Jovan Đorđević, z cizích pak například Nikolaj Vasiljevič Gogol. Na rozdíl od řady ostatních autorů začal tvořit poměrně pozdě, až po třicítce. První realistickou povídku uveřejnil v roce 1893 pod názvem \"Božićna pečenica\" (vánoční klobása), následovala řada dalších, některé se dočkaly i zfilmování (např. \"Ivkova slava\", nebo \"Pop Ćira i pop Spira\"). Přestože jsou jeho díla romány, on sám je nazýval zásadně povídkami a uveřejňoval postupně, po částech v různých denících.\n\nIdeově se však od řady realistických tvůrců, kteří udávali tón dobové tvorby odlišoval. Jako spisovatel, který velebil prostředí \"toho starého\" ostře kritizoval nové pořádky, které stále silněji hledaly v Srbsku 19. století své místo – evropská kultura, demokratizace společnosti a její otevřenost západní kultuře. Byl velmi oddán tehdejší obrenovićovské monarchii. Stal se proto ideovým oponentem Svetozara Markoviće, průkopníka levicových představ v srbském prostředí. Ve svých dílech (Zora Zamfirova, Pop Ćira i Pop Spira, Ivkova Slava) se proto nebál poukázat na znepokojenost těch, kteří celý život prožili za turecké nadvlády z nových poměrů.\n\n"}
{"id": "642725", "url": "https://cs.wikipedia.org/wiki?curid=642725", "title": "Tony Banks", "text": "Tony Banks\n\nTony Banks (rodným jménem Anthony George Banks; * 27. března 1950, East Hoathly, Východní Sussex, Anglie) je anglický hudebník, hudební skladatel a multiinstrumentalista. Je jedním ze zakládajících členů rockové skupiny Genesis a jako jediný spolu s Mikem Rutherfordem je ve skupině od založení dodnes. V roce 2010 jako člen Genesis vstoupil do Rokenrolové síně slávy.\n\nNarodil se 27. března 1950 v East Hoathly v Sussexu, Anglie. Navštěvoval Charterhouse School, kde se v roce 1963 setkal s Peterem Gabrielem. Poté začal na Sussex University studovat chemii, fyziku a také matematiku, ale již v prvním roce studia zanechal a začal se plně věnovat hudební kariéře . Spolu s Peterem Gabrielem a bubeníkem Chrisem Stewartem založili skupinu Garden Wall. Tato skupina se později spojila s hudební skupinou Anon, kterou založil Mike Rutherford a Anthony Phillips. V tomto složení nahráli demo, na jehož základě nakonec vznikla skupina Genesis. Tony Banks se v rámci skupiny velice rychle etabloval jako silná skladatelská osobnost a jeho rukopis dal nově vznikajícímu hudebnímu stylu art-rock v podání Genesis jasný a nezaměnitelný výraz. Od roku 1978 se Tony Banks věnuje také sólové kariéře, kde spolupracuje s dalšími hudebníky a zpěváky. Žije v dlouholetém manželství (Margaret, 29. července 1972) v oblasti Godalming na jihu Anglie. Má dvě děti, Bena (n. 1978) a Emily (n. 1981).\n\n\n"}
{"id": "642728", "url": "https://cs.wikipedia.org/wiki?curid=642728", "title": "Mike Rutherford", "text": "Mike Rutherford\n\nMichael John Cleote Crawford Rutherford (* 2. října 1950, Guildford, Surrey, Anglie, Spojené království) je anglický hudebník a zakládající člen skupiny Genesis, zpočátku působil jako baskytarista a doprovodný zpěvák. V pozdější době převzal roli hlavního kytaristy. Je jedním ze dvou stálých členů Genesis, kteří jsou v kapele od začátku až dodnes (druhý je klávesista Tony Banks). Hrál také ve skupině Mike + The Mechanics. V roce 2010 byl uveden do Rock and Rollové síně slávy jako člen Genesis.\n\n\n\n"}
{"id": "642731", "url": "https://cs.wikipedia.org/wiki?curid=642731", "title": "Jean Alphonse", "text": "Jean Alphonse\n\nJean Alphonse také João Affonso ve Francii Jean Fonteneau (1484 Saintonge, Francie – prosinec 1544 nebo 1549, La Rochelle) byl francouzský cestovatel, mořeplavec a korzár v portugalských službách.\n\nJeho ženou byla Victorina Alfonso, odtud má svou přezdívku \"Affonso\". Již ve svých 12. letech se připojil k portugalskému obchodnímu loďstvu. V jejich službách navštívil Brazílii, západní Afriku, a kolem mysu Dobré naděje k Madagaskaru a do Asie. V roce 1540 byl již známým mořeplavcem, proto byl pověřen vedením flotily do západní Afriky a Karibiku, kde neztratil žádnou ze svých lodí. Jako korzár vyraboval město Puerto Rico. \n\nV roce 1542–1543 se účastnil ve francouzských službách třetí cesty Jacquese Cartiera do Kanady, kde se snažil najít cestu do Tichého oceánu Severozápadním průjezdem. Nejprve hledal cestu mezi Labradorem a Grónském. Po té plul po řece Svatého Vavřince, kde musel přečkat krutou zimu. Na jaře proplul řekou Saguenay až k jezeru Saint-Jean. Odtud se vrátil k Labradoru a plul na jih podél pobřeží až k Massachusetts. \n\nV roce 1544 narušil lodní dopravu nedaleko La Rochelle, přičemž smlouva podepsána v Crépy mezi Španělskem a Francií to umožňovala. Španělské loďstvo pod velením Pedro Menéndez de Avilése ho zahnalo k La Rochelle, kde byl zabit. Některé prameny uvádějí, že k události došlo v roce 1549.\n\n\n"}
{"id": "642732", "url": "https://cs.wikipedia.org/wiki?curid=642732", "title": "Seznam českých šlechtických rodů: Ř", "text": "Seznam českých šlechtických rodů: Ř\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642733", "url": "https://cs.wikipedia.org/wiki?curid=642733", "title": "Seznam moravských šlechtických rodů: Ř", "text": "Seznam moravských šlechtických rodů: Ř\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642734", "url": "https://cs.wikipedia.org/wiki?curid=642734", "title": "Seznam slezských šlechtických rodů: Ř", "text": "Seznam slezských šlechtických rodů: Ř\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642735", "url": "https://cs.wikipedia.org/wiki?curid=642735", "title": "Steve Hackett", "text": "Steve Hackett\n\nStephen Richard \"Steve\" Hackett (* 12. února 1950, Pimlico, Londýn, Anglie, Spojené království) je britský zpěvák-skladatel a kytarista, který získal důležitost jako člen britské progresivně rockové skupiny Genesis, do které přišel v roce 1970 a odešel v roce 1977 věnovat se sólové kariéře. Hackett společně s Genesis vydal šest studiových, tři živá alba a sedm singlů.\n\n"}
{"id": "642737", "url": "https://cs.wikipedia.org/wiki?curid=642737", "title": "Muhammad VI.", "text": "Muhammad VI.\n\nMuhammad VI. (někdy též Mohamed VI., arabsky محمد السادس, celým jménem \"Muhammad ibn al-Hasan\", * 21. srpna 1963, Rabat) je od roku 1999 marocký král z dynastie Alavitů.\n\nJeho otec, král Hasan II., mu od útlého věku zajistil náboženské a politické vzdělání. Ve věku čtyř let začal navštěvovat školu koránu v královském paláci, kde se učil zpaměti Korán, a získal náboženské a tradiční vzdělání.\n\nPo základním a středoškolském vzdělání na Royal College, kterou absolvoval v roce 1981, získal Muhammad v roce 1985 titul BA v právu na Právnické fakultě v Rabatu. Zabýval se strategií Marockého království v oblasti mezinárodních vztahů. V roce 1987 získal první \"Certificat d'Études supérieures\" (CES) v politických vědách a v červenci 1988 \"Diplôme d'Études Approfondies\" (DEA) veřejného práva. V listopadu 1988 se vzdělával v Bruselu u Jacquese Delorse, tehdejšího předsedy Evropské komise.\n\nDne 29. října 1993 mu byl na francouzské univerzitě v Nice udělen titul Ph.D. z práv, když obhájil s vyznamenáním práci na téma vztahy zemí EHS a maghrebu. Dne 12. července 1994 byl povýšen do hodnosti generálmajora. Obdržel také čestný titul od George Washington University (dne 22. června 2000) za podporu demokracie v Maroku.\n\nNa královský trůn nastoupil po smrti svého otce Hasana II. 23. července 1999. Krátce poté v televizním projevu slíbil, že se zaměří na potírání chudoby a korupce a podpoří vytváření pracovních míst, jakož i zlepšení situace v oblasti lidských práv.\n\nV souvislosti s nepokoji v arabském světě v roce 2011 navrhl změny ústavy zahrnující omezení svých pravomocí, které schválila 98,5% většina v referendu 1. července 2011. Opozice však považovala změny za nedostatečné.\n\nMá jednoho bratra, prince Mulaje Rašida, a tři sestry, princeznu Lallu Meryem, princeznu Lallu Asmu a princeznu Lallu Hasnu. Dne 21. března 2002 se v Rabatu oženil se Salmou Bennani (nyní princezna Lalla Salma). Spolu mají dvě děti:\n"}
{"id": "642740", "url": "https://cs.wikipedia.org/wiki?curid=642740", "title": "James Pradier", "text": "James Pradier\n\nJean Jacques Pradier (23. května 1790 Ženeva – 4. června 1852 Bougival) byl francouzsko-švýcarský sochař. Jeho bratr byl rytec Charles Simon Pradier a jeho syn John Pradier, malíř.\n\nV roce 1809 se stal žákem Lemota na École nationale supérieure des beaux-arts a roku 1813 vyhrál Prix de Rome. Léta 1812 až 1819 strávil v Římě, kde kopíroval antická díla. Po návratu v roce 1819 vystavil v Salonu své sousoší \"Kentaur a bakchantky\" a zvítězil.\n\nV roce 1827 začal vyučovat na \"École des beaux-arts\". Jeho mecenášem se stal Ludvík Filip.\n\nSe svou ženou, Louise Darcetovou, měl tři děti. Je pohřben na pařížském hřbitově Père Lachaise, náhrobek vytvořili jeho žáci.\n\nVytvořil značné množství soch a bust. Část je uchovávána v Louvru, jiné lze najít po celé Francii.\n"}
{"id": "642744", "url": "https://cs.wikipedia.org/wiki?curid=642744", "title": "Braxatoris", "text": "Braxatoris\n\nBraxatoris:\n"}
{"id": "642745", "url": "https://cs.wikipedia.org/wiki?curid=642745", "title": "Sám doma a bohatý", "text": "Sám doma a bohatý\n\nSám doma a bohatý (orig. \"Richie Rich\", někdy stylizováno jako \"Ri¢hie Ri¢h\") je americká filmová adaptace komiksové postavy Richieho Riche od Harvey Comics v hlavní roli s Macaulayem Culkinem. Jedná se o jeho poslední film, ve kterém vystupoval jako dětský herec. O čtyři roky později bylo natočeno pokračování \"\".\n\nRichard \"Richie\" Rich Jr. je nejbohatším dítětem na světě, syn bohatého miliardáře, byl vychován pomocí všeho, co mohou přinést peníze, ale jeho jediným společníkem je jeho věrný sluha Herbert Cadbury. Jednou, když slavnostně předává zaměstnancům továrnu, kterou nechal jeho otec Richard Rich Sr. modernizovat, si Richie všimne dětí, které hrají baseball. Richie si s nimi chce zahrát, ale jeho bodyguard Ferguson mu v tom zabrání.\n\nAby mohl být Richie neustále v kontaktu se svým zaneprázdněným otcem, vynalezl profesor Keenbean \"Dadlink\", který Richard v několika sekundách lokalizuje a umožní spojení mezi otcem a synem. Chamtivý finanční ředitel Rich Industries Lawrence Van Dough spolu s Fergusonem nechají vybouchnout letadlo s Richovými na cestě na návštěvu královny Alžběty II. s tím, že se pak Van Dough zmocní bohatství Richových. Na palubu letadla ale na poslední chvíli nenastoupí Richie – Cadbury pro něj zorganizuje víkend s dětmi z baseballového hřiště, se kterými se Richie spřátelí.\n\nRichovým se podaří z letadla skočit do oceánu ještě před výbuchem. Van Dough věří, že všichni Richovi jsou mrtví, a tak se ujme vedení společnosti a začne omezovat její charitativní činnost. Zavírá i továrnu, kterou na začátku filmu Richie předával zaměstnancům, a ve které pracují Richieho noví přátelé. To Richieho naštve, a tak se prostřednictvím svého zákonného zástupce Cadburyho chopí vedení společnosti. Tím získá i zájem médií.\n\nVan Dough zařídí, aby byl Cadbury obviněn z vraždy Richových, čímž znemožní, aby byl zákonným zástupcem Richieho. Tím se tak stane Van Dough. Ten propustí všechny zaměstnance v sídle Richových, toho tak izoluje od světe a udělá z něj vězně ve vlastním domě. Profesor Keenbean ale pomůže Richiemu uprchnout. Richie se pak rozhodne pomoci Cadburymu z vězení. Když Cadbury uprchne, je napaden jedním z Van Doughových nohsledů, ale ubrání se. Cadbury a Richie se pak s pomocí svých přátel rozhodnou získat Richieho dům zpět.\n\nKdyž všichni proniknou do domu Richových, pomocí Dadlinku, který Richard na moři opravil, zjistí, že Richovi jsou v domě. Van Dough donutí Richovi, aby ho přivedli k jejich rodinnému trezoru. Fergusonova stráž dopadne Richieho a jeho přátele a uvězní je v jednom z Keenbeanových vynálezů, kde mají zemřít. Keenbean tento plán ale zmaří a osvobodí je. Richie si potom vezmu tašku plnou Keenbeanových vynálezů, aby mu pomohly osvobodit rodiče.\n\nRichovi Van Dougha dovedou do rodinného trezoru, kde Van Dough zjistí, že trezor je plný památek na jejich život, to znamená, že tam není nic cenného pro něj. Zoufalý z toho, že nedostal peníze, pokusí se Van Dough Richovi zastřelit. Vtom zasáhne Richie, a tak se rozhodne zastřelit jeho. Díky jednomu z Keenbeanových vynálezů je ale Richieho oblečení neprůstřelné. Richovým se nakonec podaří uniknout, Van Dough je propuštěn a zatčen.\n\nPozději, když Richie hraje se svými novými přáteli baseball, Richard a Regina poznamenají, že teď je Richie skutečně nejbohatším chlapcem na světě, protože našel opravdu důležitou věc, kterou si za peníze koupit nemůže – přátele.\n\n"}
{"id": "642751", "url": "https://cs.wikipedia.org/wiki?curid=642751", "title": "Strana práva", "text": "Strana práva\n\nStrana práva (chorvatsky \"Stranka prava\") byla politická strana působící v Chorvatsku (které tehdy zaujímalo území víceméně od Rijeky až po Zemun) od roku 1861 až do roku 1929 v době Jugoslávského království. Příznivci strany byly označováni jako \"Pravaši\" (občas se používá také termín \"Pravašské hnutí - Pravaški pokret)\". Na její tradici v roce 1990 po pádu komunismu navázala Chorvatská strana práva. \n\nHlavním ideologem a zakladatelem strany byl Ante Starčević, další významnou osobností pak Eugen Kvaternik. Hlavním ideologickým východiskem strany, která patřila k významným politickým proudům v zemi ve druhé polovině 19. století, byla myšlenka \"chorvatského státního práva\". Strana se tak snažila bránit proti případným snahám Budína omezovat práva Chorvatska v rámci Zalitavska (stála v jasném protikladu proti Unionistům). Právě obava z možné maďarizace živila stranu Práva a umožňovala tak její rostoucí vliv. Z uskupení, které bylo zpočátku jen okrajového charakteru se v průběhu let stala silná strana, na kterou se ve 20. století odvolávala řada dalších a nových politických proudů.\n\nŘada Pravašů uvažovala značně radikálně, mnozí z nich byli zatýkáni a souzeni (včetně Starčeviće), a to i řada osobností kulturního a společenského života, jako např. August Harambašić. Jejich programem bylo vyhlášení Chorvatského království nezávislého na Rakousku-Uhersku a připojení řady nemalých okolních jihoslovanských oblastí k chorvatskému státu (hlavně jihovýchodním směrem až do Srbska). Tito radikálové odmítali existenci samostatného srbského národa. V této době bylo totiž Chorvatsko rozděleno mezi řadu administrativních celků: Slavonie a samotné Chorvatsko byly sice součástí Zalitavska, Istrie a Dalmácie ovšem spadaly pod Předlitavsko a v oblastech u hranic s Bosnou a Hercegovinou existovala tzv. Vojenská hranice obývaná převážně Srby.\n"}
{"id": "642754", "url": "https://cs.wikipedia.org/wiki?curid=642754", "title": "Dave Dowle", "text": "Dave Dowle\n\nDavid 'Duck' Dowle (20. října 1953, Londýn, Anglie, Spojené království) je anglický bubeník, který hrál například se skupinami Brian Auger's Oblivion Express, Streetwalkers, Whitesnake, Runner, Midnight Flyer nebo Bernie Marsden.\n\n\n\n\n\n"}
{"id": "642756", "url": "https://cs.wikipedia.org/wiki?curid=642756", "title": "Leonard Woolf", "text": "Leonard Woolf\n\nLeonard Sidney Woolf (25. listopadu 1880, Kensington, Anglie, Velká Británie – 14. srpna 1969, Rodmell, Sussex) byl anglický politický teoretik, spisovatel, nakladatel a pracovník koloniální správy, manžel spisovatelky Virginie Woolfové.\n\nWoolf se narodil v Londýně jako třetí z deseti dětí v židovské rodině. Jeho rodiči byli advokát Solomon Rees Sydney a Marie (de Jongh) Woolfová. Když jeho otec v roce 1892 zemřel, byl Woolf poslán do internátní školy Arlington House School poblíž Brightonu. Mezi léty 1894 a 1899 navštěvoval St Paul's School v Londýně a v roce 1899 získal stipendium na Trinity College v Cambridgi, kde se stal členem studentské společnosti „Cambridge Apostles“. Mezi její další členy patřili Lytton Strachey, Clive Bell, John Maynard Keynes, G. E. Moore, E. M. Forster a Bertrand Russell. Toby Stephen, bratr Virginie Stephenové (později Woolfové) s členy spolku přátelil, ačkoli sám členem nebyl. Woolf získal svůj bakalářský titul v roce 1902, ale zůstal na univerzitě ještě rok, aby se připravil na zkoušku pro státní zaměstnance.\n\nV říjnu roku 1904 se Woolf stal kadetem britské ceylonské státní správy Ceylon Civil Service ve městě Jápané (anglicky Jaffna) a v srpnu 1908 byl jmenován asistentem v Jižní provincii, kde spravoval oblast Hambantota. Do Anglie se vrátil v květnu 1911 na roční dovolenou. Místo návratu na ostrov ale na začátku roku 1912 rezignoval a tentýž rok se oženil s Adeline Virginií Stephen (později známou jako Virginia Woolfová). Dvojice hrála důležitou roli ve skupině Bloomsbury Group, do které patřilo mnoho bývalých Leonardových spolužáků a členů Cambridge Apostles.\n\nPo svatbě se Woolf začal věnovat psaní a v roce 1913 vydal svůj první román, \"The Village in the Jungle\" („Vesnice v džungli“), založený na jeho vzpomínkách z koloniální služby. Zhruba každé dva roky potom následovala nová kniha. Když byla v roce 1916 v průběhu první světové války vyhlášena branná povinnost, byl Woolf uznán neschopným vojenské služby ze zdravotních důvodů a začal se věnovat politice a sociologii. Stal se členem Labour Party a Fabiánské společnosti a pravidelným přispivatelem levicového politického časopisu \"New Statesman\". V roce 1916 napsal dílo \"International Goverment\" („Mezinárodní vláda“), kde navrhuje vytvoření mezinárodní agentury pro prosazování světového míru.\n\nKdyž jeho žena začala trpět psychickou poruchou, věnoval Woolf většinu svého času péči o ni (sám také trpěl zřejmě buď depresemi nebo psychickou poruchou). V roce 1917 koupili manželé Woolfovi malý ruční knihařský tisk, který se stal základem jejich slavného nakladatelství Hogarth Press. Jejich prvním tiskem byl ručně vytištěný a svázaný pamflet. Během deseti let se Hogarth Press stal plnohodnotným nakladatelstvím s velice vybraným seznamem publikovaných autorů. Woolf nakladatelství vedl až do své smrti. Psychické problémy jeho ženy ale pokračovaly a vyústily v roce [1941] sebevraždou. Po její smrti se Leonard Woolf zamiloval do vdané umělkyně Trekkie Parsonsové a měl s ní dlouholetý vztah.\n\nV roce 1919 se Woolf stal redaktorem časopisu \"International Reviw\" a také redigoval mezinárodní sekci v časopisu \"Contemporary Review\". Byl literárním redaktorem časopisu \"Nation Athenaeum\" (1923–1930), jedním z redaktorů časopisu \"The Political Quarterly\" (1931–1959) a také na čas sloužil jako tajemník poradních komisí Labour Party o mezinárodních a koloniálních otázkách.\n\nV roce 1960 Woolf znovu navštívil Srí Lanku a byl překvapený vřelým přijetím i faktem, že si na něj na ostrově stále ještě pamatovali, jak píše E.F.C. Ludowyk ve své předmluvě k Woolfově knize \"The Village in the Jungle\". Woolf zemřel 14. srpna 1969 a jeho popel byl po kremaci rozptýlen na pozemcích Monk’s House v Rodmellu, hrabství Sussex, který koupili společně s Virginií v roce 1919 a kde Woolf žil až do své smrti. Jeho písemnosti vlastní University of Sussex.\n\n\n"}
{"id": "642757", "url": "https://cs.wikipedia.org/wiki?curid=642757", "title": "Andy Johnson", "text": "Andy Johnson\n\nAndy Johnson (* 10. února 1981) je anglický fotbalista v současnosti hrající za Fulham FC. Dříve hrával v Birminghamu a Evertonu, ale nejvíce se zatím prosadil v klubu Crystal Palace. Johnson nasbíral osm startů za anglickou reprezentaci.\n\nJohnson se narodil v anglickém Bedfordu a s fotbalem začal v akademii Luton Townu. Svou kariéru začal v Birmingamu City. V sezoně 2000-2001 se s týmem dostal až do finále League Cupu, kde prohrál ve finále na penalty. Johnson se v Birminghamu moc neprosadil a v roce 2002 byl prodán do klubu Crystal Palace. Zde se stal mezi fanoušky velice oblíbený, protože na začátku svého působení hattrickem sestřelil rivala Brighton & Hove Albion a Crystal Palace nakonec vyhrál 5-0. Další sezonu se stal Johnson nejlepším střelcem druhé ligy s 32 góly a klubu pomohl k postupu do Premier League. V Premier League Crystal Palace vydržel jen jednu sezonu, přesto se Johnson zaznamenal 21 gólů. Po další slibné sezoně v League Championship Johnson přestoupil do Evertonu za 7 milionů liber. V Everonu Johnson strávil dvě sezony a v létě 2008 přestoupil do Fulhamu za rekordních 10,5 milionu liber, což byl nejvyšší nákup v historii londýnského celku. V sezoně 2008/09 se stal nejlepším střelcem klubu a pomohl mu k sedmému místu v Premier League, což mu zajistilo evropské poháry na příští sezonu. Jenže v předkolech se Johnsonovi přihodilo těžké zranění, které mu přibrzdilo kariéru. Ani v další sezoně nebyl v nejlepší formě a později nedostával moc šancí. Výborně však začal sezonu 2011/12, kdy skóroval v předkolech Evropské ligy, potom zajistil Fulhamu remízu a výhru v základní části a následně vstřelil hattrick v ligovém zápase proti QPR, který skončil výsledkem 6-0. Johnson se stal prvním hráčem Fulhamu, který vstřelil hattrick v novodobé historii Premier League.\n\n\n\n\n\n\n\n"}
{"id": "642764", "url": "https://cs.wikipedia.org/wiki?curid=642764", "title": "Aynsley Dunbar", "text": "Aynsley Dunbar\n\nAynsley Thomas Dunbar (* 10. ledna 1946, Liverpool, Anglie, Spojené království) je anglický bubeník, který spolupracoval s mnoha významnými rockovými interprety jako John Mayall, Frank Zappa, Ian Hunter, Lou Reed, Jefferson Starship, The Jeff Beck Group, David Bowie, Whitesnake, Sammy Hagar, UFO nebo Journey. Podle časopisu Rolling Stone je Dunbar 27. nejlepší bubeník všech dob.\n\n\n\n\n\n\n\n\n\n\n\n\n\n\n\n\n\n\n"}
{"id": "642765", "url": "https://cs.wikipedia.org/wiki?curid=642765", "title": "Jefferson Starship", "text": "Jefferson Starship\n\nJefferson Starship je americká rocková skupina, která vznikla na začátku sedmdesátých let 20. století a největší popularity dosáhla během osmdesátých let. Skupina vznikla ze skupiny Jefferson Airplane.\n\n"}
{"id": "642766", "url": "https://cs.wikipedia.org/wiki?curid=642766", "title": "Kevin Kampl", "text": "Kevin Kampl\n\nKevin Kampl (* 9. října 1990, Solingen, Německo) je slovinský fotbalový záložník a reprezentant, od léta 2017 hráč klubu RB Leipzig.\n\nZa rok 2013 byl vyhlášen vítězem ve slovinské anketě Fotbalista roku.\n\nKampl začal svou kariéru v Bayeru Leverkusen. Po několika letech strávených v mládežnických týmech Bayeru Leverkusen II přestoupil do SpVgg Greuther Fürth, se kterým 30. srpna 2010 podepsal tříletý kontrakt.\n\nV Greuther Fürth debutoval v 2. Bundeslize 29. října téhož roku, když nastoupil v 83. minutě proti FC Erzgebirge Aue, jemuž Kamplův tým nakonec stejně podlehl 1:2. Po podzimní části sezóny v Greuther Fürth se vrátil do Bayeru Leverkusen.\n\nPoté přestoupil v roce 2011 do VfL Osnabrück a o rok později do VfR Aalen, kde zažil pouze krátkodobou anabázi. V roce 2012 šel do rakouského FC Red Bull Salzburg, s nímž v sezoně 2013/14 vyhrál ligový titul i rakouský fotbalový pohár, čili získal double.\n\nV prosinci 2014 se domluvil jeho přestup do Borussie Dortmund, zde podepsal pětiletou smlouvu.<br>\nNa konci srpna 2015 přestoupil do Bayeru Leverkusen jako náhrada za Son Heung-Mina, podepsal zde pětiletou smlouvu. Setkal se zde s trenérem Rogerem Schmidtem, který jej vedl i v FC Red Bull Salzburg.<br>\nKoncem srpna 2017 před uzávěrkou letního přestupového období přestoupil z Bayeru do jiného německého prvoligového klubu RB Leipzig. Zde podepsal čtyřletou smlouvu.\n\nKampl byl členem slovinské fotbalové reprezentace do 21 let.\n\nOd roku 2012 je členem slovinského národního týmu. V A-mužstvu debutoval 12. 10. 2012 v Mariboru v kvalifikačním zápase proti reprezentaci Kypru (výhra 2:1).\n\n"}
{"id": "642768", "url": "https://cs.wikipedia.org/wiki?curid=642768", "title": "Regulační diagram", "text": "Regulační diagram\n\nRegulační diagram jako nástroj statistické regulace procesu (SPC z anglického \"Statistic Process Control\") je graf, který se používá ke znázornění změn procesu resp. jeho klíčové metriky v průběhu času. Regulační diagram má vždy označenu střední hodnotu (CL - Central Line) a horní a dolní regulační mez (UCL – Upper Control Line a LCL – Lower Control Line), tzv. akční meze, které jsou určeny buď z historických dat, nebo jsou cílovou hodnotou určenou předpisem. Z časového průběhu diagramu je možné udělat závěr zda je chování procesu či metriky regulované, nebo zda je nepředvídatelné (mimo kontrolu).\n\nRegulační diagramy tak mohou být použity například ke kontrole stability procesu, tedy zjistit zda proces funguje jako stabilní systém s náhodnými vlivy působícími v malém rozsahu (systém s inherentní variabilitou) označovaný též jako proces ve „statisticky zvládnutém stavu“, případně zda dochází ke zlepšení či zhoršení tohoto stavu. Dále pak mohou být použity ke sledování trendů, iterací a cyklů chování systému a tak určovat predikovatelnost systému a předpovídat, zda systém vyhoví stanoveným požadavkům. Také se používají k identifikaci a případné eliminaci nepříznivých vlivů, k poskytnutí zpětné vazby pro nastavení procesu a při posuzování výkonnosti systému měření. Regulační diagram poskytuje uživatelům on-line pohled na chování procesu a jeho výhodou je jednoduchost jeho konstrukce a snadnost jeho užití.\n\nRegulační diagram je jedním ze sedmi základních nástrojů zlepšování kvality.\n"}
{"id": "642769", "url": "https://cs.wikipedia.org/wiki?curid=642769", "title": "Journey", "text": "Journey\n\nJourney je americká rocková skupina založena v roce 1973 v San Franciscu bývalými členy kapely Santana. Kapela prošla několika fázemi. Jejich největší obchodní úspěch nastal v letech 1978 a 1987, po kterém se kapela dočasně rozpadla. Během tohoto období skupina vydala řadu hitů, v roce 1981 \"Dont stop Believing\", nejprodávanější hitovku v historii iTunes. Její mateřské studiové album Escape, osmé a nejúspěšnější album, získalo 1. místo na Billboardu 200 a skupina vydala další ze svých nejpopulárnějších singlů \"Open Arms\". V roce 1983 bylo následující album téměř tak úspěšné, když získalo 2. místo a vytvořilo několik úspěšných singlů. Skupina rozšířila svoji působnost do Velké Británie, kde získala 6. místo na UK Albums Chart. Journey prožila šťastné shledání v polovině roku 1990, a později se přeskupila se sérií nových vedoucích zpěváků.\nProdej vyústil ve dvě zlaté desky, osm multi-platinových alb a jedno diamantové album (včetně sedmi po sobě jdoucích multi-platinových alb v letech 1978 a\n1987). Journey měli osmnáct Top 40 singlů v USA, z nichž šest získaly Top 10 v USA Billboard Hot 100 chart a dvě z nich dosáhly na 1. místo na jiných Billboad\ncharts, a 6. místo v UK Singles Chart s písní \"Dont stop Believin\". Původně progresivní rockovou kapelu popsal Allmusic jako \"Jednu z nejoblíbenějších\n(a někdy i nenáviděných) amerických pop/rock kapel.\", když v roce 1978 obměnili jejich hudbu tím, že zahrnuli tradiční pop do svého čtvrtého alba, Infinity. Podle asociace nahrávacího průmyslu Ameriky, Journey prodala čtyřicet sedm milionů alb v USA, což z ní dělá 28. nejprodávanější kapelu. Jejich celosvětový prodej dosáhl více než 80 milionů alb. V roce 2005 USA Today udělali veřejný průzkum a následně jmenovali Journey pátou nejlepší americkou rockovou skupinou v historii. Jejich songy se staly základem rocku a stále se hrají na rockových rozhlasových stanicích po celém světě.\n\n\n\n"}
{"id": "642771", "url": "https://cs.wikipedia.org/wiki?curid=642771", "title": "Stanislovas Narutavičius", "text": "Stanislovas Narutavičius\n\nStanislovas Narutavičius,  Stanisław Narutowicz, (2. září 1862 Brėvikiai, okres Telšiai, Ruské impérium – 31. prosince 1932, Kaunas, Litva) byl litevský právník a politik, nejstarší bratr prvního polského prezidenta Gabriela Narutowicze (který však v této funkci setrval jen několik dní - byl zastřelen).\n\nOtec Jan byl místní soudce. Účastnil se Lednového povstání v roce 1863, po jeho porážce byl odsouzen na rok vězení. Stanislovas Narutavičius studoval na gymnáziu v Liepāji, později odešel na Petrohradskou univerzitu studovat práva. Byl členem tajné studentské organizace \"\"Gmina\"\". V roce 1890 začal publikovat týdeník \"\"Tygodnik Powszechny\"\". V té době se oženil s Joannou Billeviczovou (1868 - 1948), což byla shodou okolností sestřenice Józefa Piłsudského a sestra generála Leona Billewicze. Měli spolu syna Kazimierze.\n\nV roce 1905 se účastnil Velkého Vilniuského sejmu. Stal se dokonce kandidátem do Dumy. V září 1917 byl členem organizačního výboru konference ve Vilniusu, na níž byl zvolen do Litevské rady (\"Lietuvos Taryba\"). Spolu s ostatními členy rady podepsal dne 16. února 1918 \"zákon o nezávislosti Litvy.\" Později z rady odešel, protože se podle něj příliš orientovala na Německo. 31. prosince 1932 spáchal sebevraždu – zastřelil se.\n\n"}
{"id": "642772", "url": "https://cs.wikipedia.org/wiki?curid=642772", "title": "Jolanda z Baru", "text": "Jolanda z Baru\n\nJolanda z Baru ( \"Yolande de Bar\", \"Violant de Bar\" ; 1364 - 3. července 1431 Barcelona) byla vévodkyní z Girony, aragonskou a mallorskou královnou a hraběnkou z Barcelony.\n\nJolanda byla zřejmě prvorozeným dítětem hraběte Roberta z Baru a Marie, dcery francouzského krále Jana II. Roku 1380 se jako šestnáctiletá neteř krále provdala za Jana, ovdovělého aragonského následníka trůnu. O sedm let později značně pověrčivý Jan nastoupil na královský trůn. Jako panovník byl spíše pasivní, Jolanda hrála aktivnější politickou roli a dlouhá léta bránila možnému ohrožení dědických práv ze strany tchánovy poslední ženy. Aragonský dvůr se pod Jolandiným vlivem proměnil v centrum francouzské kultury. Jan zemřel roku 1396 na následek pádu z koně při lovu nedaleko Foix a vdova Jolanda následující roky zasvětila výchově jediné přeživší dcery Jolandy.\n\nRoku 1417 se začala kvůli dědictví po rodičích soudit s bratrem Ludvíkem a podařilo se jí vysoudit roční důchod ve výši 1500 livrů. Barské vévodství po Ludvíkově skonu získal Jolandin vnuk René z Anjou. Jolanda zemřela v pokročilém věku a byla pohřbena po manželově boku v cisterciáckém klášteře v Pobletu. Její náhrobek byl roku 1835 zničen společně s ostatními a ve 20. století byl rekonstruován Fredericem Marèsem.\n\n"}
{"id": "642775", "url": "https://cs.wikipedia.org/wiki?curid=642775", "title": "Sammy Hagar", "text": "Sammy Hagar\n\nSam Roy \"Sammy\" Hagar (* 13. října 1947, Salinas, Kalifornie, Spojené státy), někdy také jako The Red Rocker je americký rockový zpěvák, kytarista, skladatel a sólový umělec. Hagar byl druhý ze tří zpěváků skupiny Van Halen. 12. března 2007 byl uveden do Rock and Rollové síně slávy jako člen Van Halen. Spolupracoval s umělci jako Eddie Van Halen, Ronnie Montrose nebo Neal Schon z Journey. V současné době zpívá s hard rockovou skupinou Chickenfoot.\n\n"}
{"id": "642777", "url": "https://cs.wikipedia.org/wiki?curid=642777", "title": "Oreláník barvířský", "text": "Oreláník barvířský\n\nOreláník barvířský (\"Bixa orellana\") je keř pocházející z tropických oblastí Ameriky. Dnes navíc roste i v Jihovýchodní Asii, kam jej přivezli Španělé v sedmnáctém století. Hlavní pěstitelé jsou dnes Bolívie, Brazílie, Kolumbie, Ekvádor, Indie, Jamajka, Mexiko, Peru a Dominikánská republika.\n\nDorůstá výšky šest až deset metrů, květy jsou bílé až růžové a plody jsou červené s červenými semeny uvnitř.\n\nOreláník barvířský je významný zejména tím, že jeho semena jsou zdrojem potravinářského barviva bixinu.\n\nBarvivo používají také indiáni při barvení vlasů a těla. Aztékové z něj vyráběli i inkoust.\n\nStal se rovněž součástí alternativní medicíny.\n\n \n"}
{"id": "642778", "url": "https://cs.wikipedia.org/wiki?curid=642778", "title": "Ahmad Šáh Durrání", "text": "Ahmad Šáh Durrání\n\nAhmad Šáh Durrání (1722 – 1773) ( ) také známý jako Ahmad Chán Abdálí ( ) nebo Ahmad Šáh Bábá ( ) byl zakladatelem říše Durrání – nezávislého afghánského státu. V roce 1747 byl zvolen emírem a vytvořil vojenskými výpravami velkou říši, která se po jeho smrti rozpadla.\n\nAhmad Chán Abdálí se narodil v roce 1722 podle některých zdrojů v Herátu (rodiště otce), podle některých zdrojů v Multánu (rodiště matky). V mládí vstoupil do armády perského šáha Nádira, kde se vypracoval až na velitele jízdních vojsk. Po zavraždění šáha Nádira v roce 1747 se Persie rozpadla a z jejich částí se staly nezávislé státy. Ahmad Chán Abdálí využil mocenského vakua a vydal se svou armádou na cestu do Kandaháru. Tam téhož roku bylo svoláno poradní shromáždění (tzv. Lója Džirga) nejmocnějších náčelníků paštunských kmenů . Shromáždění posléze zvolilo Ahmada Chána králem a byl mu udělen titul dur-e dourán (Perla doby) , který si pak sám král změnil na titul dur-e durrán (Perla perel) a svůj kmen přejmenoval na Durrání (Perlový).\n\nAhmad Šáh Durrání se prohlásil králem celého Afghánistánu, prohlásil Kandahár hlavním městem své říše a podrobil si ostatní paštúnské kmeny. Poté co ovládl Kábul a Pešávar , zaútočil na Mughalskou říši. V roce 1748 se střetl s Mughaly u Mánupuru, a byl donucen se stáhnout. Příští rok Ahmad zaútočil znovu. Podařilo se mu dobýt Paňžáb a obsadit město Láhaur. V roce 1751 zaútočil na Indii potřetí , porazil nového mughalského krále a obsadil celý Paňdžáb včetně Multánu. Další mughalský vládce Álamgír II se pokusil Paňdžáb získat zpět, ale utrpěl několik porážek a nakonec ztratil i své hlavní město Dillí. Ahmad Šáh Dillí vyplenil , ustanovil svého přítele Nadžíb Chána správcem a vrátil se do Kandaháru.\n\nV roce 1758 indické vojsko obsadilo paňdžábské území až k řece Indu. Ahmad Šáh proti tomuto vojsku vyslal armádu, která se s Indy střetla u města Pánípat. V této bitvě bylo pobito přibližně 50 000 indických vojáků a prchajících obyvatel.\n\nAhmad Šáh Durrání zemřel v Muraghu v Afghánistánu na rakovinu kůže. Jeho hrobka se nachází v Kandaháru.\n\nHlavní částí příjmu státní pokladny byly dobyvačné výpravy a pozemkové daně. V dobytých zemích se získávala nová úrodná půda, dobytek, zlato a drahokamy. Tyto prostředky hradily potřeby mohutné armády. Co se týče daní vybíralo se jich několik. Nejvýnosnější byla třetinová daň tzv. thálitha, která se odváděla ze zavodněné půdy. Dále se platila daň z dobytka a ze mlýnů. Královské pozemky byly samozřejmě od daní osvobozeny. Členové vládnoucího paštunského kmene Durrání požívali různé daňové úlevy.\n\nAhmad Šáh Durrání napsal řadu básní v jazyce pašto , ve kterých vyjadřuje lásku ke svému národu i vlasti.\n\n\n"}
{"id": "642779", "url": "https://cs.wikipedia.org/wiki?curid=642779", "title": "38 Special", "text": "38 Special\n\n38 Special (také psáno .38 Special nebo Thirty-Eight Special) je americká rocková skupina, která vznikla v Jacksonville na Floridě, založili ji kamarádi Don Barnes a Donnie Van Zant v roce 1975. Na prvních dvou albech byl hlavně jižanský rock. Od začátku 80. let 20. století, začali hrát více arena rock než jižanský rock.\n\n"}
{"id": "642780", "url": "https://cs.wikipedia.org/wiki?curid=642780", "title": "Seznam slezských šlechtických rodů: S", "text": "Seznam slezských šlechtických rodů: S\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n"}
{"id": "642781", "url": "https://cs.wikipedia.org/wiki?curid=642781", "title": "Seznam moravských šlechtických rodů: S", "text": "Seznam moravských šlechtických rodů: S\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642782", "url": "https://cs.wikipedia.org/wiki?curid=642782", "title": "Seznam českých šlechtických rodů: S", "text": "Seznam českých šlechtických rodů: S\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n\n4. HALDA Jan. \"Lexikon české šlechty. Díl III.\" Praha : Akropolis, 1994. ISBN 80-85770-12-1\n"}
{"id": "642793", "url": "https://cs.wikipedia.org/wiki?curid=642793", "title": "Bachman-Turner Overdrive", "text": "Bachman-Turner Overdrive\n\nBachman–Turner Overdrive (zkráceně BTO) je kanadská rocková skupina z Winnipegu. Kapela prodala více než 20 milionů alb po celém světě. Založili ji: Randy Bachman (zpěv, kytara), jeho bratři Tim Bachman (doprovodná kytara, doprovodný zpěv), Robbie Bachman (bicí, perkuse, doprovodný zpěv) a C. Fred Turner (zpěv, baskytara).\n\n"}
{"id": "642797", "url": "https://cs.wikipedia.org/wiki?curid=642797", "title": "Jan Nevěřil", "text": "Jan Nevěřil\n\nJan Nevěřil (1. března 1864, Hradec u Uničova – 9. března 1940, Olomouc) byl teolog, kněz, pedagog, památkář, redaktor a odborný publicista.\nByl římskokatolickým knězem, badatelem v oblasti církevních dějin a křesťanské archeologie, profesor (1915) a děkan bohoslovecké (teologické) fakulty v Olomouci.\n\nObjevitel základového zdiva v podstatě první objevené zděné velkomoravské architektury na našem území v Modré u Velehradu (datoval ji do doby prvního křesťanství, v době objevu v roce 1911 však chyběly důkazy, že se jedná o stavbu z doby velkomoravské, ty objevil až pozdější revizní průzkum v letech 1953–1954).\n\nPodílel se na ikonografickém programu výzdoby kostela sv. Hedviky v Opavě.\n\n"}
{"id": "642802", "url": "https://cs.wikipedia.org/wiki?curid=642802", "title": "Seznam českých šlechtických rodů: Š", "text": "Seznam českých šlechtických rodů: Š\n\nTento seznam obsahuje výčet šlechtických rodů, které byly v minulosti spjaty s Českým královstvím. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642803", "url": "https://cs.wikipedia.org/wiki?curid=642803", "title": "Seznam moravských šlechtických rodů: Š", "text": "Seznam moravských šlechtických rodů: Š\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642804", "url": "https://cs.wikipedia.org/wiki?curid=642804", "title": "Seznam slezských šlechtických rodů: Š", "text": "Seznam slezských šlechtických rodů: Š\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642807", "url": "https://cs.wikipedia.org/wiki?curid=642807", "title": "The Lovin' Spoonful", "text": "The Lovin' Spoonful\n\nThe Lovin' Spoonful je americká pop rocková skupina založená v šedesátých letech 20. století. Proslavili se skladbou Summer In the City.V roce 2000 vstoupila do Rock and Roll Hall of Fame.\n\n\n"}
{"id": "642820", "url": "https://cs.wikipedia.org/wiki?curid=642820", "title": "Tony Stevens", "text": "Tony Stevens\n\nTony Stevens (* 12. září 1949, Willesden, severozápadní Londýn, Anglie; někdy také jako Tone Stevens) je anglický hudebník, který se nejvíce proslavil jako baskytarista skupin Foghat a Savoy Brown.\n\n\"Blue Matter\" (1969)\n\n\"A Step Further\" (1969)\n\n\"Raw Sienna\" (1969)\n\n\"Looking In\" (1970)\n\n\"Foghat\" (1972)\n\n\"Foghat\" (1973)\n\n\"Energized\" (1974)\n\n\"Rock & Roll Outlaws\" (1974)\n\n\"Return of the Boogie Men\" (1994)\n\n\"Road Cases\" (1998)\n\n\"Family Joules\" (2003)\n"}
{"id": "642830", "url": "https://cs.wikipedia.org/wiki?curid=642830", "title": "Wistron", "text": "Wistron\n\nWistron ( ) je tchajwanský výrobce OEM hardwaru. Původně se jednalo o součást firmy Acer, od které se Wistron oddělil v roce 2000. V současnosti zaměstnává celosvětově kolem 30 000 zaměstnanců.\n\nV lednu 2007 vznikl také závod v Brně, kde jsou vyráběny servery, desktopy a od jara 2009 i LCD televize a monitory.\n\n"}
{"id": "642837", "url": "https://cs.wikipedia.org/wiki?curid=642837", "title": "Blackie Lawless", "text": "Blackie Lawless\n\nBlackie Lawless (* jako Steven Edward Duren, 4. září 1956, Staten Island, New York, Spojené státy) je americký zpěvák, skladatel, kytarista, baskytarista a herec, nejvíce známý jako frontman heavy metalové skupiny W.A.S.P. Také spolupracoval s protopunkovou skupinou New York Dolls.\n\n"}
{"id": "642862", "url": "https://cs.wikipedia.org/wiki?curid=642862", "title": "Arthur Kane", "text": "Arthur Kane\n\nArthur Kane, rodným jménem Arthur Harold Kane Jr. (3. února 1949, New York – 13. července 2004, Los Angeles) byl americký hudebník, nejvíce známý jako baskytarista skupiny New York Dolls.\n\nSvou kariéru zahájil jako člen skupiny Actress, ve které mimo něj působili ještě Johnny Thunders, Rick Rivets a Billy Murcia. Později spolu s Thundersem, Murciou, Davidem Johansenem a Sylvainem Sylvainem založil skupinu New York Dolls. Po rozpadu skupiny v roce 1975 Kane hrál například se Sidem Viciousem a Blackiem Lawlessem.\n\nRoku 2004 byla obnovena skupina New York Dolls a v její sestavě byl i Kane. Dne 13. července 2004, několik dní po reunionovém koncertu skupiny, Kane oznámil lékařům, že se necítí dobře. Lékaři mu diagnostikovali leukemii a on po dvou hodinách ve věku pětapadesáti let zemřel. V roce 2006 byl o něm natočen dokumentární film \"New York Doll\"; rovněž napsal autobiografii nazvanou \"I, Doll\".\n\n"}
{"id": "642877", "url": "https://cs.wikipedia.org/wiki?curid=642877", "title": "Seznam českých šlechtických rodů: T", "text": "Seznam českých šlechtických rodů: T\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642879", "url": "https://cs.wikipedia.org/wiki?curid=642879", "title": "Seznam moravských šlechtických rodů: T", "text": "Seznam moravských šlechtických rodů: T\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642880", "url": "https://cs.wikipedia.org/wiki?curid=642880", "title": "Seznam slezských šlechtických rodů: T", "text": "Seznam slezských šlechtických rodů: T\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642887", "url": "https://cs.wikipedia.org/wiki?curid=642887", "title": "Baccarat (společnost)", "text": "Baccarat (společnost)\n\nBaccarat jsou francouzské sklárny, které se zabývají zpracováním křišťálu. Podnik vznikl v roce 1764 poblíž vesnice Baccarat ve Francii. Vzhledem k expanzivní politice Baccaratu je dnes možné najít jeho obchody na všech kontinentech.\n\nSpolečnost Baccarat vyrábí exkluzivní produkty z křišťálového skla. Jsou to zejména stolní nádobí, dekorace, šperky, karafy, lustry a další osvětlení. Firma spolupracuje se známými umělci jako jsou Marcel Wanders, Ellie Top nebo Jaime Hayon. Vizionářem značky je úspěšný designér Philippe Starck.\n\nSídlo Baccaratu, Palác Baccarat (Maison Baccarat) se dnes nachází v Paříži. Na jeho rekonstrukci se podílel Philippe Starck a otevřeno bylo v roce 2003. Palác byl dříve panské sídlo, ve kterém sídlila patronka umění Marie-Laure de Noaillesové. Kromě muzea a butiku se v něm nachází také restaurace. O pět let později Baccarat otevřel další palác v Moskvě. Paláce v okázalém stylu navrhl Philippe Starck.\n\nBaccarat během své existence obdržel několik ocenění, například Nejlepší francouzský řemeslník nebo za příkladnou sociální politiku – jako jedna z prvních firem na světě totiž zavedla pojištění zaměstnanců a program na vzdělávaní jejich dětí. Baccarat je dodnes jednou z nejexkluzivnějších a nejstarších francouzských společností.\n\nV České republice se zastoupení značky nachází od roku 2011. Crystal Heritage Showroom se nachází v prestižních prostorách Obecního domu v Praze.\n\nFrancouzský král Ludvík XV. dal biskupovi z Mét, Ludvíkovi de Montmorency-Lavalovi, povolení založit sklárnu v obci Baccarat (Lotrinsko, Francie). Dílna nesla od roku 1775 jméno Sainte-Anne.\n\nPrůmyslník Aimé-Gabriel d’Artigues, který vlastnil také belgické sklárny Vonêche, převzal dílnu Sainte-Anne v roce 1816 a zaměřil se na zpracování křišťálového skla. První křišťál se v Baccaratu vyrobil 15. listopadu 1816.\n\nPrvní pařížský obchod byl otevřen roku 1832 na adrese Rue de Paradis 30.\n\nNa prvním Světovém veletrhu v Paříži firma představila více než pětimetrové svícny a lustry obsahující 140 světel. Od roku 1896 se podnik zaměřil na elektrické lustry.\n\nDne 29. října byla značka Baccarat zaregistrována u obchodního soudu v Paříži.\n\nBaccarat otevírá zahraniční zastoupení v Indii, Argentině a na Kubě. V dalších letech to byli Vietnam, Uruguay a Mexiko. V roce 1948 Baccarat vstoupil do Spojených států. V roce 1984 zakládání dceřinou společnost v Tokiu.\n\nVýroba prvních prémiových šperků z křišťálu byla spuštěna v roce 1992.\n\nSociete du Louvre pod vedením Anne-Claire Taittingerové se stala majoritním akcionářem společnosti Baccarat.\n\nV roce 1997 Baccarat přišel na trh s vlastní řadou parfémů.\n\nVrchním designérem značky se stal Philippe Starck. Pro sklárny vytvořil lustr z černého krystalu Zénith, o dva roky později přišel s kolekcí Darkside, jedinou svého druhu na světě.\n\nV roce 2003 společnost Baccarat také přestěhovala své sídlo do pařížské ulice Etats-Unis 11, kde se nachází bývalé panské sídlo patronky umění Marie-Laure de Noaillesové. Ve 3000 metrů čtverečních velkém sídle se nachází muzeum s tvorbou značky od počátku její existence, noblesní restaurace s křišťálovou výzdobou a rozsáhlý butik s veškerou kolekcí.\n\nVětšinový podíl společnosti Société du Louvre převzala investiční skupina soukromých investorů Starwood Capital.\n\nSvůj druhý Palác Baccarat firma otevřela v Rusku, a to na v ulici Nikolskaya v Moskvě. Interiéry této věrné repliky pařížského paláce opět navrhl Philippe Starck.\n\n"}
{"id": "642893", "url": "https://cs.wikipedia.org/wiki?curid=642893", "title": "Willie Alexander", "text": "Willie Alexander\n\nWillie „Loco“ Alexander (* 13. ledna 1943, Filadelfie) je americký zpěvák a klávesista, nejvíce známý jako člen závěrečné sestavy skupiny The Velvet Underground.\n\nNarodil se ve Filadelfii ve státě Pensylvánie. Byl synem baptistického ministra. V šedesátých letech opustil rodnou Pensylvánii a přestěhoval se do Bostonu, kde založil folkové duo Baba & Willie Loco. V roce 1964 spoluzaložil skupinu The Lost. Roku 1967 byl členem skupiny Glass Menagerie, ve které se setkal s dalším pozdějším členem The Velvet Underground Dougem Yulem. V roce 1971 se stal členem skupiny The Velvet Underground, kterou v následujícím roce opustil. Dne 24. února 1974 hrál spolu s Walterem Powersem v nahrávce písně „“, což byl duet Maureen Tuckerové a Jonathana Richmana (píseň vyšla až v roce 1980). Roku 1975 vydal tři sólové singly a založil skupinu Boom Boom Band. Skupina vydala dvě alba pro MCA Records a v roce 1978 se rozpadla. V roce 1981 vyšlo první Alexanderovo sólové album \"Solo Loco\". Po vydání debutového alba zakládá skupinu Confessions, která vydala také dvě alba a rozpadla se. Roku 2008 vystoupil jako host při koncertu skupiny Yo La Tengo.\n\n\n\n\n\n\n\n\n"}
{"id": "642903", "url": "https://cs.wikipedia.org/wiki?curid=642903", "title": "Dráček létavý", "text": "Dráček létavý\n\nDráček létavý (\"Draco volans\") je štíhlý, dlouhoocasý ještěr z řádu šupinatí (\"Squamata\") a čeledi agamovitých (\"Agamidae\"). Měří obvykle kolem 20cm, samičky bývají větší než samečci. Žije v pralesích a tropických oblastech v jižní Asie, kde využívají kožnaté blány k letům mezi stromy.\nJde o posledního létajícího plaza na naší planetě. Bez přistání mohou uletět až 8 metrů, což využívají pro hlídání svého území. Jako obranu před predátory jen lezou na stromy. Také nikdy nelétají v dešti, nebo silném větru.\n\nRozmnožování není příliš prozkoumáno, samička snáší asi pět vajec do hnízda v zemi a zakryje je hlínou. Vejce se líhnou po 32 dnech.\n\nTento ještěr dorůstá délky 20–25 cm. Po obou stranách těla má kožní řasu, kterou v případě potřeby pomocí pohyblivých prodloužených žeber napne a využívá ji k plachtění. Je to poslední létající plaz na Zemi. Když létací blánu složí, tak celý dráček připomíná kůru stromu, je tedy dobře maskovaný.\n\nDráček létavý se vyskytuje v tropické jihovýchodní Asii, a to od Indie po Indonésii.\n\nV období rozmnožování dráček ukazuje samici svou barevnou létací blánu.\n\n"}
{"id": "642908", "url": "https://cs.wikipedia.org/wiki?curid=642908", "title": "Gekon létavý", "text": "Gekon létavý\n\nGekon létavý (\"Ptychozoon kuhli\") je živočich z čeledi gekonovití. Rozšíření: Thajsko, Malajsie, Indonésie. K letu využívá kožní lem podél celého těla, končetin a ocasu a široké tlapky s blánami mezi prsty. Délka letu: 3–8,5 m. Na bocích má tlustou kůži. Živí se hmyzem a larvami. Jeho tělo měří 18–20 cm.\n"}
{"id": "642912", "url": "https://cs.wikipedia.org/wiki?curid=642912", "title": "Bedřich Vašek", "text": "Bedřich Vašek\n\nBedřich Vašek (10. února 1882, Hážovice - 14. srpna 1959, Olomouc) byl katolický kněz, badatel v oblasti sociální nauky církve (tehdy zvané \"\"křesťanská sociologie\"\") a vysokoškoský pedagog, profesor teologické fakulty v Olomouci (1922) a teologické fakulty v Bratislavě (1936). Stal se i děkanem olomoucké teologické fakulty.\n\n\n\n"}
{"id": "642928", "url": "https://cs.wikipedia.org/wiki?curid=642928", "title": "Phil Campbell", "text": "Phil Campbell\n\nPhil Campbell, rodným jménem Philip Anthony Campbell, (* 7. května 1961, Pontypridd, Wales) je velšský kytarista. Narodil se ve městě Pontypridd na jihu Walesu a na kytaru začal hrát ve svých deseti letech. Zanedlouho začal vystupovat s prvními skupinami Contrast a Rocktopus; roku 1979 spoluzaložil skupinu Persian Risk. V roce 1984 sháněla skupina Motörhead nového kytaristu. Do nejužšího výběru se dostali Michael Burston a právě Phil Campbell. Skupina však sháněla jen jednoho člena, ale její frontman Lemmy nakonec, poté, co je uslyšel hrát společně, přijal oba. Se skupinou hrál až do roku 2015, kdy se po smrti Lemmyho rozpadla.\n\n\n\n"}
{"id": "642930", "url": "https://cs.wikipedia.org/wiki?curid=642930", "title": "Seznam českých šlechtických rodů: U", "text": "Seznam českých šlechtických rodů: U\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642931", "url": "https://cs.wikipedia.org/wiki?curid=642931", "title": "Seznam moravských šlechtických rodů: U", "text": "Seznam moravských šlechtických rodů: U\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642932", "url": "https://cs.wikipedia.org/wiki?curid=642932", "title": "Seznam slezských šlechtických rodů: U", "text": "Seznam slezských šlechtických rodů: U\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642937", "url": "https://cs.wikipedia.org/wiki?curid=642937", "title": "Seznam českých šlechtických rodů: V", "text": "Seznam českých šlechtických rodů: V\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\n\nSeznam českých šlechtických rodů – vyberte písmeno:\n\n"}
{"id": "642938", "url": "https://cs.wikipedia.org/wiki?curid=642938", "title": "Seznam moravských šlechtických rodů: V", "text": "Seznam moravských šlechtických rodů: V\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642939", "url": "https://cs.wikipedia.org/wiki?curid=642939", "title": "Seznam slezských šlechtických rodů: V", "text": "Seznam slezských šlechtických rodů: V\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642940", "url": "https://cs.wikipedia.org/wiki?curid=642940", "title": "Miloš Čeleda", "text": "Miloš Čeleda\n\nMiloš Čeleda, pseudonymy: Č. Sokol, Miloš Čelinský (24. listopadu 1884 Opava – 12. června 1958 tamtéž) byl český hudební skladatel.\n\nOtec skladatele byl opavský obchodník s čajem a Miloš se systematicky věnoval přípravě na pokračování v jeho práci. Nejprve studoval na Filozofické fakultě Karlovy univerzity v Praze, ale po dvou letech přestoupil na Vysokou obchodní školu v Lipsku. Po absolvování školy byl na praxi v Hamburku a v Londýně. Po návratu do Čech převzal rodinný obchod. Za německé okupace, kdy se Opava stala centrem sudetské župy, žil v Pardubicích a Kolíně. Po osvobození nějaký čas pokračoval ve svých předválečných aktivitách, ale po komunistickém převratu mu byl obchod znárodněn a Čeleda se živil jako knihovník ve strojírenském podniku \"Ostroj Opava\".\n\nHudba se nikdy nestala jeho hlavním povoláním, přestože již v raném věku projevoval mimořádné nadání. Stejně jako jeho bratr Jaroslav Čeleda, který se stal houslistou a hudebním historikem. Ještě za gymnazijních studií zkomponoval \"Mši C-dur\" a v roce 1903 melodrama \"Kantor Halfar\" (na slova Petra Bezruče. Po dobu svých studií v Praze byl žákem Antonína Anděla a Silvestra Hipmana. Rovněž za okupace se věnoval soukromému studiu hudební kompozice.\n\nVedle svých obchodních povinností se v Opavě stal hlavním organizátorem hudebního života. \nByl dirigentem amatérského orchestru \"Českého čtenářského spolku\", spoluzakladatelem stálé \"České divadelní scény\" (1919–1938), která uváděla také operní večery. Pro Opavu zajišťoval vystoupení významných sólistů a orchestrů včetně Emy Destinnové a orchestru České filharmonie. V roce 1923 založil časopis \"Opavské meziaktí\", v němž vedl hudební rubriku. Podobně přispíval i do dalších slezských časopisů (\"Opavský týdenník, Slezské slovo\").\n\nPodle vlastního katalogu zkomponoval na 50 skladeb. Přes nedostatek formálního vzdělání se jeho skladby vyznačují dobrou technickou úrovní a byly obecenstvem dobře přijímány.\n\n\n\n\n\n\n\n\n\n"}
{"id": "642941", "url": "https://cs.wikipedia.org/wiki?curid=642941", "title": "Trevor Rabin", "text": "Trevor Rabin\n\nTrevor Charles Rabin (* 13. ledna 1954, Johannesburg, Jihoafrická republika) je jihoafrický hudebník, hudební producent a skladatel. V dětství hrál na klavír a ve dvanácti přešel ke kytaře. Působil v několika amatérských skupinách až v roce 1972 založil kapelu Rabbitt, ve které působil do roku 1978. V roce 1977 vydal své první sólové album \"Beginnings\". Roku 1982 se stal členem britské skupiny Yes, se kterou v následujících letech nahrál alba \"90125\" (1983), \"Big Generator\" (1987), \"Union\" (1991) a \"Talk\" (1994). Po odchodu ze skupiny se začal věnovat psaní filmové hudby.\n\n\n\n"}
{"id": "642942", "url": "https://cs.wikipedia.org/wiki?curid=642942", "title": "Josef Škrabal", "text": "Josef Škrabal\n\nJosef Škrabal (5. března 1875, Vísky u Boskovic, 5. října 1932, Olomouc) byl katolickým knězem, profesorem fundamentální teologie, apologetiky a filosofie na olomoucké teologické fakultě a jejím děkanem.\n\n\nCr, Zemřel Dr. Josef Škrabal, Časopis katolického duchovenstva, 1932, č. 10, str. 643.\n"}
{"id": "642944", "url": "https://cs.wikipedia.org/wiki?curid=642944", "title": "Seznam českých šlechtických rodů: W", "text": "Seznam českých šlechtických rodů: W\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642945", "url": "https://cs.wikipedia.org/wiki?curid=642945", "title": "Seznam moravských šlechtických rodů: W", "text": "Seznam moravských šlechtických rodů: W\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n"}
{"id": "642946", "url": "https://cs.wikipedia.org/wiki?curid=642946", "title": "Seznam slezských šlechtických rodů: W", "text": "Seznam slezských šlechtických rodů: W\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642948", "url": "https://cs.wikipedia.org/wiki?curid=642948", "title": "Igor Khoroshev", "text": "Igor Khoroshev\n\nIgor Petrovich Khoroshev (Rusky: Игорь Пeтpoвич Хорошев; * 14. července 1965, Moskva, SSSR) je ruský klávesista žijící ve Spojených státech, nejvíce se proslavil jako člen skupiny Yes, v letech 1997 až 2001.\n\n"}
{"id": "642949", "url": "https://cs.wikipedia.org/wiki?curid=642949", "title": "Seznam českých šlechtických rodů: Z", "text": "Seznam českých šlechtických rodů: Z\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642950", "url": "https://cs.wikipedia.org/wiki?curid=642950", "title": "Alexandre Bida", "text": "Alexandre Bida\n\nAlexandre Bida (1813, Toulouse – 1895, Bühl) byl francouzský malíř a rytec. Byl akademickým malířem, silně inspirovaný Orientem.\n\nJeho učitelem byl Eugène Delacroix. Svá díla vystavoval na Světových výstavách v letech 1855 a 1867. Ilustroval \"Histoire pittoresque de la Gaule Méridionale\" autora Cénac-Moncauta.\n\nMezi jeho žáky patřil Jean-Paul Laurens.\n"}
{"id": "642951", "url": "https://cs.wikipedia.org/wiki?curid=642951", "title": "Seznam moravských šlechtických rodů: Z", "text": "Seznam moravských šlechtických rodů: Z\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n\n"}
{"id": "642952", "url": "https://cs.wikipedia.org/wiki?curid=642952", "title": "Seznam slezských šlechtických rodů: Z", "text": "Seznam slezských šlechtických rodů: Z\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642953", "url": "https://cs.wikipedia.org/wiki?curid=642953", "title": "Liberální strana (Srbsko)", "text": "Liberální strana (Srbsko)\n\nLiberální strana (v srbské cyrilici Либерална странка) představovala jednu ze tří politických stran, které značně ovlivnily směřování Srbska v druhé polovině 19. století.\n\nOficiálně byla strana založena roku 1881. Její zakladatelé však již byli politickými matadory a objevovali se v různých funkcích již ve 40. letech. Během ustavobranitelského režimu byli liberálové součástí opozice, mezi jejich předáky se řadila jména, jako např. Vladimir Jovanović, Jevrem Grujić, Milovan Janković, Stojan Bošković, Alimpije Vasijević, nebo Jovan Ilić. Stáli za vznikem skupiny \"Družina mladeži srpske\", která byla založena roku 1847, ale její činnost byla nuceně ukončena o několik let později, v roce 1851. \n\nLiberálové byli rusofilně zaměření a podporovali dynastii Obrenovićů. Udržovali také úzké vztahy s církví. Přestože se hlásili k pojmu \"liberální\" prosazovali silně národní zájmy; podporovali ústavu z roku 1869 (\"Namesnički ustav\"), která příliš neomezovala možnosti panovníka vládnou sinou rukou. Z hlediska národní politiky zůstali věrní cíli sjednocení všech Srbů do jednoho státu. Liberálové byli politickým proudem, který se nacházel mezi konzervativci a pozdějšími radikály.\n\nKdyž po smrti knížete Michala a následně také i o řadu let později po abdikaci krále Milana zůstal trůn prázdný a nástupce ještě nebyl plnoletý, vládla regentská rada vždy v čele s předsedou Liberání strany a jejím prominentním představitelem – Jovanem Ristićem.\n\nPo nástupu Petra I. Karađorđeviće na srbský trůn došlo ve straně k rozštěpu; vznikly dvě strany – první národní a druhá liberálně-demokratická. Obě se pak sloučily v roce 1904 již jako Národní strana.\n"}
{"id": "642954", "url": "https://cs.wikipedia.org/wiki?curid=642954", "title": "Bartoloměj Kutal", "text": "Bartoloměj Kutal\n\nProf. ThDr. Bartoloměj Kutal (26. srpna 1883, Měrovice nad Hanou – 20. června 1964, Olomouc?) byl katolickým knězem, badatelem v oblasti exegese Starého zákona, profesorem teologické fakulty v Olomouci. Byl i děkanem olomoucké teologické fakulty, spravoval ji během zrušení za 2. světové války a po znovuotevření r. 1945 byl proděkanem až do jejího definitivního zrušení v roce 1950.\n\n\n"}
{"id": "642956", "url": "https://cs.wikipedia.org/wiki?curid=642956", "title": "Seznam českých šlechtických rodů: Ž", "text": "Seznam českých šlechtických rodů: Ž\n\nTento seznam obsahuje výčet šlechtických rodů, které byly v minulosti spjaty s Českým královstvím Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Českého království či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří zde vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam českých šlechtických rodů – vyberte písmeno:\n\n"}
{"id": "642957", "url": "https://cs.wikipedia.org/wiki?curid=642957", "title": "Seznam moravských šlechtických rodů: Ž", "text": "Seznam moravských šlechtických rodů: Ž\n\nTento seznam obsahuje výčet šlechtických rodů, které byly v minulosti spjaty s Markrabstvím moravským. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Moravy či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří na Moravě vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam moravských šlechtických rodů – vyberte písmeno:\n"}
{"id": "642958", "url": "https://cs.wikipedia.org/wiki?curid=642958", "title": "Seznam slezských šlechtických rodů: Ž", "text": "Seznam slezských šlechtických rodů: Ž\n\nTento seznam obsahuje výčet šlechtických rodů, které byly v minulosti spjaty s územím Slezska. Podmínkou uvedení je držba majetku, která byla v minulosti jedním z hlavních atributů šlechty, případně, zejména u šlechty novodobé, jejich služby ve státní správě na území Slezska či podnikatelské aktivity. Platí rovněž, že u šlechty, která nedržela konkrétní nemovitý majetek, jsou uvedeny celé rody, tj. rodiny, které na daném území žily alespoň po dvě generace, nejsou tudíž zahrnuti a počítáni za domácí šlechtu jednotlivci, kteří ve Slezsku vykonávali pouze určité funkce (politické, vojenské apod.) po přechodnou či krátkou dobu. Nejsou rovněž zahrnuti církevní hodnostáři z řad šlechty, kteří pocházeli ze šlechtických rodů z jiných zemí.\nSeznam slezských šlechtických rodů – vyberte písmeno:\n\n"}
{"id": "642959", "url": "https://cs.wikipedia.org/wiki?curid=642959", "title": "Sám doma a bohatý 2: Vánoční přání", "text": "Sám doma a bohatý 2: Vánoční přání\n\nSám doma a bohatý 2: Vánoční přání nebo také Vánoční přání Richieho Riche či Vánoční přání Ričiho Riče (orig. \"Richie Rich's Christmas Wish\") je americký film z roku 1998, pokračování snímku \"Sám doma a bohatý\". V titulní roli Richieho Riche nahradil Macaulayho Culkina David Gallagher.\n\nRichie Rich má ve velkých saních na dálkové ovládání doručit sirotkům ze sirotčince vánoční dárky. Jeho zlý bratranec Reggie Van Dough se ale zmocní ovladače a sáně navede do lidí a domů. Richie je tak obviněn z toho, že zkazil lidem Vánoce. Když je zpátky doma, tak si u stroje profesora Keenbeana, který plní přání, přeje, aby se nikdy nenarodil. Richie se potom ocitne v alternativní realitě, kde se nikdy nenarodil a musí najít cestu zpět. Dozvěděl se, že bez něj by se věci vyvíjely hůř. Shromáždí své přátele (kteří si ho nepamatují), kteří mu pomohou vše napravit. Richie se vrátí domů, je šťastný, že žije a je schopný napravit chyby, které předtím způsobil sáněmi.\n\n"}
{"id": "642964", "url": "https://cs.wikipedia.org/wiki?curid=642964", "title": "Implicitní paměť", "text": "Implicitní paměť\n\nImplicitní paměť, také známá pod názvy nedeklarativní paměť či procedurální paměť, obsahuje všechno, co si nevybavujeme vědomě. Patří sem například emoční a jazyková paměť. Pod implicitní paměť také spadá senzomotorické učení. Reflexy a návyky jsou následkem paměti implicitní.\n\nLarry Squire rozděluje implicitní učení na čtyři skupiny: dovednosti, senzibilitace, klasické podmiňování a neasociativní učení. Toto rozdělení vychází především z výzkumů s pacienty postiženými amnézií, kterým dlouhodobá explicitní paměť chybí, přesto však u nich lze cvičit paměť implicitní.\nUkázalo se, že pacienti s amnézií si dokáží učit motorickým schopnostem stejně dobře, jako jejich vrstevníci bez amnézie. Jeden z prvních takovýchto důkazů pochází ze studie s amnesiakem Henrym Molaisonem. Princip studie spočíval v tom, že dr. Brenda Milnerová, vedoucí tohoto výzkumu, pro Henryho připravila papír se dvěma nevybarvenými hvězdami do sebe zasazenými a před papír umístila zrcadlo. Henry dostal tužku a jeho úkolem bylo nakreslit další hvězdu do místa mezi dvěma danými hvězdami. Svou ruku směl však sledovat jen v zrcadle. Ze začátku mu úkol nešel, avšak po několika pokusech, které byly dostatečně časově odděleny, se jeho výkon značně zlepšil, aniž by si H. M. uvědomoval, že by se nějak učil.\n\nOd této doby proběhlo mnoho dalších pokusů, které potvrdily jev, že lidem bez dlouhodobé paměti motorická paměť zůstává. Amnesiaci například byli schopni se naučit číst převrácený rukopis či řešit logické hádanky.\n\nSenzibilitace je jev, při němž nedávné zaznamenání informace vede ke snazšímu budoucímu zaznamenání či rozpoznání této informace, bez toho, aby si člověk vědomě na tuto informaci rozvzpomenul. Nezáleží na druhu informace - může být vizuální i zvuková, přičemž vizuální mohou být i psaná slova i obrázek.\n\nPojem klasické podmiňování se vztahuje k podmíněným reflexům plynoucím z asociací. Standardní příklad tohoto jevu je pokus se psy ruského psychologa Ivana P. Pavlova. V pokusu Pavlov vždy, když přinášel psům jídlo, zazvonil zvonkem. Když se toto opakovalo, u psů se vytvořil reflex na zvonění zvonku. Vždy, když se zazvonilo na zvonek, tak psi začali slintat, aniž by se muselo přinést jídlo.\n\nJednou zvláštní ukázkou klasického podmiňování je experiment neuropsychiatra Édouarda Claparèdea. Ten pracoval s pacientkou trpící formou amnézií, při které si nemohla do paměti ukládat nové informace. Jednoho dne jí Claparede podal ruku k potřesení, v níž měl schovaný špendlík, a pacientku lehce poranil. Přestože si druhý den pacientka na nepříjemnou příhodu nepamatovala, váhala, když ji Claparède podal ruku k potřesení.\n\nDále lze podmiňování pozorovat, když například po určitém zvuku je na obličej účastníků výzkumu nasměrován závan vzduchu, který je přinutí mrknout. Zvuk člověk brzy asociuje s mrknutím - když slyší zvuk, tak mrká, aniž by ho k tomu přinutil závan vzduchu.\n\nPříkladem neasociativního učení je to, že se amnezistům a kontrolní skupině pustí hudební ukázky odlišné kultury. Po době dostatečné na zapomenutí hudby jsou účastníkům puštěny další hudební ukázky, z nichž některé už předtím slyšely, a je jim zadán úkol, aby každou ukázku zhodnotily. Ukázalo se, že amnezistům i kontrolní skupině se více líbí muzika, kterou slyšeli alespoň dvakrát (aniž by si to amnezisté uvědomovali), než muzika, kterou si poslechli jen jednou.\n"}
{"id": "642965", "url": "https://cs.wikipedia.org/wiki?curid=642965", "title": "Petr Jančařík", "text": "Petr Jančařík\n\nPetr Jančařík (* 1. ledna 1952 v Plzni) je český moderátor a herec.\n\nJako moderátor se do povědomí zapsal pořadem Magion vysílaným Českou televizí v letech 1984 až 1996. Dále v televizi moderoval například Studio Rosa a soutěž Tutovka. V roce 2014 působil jako průvodce po českých lázeňských zařízeních v life-stylovém magazínu TV RELAX \"Švihák lázeňský\".\n\nV Českém rozhlase Plzeň dlouhodobě moderuje zábavnou talk-show \"Posezení v divadle aneb neočekávaný dýchánek\", natáčenou po léta v Divadle Miroslava Horníčka v Plzni, od roku 2014 v Divadle Alfa. Od ledna 2014 do října 2016 byl jedním z moderátorů písničkového pořadu \"Dvanáct ve dvanáct\" vysílaného na Dvojce Českého rozhlasu.\n\nMá jednoho syna – Michal je taktéž moderátorem.\n"}
{"id": "642966", "url": "https://cs.wikipedia.org/wiki?curid=642966", "title": "Okres Tuchola", "text": "Okres Tuchola\n\nOkres Tuchola (polsky \"Powiat tucholski\") je okres v polském Kujavsko-pomořském vojvodství. Rozlohu má 1075,27 km² a v roce 2005 zde žilo 47 190 obyvatel. Sídlem správy okresu je město Tuchola.\n\nMěstsko-vesnické:\n\nVesnické:\n\n"}
{"id": "642967", "url": "https://cs.wikipedia.org/wiki?curid=642967", "title": "Podtrosecká údolí", "text": "Podtrosecká údolí\n\nPodtrosecká údolí je název přírodní rezervace, která vznikla v roce 1999 propojením a úpravou dvou starších přírodních rezervací v okresech Semily a Jičín, tj. na území Libereckého a Královéhradeckého kraje - Údolí Žehrovky a Rašeliniště Vidlák (obě byly vyhlášeny v roce 1985). Přírodní rezervace je v péči AOPK ČR - regionálního pracoviště Liberecko.\n\nHlavním předmětem ochrany je nejrozsáhlejší komplex mokřadních biotopů na území Českého ráje. Území do sebe zahrnuje rybníky a vodní toky v kaňonovitých údolích, které jsou lemované pískovcovými skálami. Mezi rybníky jsou tzv. květnaté louky, což jsou velmi bohaté biotopy, které potřebují pravidelné kosení, jinak ztrácí svou druhovou diverzitu. Na tento typ biotopu je vázáno několik druhů chráněných motýlů - např. modrásek bahenní (\"Phengaris nausithous\").\n\nV oblasti je několik menších puklinových pramenů (např. \"Prdlavka\" u Věžického rybníka), které umožnily vznik nivních rašelinných půd, na která jsou vázaná vzácná společenstva rostlin. Území, zahrnující unikátní kaňonovitá údolí v kvádrových pískovcích, je cenné i z hlediska geologického a geomorfologického a je řazeno mezi geologické lokality národního významu.\n\nRybníky jsou napájeny ze tří hlavních zdrojů. Jsou jimi Želejovický potok, Jordánka a Žehrovka.\nSoustava rybníků byla vybudována asi v 16. století, tento počin umožnil hospodárné využití této oblasti. Rybníků je 8 následujících \n(pozn.: poslední tři z uvedených rybníků neleží v přírodní rezervaci)\n\nNa nivní rašelinné půdy jsou vázány druhy rostlin jako je pryskyřník velký (\"Ranunculus lingua\"), suchopýr štíhlý (\"Eriophorum gracile\"), rosnatka okrouhlolistá (\"Drosera rotundifolia\"), violka bahenní (\"Viola palustris\"), tolije bahenní (\"Parnassia palustris\"). Velmi cenná je asi 90 let stará olšina u Věžického rybníka. Na loukách rostou např. prvosenka vyšší (\"Primula elatior\"), zvonek rozkladitý (\"Campanula patula\"), upolín nejvyšší (\"Trollius altissimus\"), ocún jesenní (\"Colchicum autumnale\"), smolnička obecná (\"Lychnis viscaria\"), kakost bahenní (\"Geranium palustre\") aj.\n\nNa vodní prostředí je vázána řada ptáků, kteří v Podtroseckých údolích nacházejí vhodné podmínky pro život. Jsou to kachna divoká (\"Anas platyrhynchos\"), lyska černá (\"Fulica atra\"), ledňáček říční (\"Alcedo atthis\"), konipas horský (\"Motacilla cinerea\"), skorec vodní (\"Cinclus cinclus\"), slípka zelenonohá (\"Gallinula chloropus\"), čírka modrá (\"Anas querquedula\"), čírka obecná (\"Anas crecca\"), potápka malá (\"Tachybaptus ruficollis\"), potápka černokrká (\"Podiceps nigricollis\"), potápka roháč (\"Podiceps cristatus\"), polák velký (\"Aythya ferina\"), polák chocholačka (\"Aythya fuligula\"), volavka popelavá (\"Ardea cinerea\"), labuť velká (\"Cygnus olor\") a volavka bílá (\"Ardea alba\"). Z pěvců se v okolí rybníků vyskytují např. rákosník velký (\"Acrocephalus arundinaceus\"), rákosník obecný (\"Acrocephalus scirpaceus\") nebo strnad rákosní (\"Emberiza schoeniclus\"). Během ptačích tahů na jaře a na podzim se u rybníků vyskytuje orlovec říční (\"Pandion haliaetus\") a moták pochop (\"Circus aeruginosus\").\n\n\"Naučná stezka Podtrosecká údolí\" vede z Borku pod Troskami na zříceninu hradu Trosky. Její délka je cca 8 km a má 13 informačních zastávek, které obsahují informace o historii oblasti, rostlinách, živočiších i geologii. Tato naučná stezka byla otevřena v roce 1980.\n\n\n"}
{"id": "642968", "url": "https://cs.wikipedia.org/wiki?curid=642968", "title": "Bernie Marsden", "text": "Bernie Marsden\n\nBernard John \"Bernie\" Marsden (* 7. května 1951, Buckingham, Buckinghamshire, Anglie) je anglický rockový kytarista, hrál s Glenn Cornick's Wild Turkey v roce 1974, Babe Ruth, (1975-76), Paice, Ashton & Lord (1977), Whitesnake a další.\n\n\n\n\n\n\n\n\n\n\n"}
{"id": "642969", "url": "https://cs.wikipedia.org/wiki?curid=642969", "title": "Zlatý glóbus za nejlepší cizojazyčný film", "text": "Zlatý glóbus za nejlepší cizojazyčný film\n\nZlatý glóbus za nejlepší cizojazyčný film je jedna z cen udělována Asociací zahraničních novinářů v Hollywoodu (angl. Hollywood Foreign Press Association, HFPA) na slavnostním ceremoniálu Zlatých glóbů.\n\nBěhem více jak šedesátileté historie tyhle kategorie došlo ke změnám, které byly ustáleny až po roce 1986. Před rokem 1973 se oceňovalo i několik filmů během jednoho roku. V letech 1965 až 1972 existovala i kategorie \"Nejlepší zahraniční film - anglicky mluvící\". Seznam v kategorii \"Nejlepší cizojazyčný film\" obsahuje také filmy oceněné v kategoriích: \n\n\nNásledující seznam obsahuje originální názvy vítězných filmů, jejich režisérů a zemi, kterou reprezentovali. Rok u názvu filmu znamená rok distribuce v USA, nikoliv rok, kdy se konal slavnostní ceremoniál. Má-li film český distribuční název, je uveden nejprve ten.\n\n\n\n\n\n\n\n\n"}
{"id": "642973", "url": "https://cs.wikipedia.org/wiki?curid=642973", "title": "Adrian Vandenberg", "text": "Adrian Vandenberg\n\nAdrian Vandenberg, rodným jménem Adrianus van den Berg (* 31. ledna 1954, Haag) je nizozemský malíř a kytarista, známý především z hardrockové skupiny Whitesnake. S touto skupinou začal spolupracovat v roce 1985, ale jejím členem se stal až o dva roky později. V kapele působil do roku 1991, krátce v ní opět hrál v letech 1994 a 1997. Později se skupinou několikrát vystoupil jako host. Před Whitesnake hrál ve skupině Teaser, se kterou roku 1978 vydal jedno album. Následně vydal několik alb s projektem Vandenberg, jehož činnost byla ukončena nástupem do Whitesnake. Od roku 2013 působil ve skupině MoonKings, která v únoru 2014 vydala své první studiové album.\n\n"}
{"id": "642974", "url": "https://cs.wikipedia.org/wiki?curid=642974", "title": "Darkspore", "text": "Darkspore\n\nDarkspore (též Dark Spore) je počítačová hra na hrdiny typu RPG od vývojářského studia Maxis. Hlavním úkolem v Darkspore je projít jednotlivými levely, přičemž v každém z nich si vyberete svou vlastní jednotku čítající tři bojovníky. Ty si můžete upravovat v editoru postav inspirovaném hrou Spore, předchozím počinem Maxisu.\n\nHru vydala společnost Electronic Arts pro OS Windows 26. dubna 2011 v Severní Americe a o dva dny později i v Evropě.\n\nSpolečnost EA, provozující herní servery Darkspore, k 1. březnu 2016 bez náhrady ukončila provoz on-line služeb Darkspore. Jelikož Darkspore (včetně edic na DVD nosiči) obsahuje agresivní on-line DRM ochranu a vyžaduje trvalé on-line připojení k herním serverům i v single player misích, stala se tak tato hra zcela nehratelná (spouštěč zabrání jejímu spuštění). EA tak dokončila rituální vraždu Darkspore a znemožnila komukoliv hrát tuto hru. V jednom článku pak PC Gamer nastoluje otázku, zda je vhodné tímto způsobem uživatelům (v podstatě) sebrat hru, za kterou poctivě zaplatili. A jen pro sebe si posteskne, že na tato volání vývojáři a vydavatelé (v zájmu svých zisků - pozn. překl.) většinou neslyší. Přestože tato ztráta nebude u Darkspore nejspíš tragická, je to stále nepříjemné a v principu špatně, uzavíra PC Gamer.\n\nPo věky Crogenitorové vládli galaxii, transformovali a předělávali ji tak, jak se jim zlíbilo. Ve své nekontrolovatelné aroganci ale vytvořili něco, co se jim vymklo z rukou – Darkspore. Nyní je galaxie v obležení. Darkspore začalo používat síly E-DNA k přeměně obyvatel planet na bezmyšlenkovité otroky, jejichž jediným cílem je ovládnout všechny ostatní planety. Jsi uprchlíkem z Darkspore již od začátku tisíciletí. Ale objevila se nová možnost, možnost, která by mohla překazit plány Darkspore. Teď je to na tobě: vést boj proti Darkspore a zachránit galaxii.\n\n"}
{"id": "642977", "url": "https://cs.wikipedia.org/wiki?curid=642977", "title": "Nabhánovci", "text": "Nabhánovci\n\nDynastie Baní Nabhán, neboli Nabhánovci, byla ománská dynastie, která vládla přibližně pět století. Období jejich vlády se dělí na dvě éry – ranou a pozdní.\n\nRaná Nabhánovská éra začala v roce 1154, kdy byly ze země vypuzeni Seldžukové a zemřel imám Džaber Mousa bin Abí al-Mali Mousa bin Nedžad a skončila roku 1500 odstraněním Sulejmána bin Sulejmána bin Mudafara al-Nabháního a potvrzením imáma Muhamada bin Ismaela novým ománským vládcem. Tato první éra trvala 400 let a provázely ji vnitřní i vnější invaze a války a navíc občasné změny imámů. Časté invaze přicházely z Persie.\n\nPozdní Nabhánovská éra trvala od roku 1500 do roku 1624. Nejvýznamnější událostí tohoto období byla okupace pobřežních území ze strany Portugalska, Nabhánovci tak vládli pouze vnitrozemí. Vedle toho vznikaly rozepře v samotné dynastii, opět se často měnili imámští vládci a různé ománské kmeny cítily možnost znásobit vlastní moc. Rokem 1624 začala vláda dynastie Jarúba, kterou o přibližně sto let později vystřídala dynastie al-Busaíd. Do dynastie al-Busaíd patří i současný ománský sultán Kábús bin Saíd.\n\nPodle některých zdrojů udržovali Nabhánovci politické vztahy se sousedními státy v Perském zálivu a také s některými asijskými královstvími. Obzvláště silnými vztahy tehdy oplýval Omán v oblasti východní Afriky z důvodu velkého objemu vzájemného obchodu.\n"}
{"id": "642984", "url": "https://cs.wikipedia.org/wiki?curid=642984", "title": "Jan Rudolf Kutschker", "text": "Jan Rudolf Kutschker\n\nJan Křtitel Rudolf Kutschker (11. dubna 1810 Loučky – 23. ledna 1881 Vídeň) byl římskokatolický duchovní, profesor morálky na teologické fakultě v Olomouci (1835–1852), děkan fakulty a rektor olomoucké Františkovy univerzity, od roku 1862 generální vikář vídeňské arcidiecéze a světící biskup, 12. ledna 1876 po smrti kardinála Rauschera se stal vídeňským arcibiskupem a 22. června 1877 byl kreován kardinálem.\n\n\n"}
{"id": "642985", "url": "https://cs.wikipedia.org/wiki?curid=642985", "title": "Iron (rozcestník)", "text": "Iron (rozcestník)\n\nIron může být:\n\n"}
{"id": "642988", "url": "https://cs.wikipedia.org/wiki?curid=642988", "title": "Dropovití", "text": "Dropovití\n\nDropovití (Otididae) jsou velcí ptáci z řádu krátkokřídlých někdy řazení do zvláštního řádu dropi (Otidiformes). Dropi patří k největším létajícím ptákům; jsou známí především svým unikátním chováním v průběhu toku. Mimo období toku žijí skrytě a jsou často přehlíženi vzhledem k dokonalému kryptickému zbarvení. Žijí v otevřených travnatých oblastech mírného a tropického pásu Starého světa; nejrozšířenější jsou v tropech Afriky, odkud zasahují do mírného pásu Eurasie (od Evropy po východní Sibiř), navíc žijí v Indii a Austrálii. V současné době je rozlišováno 26 druhů dropů, kteří kolonizovali veškeré vhodné biotopy v oblasti svého rozšíření. Na území ČR byly zjištěny tři druhy dropů.\n\nŘada druhů dropů patří mezi ohrožené druhy - z celkového počtu 26 druhů jsou čtyři zařazeny mezi kriticky ohrožené, ohrožené nebo zranitelné a další čtyři jako téměř ohrožené. U ostatních druhů dochází přinejmenším ke změnám jejich statusu. V současné době existuje řada národních a mezinárodních programů, zaměřených na ochranu vybraných druhů.\n\nPůvod dropů je třeba hledat v jižní nebo východní části subsaharské Afriky; nejstarší uváděný zástupce čeledi (\"Paleotis weigelti\" ze středního eocénu Geiseltalské hnědouhelné oblasti v Německu), podporující evropský původ skupiny, se ukázal být ve skutečnosti malým druhem pštrosa. V průběhu miocénu a pliocénu došlo k výraznému rozšíření dropu, přičemž kolonizovali Evropu a Asii. Do Austrálie se evidentně rozšířili až v nedávné době (drop australský, \"Ardeotis australis\").\nFosilní doklady jsou velmi chudé. Jejich další vývoj je dosud málo prozkoumaný, což se odráží v nejednotnosti taxonomie a různém počtu uznávaných rodů. Výzkumy DNA prokázaly vzájemnou příbuznost těchto dvojic rodů: \"Ardeotis\" a \"Neotis\", \"Afrotis\" a \"Eupodotis\", \"Chlamydotis\" a \"Otis\".\n\nMolekulární výzkumy ukázaly několik nesouladů s tradiční taxonomií. Především nebyl zjištěn žádný rozdíl mezi dropy rodů \"Ardeotis\" a \"Neotis\", kteří by tak měli být zahrnuti do jediného rodu. Dříve navrhované širší pojetí rodu \"Eupodotis\" se ukazuje jako neopodstatněné, protože rody \"Lophotis\", \"Ardeotis\" a \"Lissotis\" se od zástupců tohoto rodu oddělily před významnou dobou a tvoří samostatné linie. Rovněž postavení dropa Rüppellova (\"Eupodotis rueppellii\") je velmi nejasné; druh se výrazně geneticky liší od ostatních zástupců rodu a zdá se být opodstatněné jeho původní řazení do samostatného rodu \"Heterotetrax\".\n\nRovněž nejasným zůstává postavení rodu \"Otis\" v rámci čeledi. Analýzy DNA ukazují, že nejblíže příbuzným je oproti tradičním domněnkám rodu \"Chlamydotis\".\n\n\n"}
{"id": "642990", "url": "https://cs.wikipedia.org/wiki?curid=642990", "title": "Vajgač", "text": "Vajgač\n\nVajgač, rusky Вайгач, je ostrov v Severním ledovém oceánu. Leží mezi Pečorským mořem a Karským mořem. Od ruské pevniny na jihu je oddělen průlivem Jugorskij Šar a na severu jej odděluje od Jižního ostrova průliv Karská vrata. Ostrov je součástí Něneckého autonomního okruhu.\n\nVajgač má rozlohu 3383 km². Je zhruba 100 km dlouhý a až 45 km široký. Průměrné teploty se v únoru pohybují okolo −20 °C, v červnu dosahují 5 °C. Nejvyšší bod má 170 metrů nad mořem.\n\nVajgač je tvořen jílovými břidlicemi, pískovci a vápenci, vápence na ostrově převládají. Nízké skalnaté hřbítky se táhnou v délce ostrova, pobřeží místy ukončují nízké útesy. Skály jsou zbrázděny rýhami, zřejmě od kamenů uvězněných v mořském ledu. Vajgač má hustou říční síť s vodními toky v délce 20 až 40 km, četné jsou bažiny a malá jezera. Krajinu pokrývá tundra. Na ostrově leží osady Vajgač, Dolgaja Guba a Varnjek.\n\nČetné jsou trávy, mechy a arktické kvetoucí rostliny, na ostrově nerostou stromy, rostou zde občasně jen vrby bylinné (\"Salix herbacea\").\n\nNa ostrově žijí lišky polární a lumíci. Zatímco zvířat není na ostrově mnoho, ptáků je velký počet; různé druhy kachen, brodivých ptáků a jiných vodních ptáků pravidelně zalétají do mokřin a na jezera.\n\nV roce 2007 Světový fond na ochranu přírody a vláda Ruské federace schválily vznik přírodní rezervace na ostrově. Okolí ostrova je domovem mnoha mořských savců, jako jsou mroži, tuleni a některé ohrožené druhy velryb.\n\nNázev ostrova pochází z něneckého výrazu pro „naplavený břeh“. Až do 19. století byl ostrov posvátným místem Něnců, na Djakovově mysu se nachází svatyně nejvyššího něneckého boha. Byly zde uctívány různé dřevěné a kamenné modly pomalované krví posvátných zvířat – především sobů. Jejich obětní hranice byly vyskládány z naplaveného dřeva, paroží vysoké, lebek medvědů a vysoké. I pro pokřesťanštěné Něnce jsou obětní hranice stále opředeny pověrami.\n\n\n"}
{"id": "642991", "url": "https://cs.wikipedia.org/wiki?curid=642991", "title": "George Don", "text": "George Don\n\nGeorge Don (17. května 1798 Doo Hillock, Forfarshire – 25. února 1856 Kensington, Londýn) byl skotský botanik.\n\nJeho otcem byl George Don starší, superintendant botanických zahrad v Edinburghu, bratr David Don byl také botanik.\n\nOd roku 1816 pracoval pro zahrady v Chelsea. V roce 1821 odcestoval z pověření Royal Horticultural Society do Brazílie, Západní Indie a na Sierra Leone, kde sbíral rostliny.\n\n"}
{"id": "642992", "url": "https://cs.wikipedia.org/wiki?curid=642992", "title": "Jovan Ristić", "text": "Jovan Ristić\n\nJovan Ristić (v srbské cyrilici Јован Ристић, 16. ledna 1831 Kragujevac – 23. srpna 4. září 1899, Bělehrad) byl významným srbským politikem druhé poloviny 19. století; vůdčí osobností liberálního proudu v srbské politice a celkem třikrát předseda vlády, dvakrát regentem neplnoletých následníků srbského trůnu. \n\nJovan se narodil do chudé rodiny v Kragujevaci. Jeho otec brzy zemřel. Sám Jovan byl úspěšným žákem na základní škole, později studoval na střední škole v Bělehradě. Tam se stal členem organizace Družina mladeži srpske, což byl částečně politický spolek, který se inspiroval událostmi roku 1848. Na Bělehradském Lyceu ukončil svá studia v roce 1852. Bylo mu nabídnuto, aby studoval teologii v Rusku, nicméně nabídku odmítl. Naopak odešel studovat do Berlína a později Heidelbergu, nakonec do pařížské Sorbonny. Pro Ristiće byl formující především pobyt v Německu, který určil jeho pohled na fungování byrokracie; svojí politiku později orientoval podle pruského vzoru.\n\nOd roku 1854 pracoval na srbském Ministerstvu vnitra, které řídil jeden z ustavobranitelů – Ilija Garašanin. Později se oženil s dcerou nejbohatšího obchodníka v Bělehradu, Hadži Tomou. Díky tomu získal přístup k bohatým podnikatelským kruhům, které byly napojeny na vládnoucí dynastii Obrenovićů. \n\nK vysoké politice se dostal Ristić po roce 1861, kdy se stal srbským zástupcem v Istanbulu. Ristić zastupoval knížectví při jednání s Turky v roce 1861, kde se ukázal jako schopný vyjednávač. Jako ministr zahraničí Srbska se pokoušel vyjednat protiturecký spolek s Řeckem. Jeho úspěch mu vynesl nominaci na post ministra zahraničí, který získal po svém návratu do Bělehradu po skončených jednáních. \n\nV polovině 70. let 19. století podporoval expanzivní politiku Srbska v jihovýchodní Evropě. Srbsko se mělo stát vůdčím státem na Balkáně, který by spojil všechny jižní Slovany. Podporoval proto několik konfliktů s Osmanskou říší, které pro Srbsko skončily příznivě a země získala nové území na východě a na jihu.\n\nZnámější a mnohem podstatnější však byla jeho úloha na Berlínském kongresu, kde byla Srbsku přiznána nezávislost na Osmanské říši. Následně však výměnou za ni muselo Srbsko přijmout řadu nepříliš výhodných smluv, které vedly nakonec k pádu Ristićovy vlády. Některé z nich byly dokonce tajné a nevěděl o nich nikdo jiný, kromě samotného premiéra a krále.\n\nJako předseda několika vlád a zároveň regent býval často v pozici nejmocnější osoby v zemi. Kromě politiky se také zabýval historií.\n\n"}
{"id": "642993", "url": "https://cs.wikipedia.org/wiki?curid=642993", "title": "Josef Malý (teolog)", "text": "Josef Malý (teolog)\n\nJosef Malý (1802 Dětřichov nad Bystřicí – 7. října 1862 Prostějov) byl český římskokatolický kněz a vysokoškolský pedagog. \n\nPůsobil jako profesor pastorálky na olomoucké teologické fakultě, její děkan a rektor c.k. Františkovy univerzity v Olomouci. Působil také jako farář v Prostějově, kde zemřel.\n\nBěhem revoluce rovněž od roku 1848 do roku 1849 zasedal i jako poslanec Moravského zemského sněmu. Nastoupil sem po zemských volbách roku 1848 za kurii vysoké školy v Olomouci, coby virilista (poslanec zasedající na sněmu z titulu funkce rektora olomouckého vysokého učení).\n\n"}
{"id": "642994", "url": "https://cs.wikipedia.org/wiki?curid=642994", "title": "Josef Malý", "text": "Josef Malý\n\nJméno a příjmení Josef Malý má více osobností:\n\n\n"}
{"id": "642996", "url": "https://cs.wikipedia.org/wiki?curid=642996", "title": "Acma'ut", "text": "Acma'ut\n\nAcma'ut (: עצמאות; doslova „Nezávislost“, oficiálně též סיעת העצמאות, Si'at ha-acma'ut, „Strana nezávislosti“) je izraelská sionistická centristická politická strana založená v roce 2011 Ehudem Barakem. Strana se neúčastnila předčasných parlamentních voleb v lednu 2013 a její předseda oznámil odchod z politické scény.\n\nEhud Barak jako předseda Izraelské strany práce vstoupil roku 2009 po volbách do Knesetu do koaliční vlády Benjamina Netanjahu. V této vládě kromě strany Likud Benjamina Netanjahu zasedly i strany ultraortodoxních Židů (Šas) nebo strany sekulární ale nacionalisticky orientované (například Jisra'el Bejtejnu).\n\nSpojení středolevicově orientované Strany práce s těmito subjekty bylo v rámci této strany předmětem opakované kritiky. Stranické preference kvůli vnitřním sporům klesly až na úroveň, kdy by v nových parlamentních volbách obdržela jen 5-6 mandátů. V lednu 2011 oznámili tři ministři za Stranu práce (Benjamin Ben Eliezer, Jicchak Herzog, Avišaj Braverman), kteří kromě Ehuda Baraka zasedali ve vládě Benjamina Netanjahu, že jejich strana by měla opustit vládu, pokud se nepodaří obnovit mírový proces s Palestinci.\n\n17. ledna 2011 oznámil Ehud Barak, že odchází ze Strany práce a s dalšími čtyřmi poslanci Knesetu (Šalom Simchon, Ejnat Wilf, Orit Noked a Matan Vilnaj) zakládá novou politickou stranu nazvanou Acma'ut. Tu Ehud Barak definoval jako sionistickou, centristickou a demokratickou politickou formaci, přičemž kritizoval Stranu práce že v ní převládají postsionistické a postmoderní názory. Prohlásil také: \"„Dospěli jsme k názoru, že nadešel čas ukončit anomálii v politickém životě, v jejímž rámci existovaly ve skutečnosti dvě strany práce.“\"\n\nČlenové nové strany také zmiňují, že jejich inspirací při hledání orientace nového uskupení je strana Mapaj a její hlavní představitel David Ben Gurion. Poslankyně Ejnat Wilf: „\"Uvnitř Strany práce byly přinejmenším dvě frakce; někteří by řekli, že ještě mnohem víc. Jedna, která se stále více posouvala doleva a hleděla na spolupráci s vládou jako na něco neudržitelného, vnímající sebe sama jako čistou opozici, a jiná frakce, která viděla jako správnou věc spolupracovat s pragmatickými a umírněnými prvky v Likudu, a odrážela to, kam by její členové rádi viděli, aby se ubírala celá Strana práce, směrem k něčemu více centristickému, něčemu co se vrací ke kořenům jako Mapaj, k více centristické a bengurionovské straně\".“\n\nJeště téhož dne, kdy Ehud Barak ohlásil odchod ze Strany práce, oznámili tři zbylí ministři za tuto stranu rezignaci z koaliční vlády. Ehud Barak pak zahájil koaliční vyjednávání s Benjaminem Netanjahu o podmínkách účasti jeho nové politické formace ve vládě. Odchodem Baraka a jeho stoupenců poklesl počet poslanců za Stranu práce na osm, čímž klesla na nejnižší úroveň ve své historii.\n\n18. ledna 2011 bylo oznámeno, že strana Acma'ut bude mít ve vládě Benjamina Netanjahu čtyři ministry. Svůj post si zachoval Ehud Barak. Do funkce ministryně zemědělství usedla Orit Noked, nově zřízený post ministra civilní obrany obsadil Matan Vilnaj, ministrem průmyslu a obchodu se stal dosavadní šéf rezortu zemědělství Šalom Simchon, který zároveň usedl i na post ministra pro menšiny.\n\n"}
{"id": "642998", "url": "https://cs.wikipedia.org/wiki?curid=642998", "title": "83. ročník udílení Oscarů", "text": "83. ročník udílení Oscarů\n\nSlavnostní ceremoniál 83. ročníku udílení Oscarů se uskutečnil 27. února 2011. Vyhrál film \"Králova řeč\", který také společně s \"Počátkem\" získal nejvíce cen – 4. Tři Oscary získal film \"The Social Network\", po dvou \"Fighter\", \"\" a \"Alenka v říši divů\". Nejvíce nominací měl film \"Králova řeč\" (12).\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "642999", "url": "https://cs.wikipedia.org/wiki?curid=642999", "title": "Josef David", "text": "Josef David\n\nJosef David (2. srpna 1827 Petrovice – 3. dubna 1889 Olomouc) byl český katolický kněz, profesor pastorálky na olomoucké teologické fakultě, kde byl také vícenásobným děkanem.\n\n"}
{"id": "643002", "url": "https://cs.wikipedia.org/wiki?curid=643002", "title": "Alfons de la Cerda", "text": "Alfons de la Cerda\n\nAlfons de la Cerda ( \"Alfonso de la Cerda\", 1270 Valladolid - 1324/1333 Ávila) byl syn kastilského prince a většinu svého života strávil snahou o získání svého dědictví.\n\nAlfons se narodil jako prvorozený syn následníka kastilského trůnu Ferdinanda a Blanky, dcery francouzského krále Ludvíka IX. V červenci 1275 mu zemřel otec a matka jej nechala společně s mladším Fernandem v péči své tchyně Jolanty v Játivě. Alfons se měl stát dědicem královské koruny. Královna Jolanta se rozhodla bránit jeho dědická práva na kastilský trůn proti svému mladšímu synovi a dokonce s oběma vnuky odešla ke svému bratrovi Petrovi na aragonský dvůr. Alfons Kastilský se švagrem Petrem Aragonským podepsal tzv. buñolský pakt a oba chlapci byli uvěznění. Jolanta se poté vrátila do Kastílie ke svému manželovi, který se nakonec rozhodl rozdělit království mezi syna Sancha a vnuka Alfonse tak, že Sancho měl po jeho smrti dostat Kastílii a Alfons León. Do celé situace se pokoušel zasahovat jako strýc malého následníka i francouzský král Filip III. Alfons X. zemřel roku 1284 a Sancho se ujal celého dědictví.\n\nAlfons se dostal na svobodu až roku 1286, kdy jej Alfons Aragonský propustil ze zajetí a prohlásil jej králem Kastílie a Leónu. I přes podporu aragonského bratrance nebyl Alfons schopen proti Sanchovi získat trůn a po nástupu Jakuba II. na aragonský trůn podpora z Aragonie opět ustala. Královna Jolanta sice nadále pokračovala ve snaze mu pomoci, ale zemřela roku 1301. 8. srpna 1304 se Alfons svých nároků na León vzdal výměnou za tituly a statky. Jednalo se o součást smlouvy z Torrellas.\n\nZemřel zřejmě ve třicátých letech 14. století jako otec sedmi či osmi dětí a byl pohřben v rodovém pohřebišti v Las Huelgas.\n"}
{"id": "643003", "url": "https://cs.wikipedia.org/wiki?curid=643003", "title": "Scott Thurston", "text": "Scott Thurston\n\nScott Troy Thurston (* 10. ledna 1952) je americký kytarista, klávesista a skladatel. V současné době je členem skupiny Tom Petty and the Heartbreakers, ve které zpívá, hraje na kytaru, klávesy a harmoniku. Dříve byl také členem kapely Stooges.\n"}
{"id": "643004", "url": "https://cs.wikipedia.org/wiki?curid=643004", "title": "Tom Petty and the Heartbreakers", "text": "Tom Petty and the Heartbreakers\n\nTom Petty and the Heartbreakers byla rocková skupina, většina jejích členů pochází ze Spojených států. Vznikla v roce 1976 a zakládající členové byli: Tom Petty (kytara a zpěv), Mike Campbell (kytara), Benmont Tench (klavír, varhany, harmonium a zpěv), Ron Blair (baskytara a zpěv) a Stan Lynch (bicí a zpěv). Největší hity jsou například \"American Girl\", \"Breakdown\", \"The Waiting\", \"Learning to Fly\", \"Refugee\" nebo \"Mary Jane's Last Dance\".\n\n\n\n"}
{"id": "643006", "url": "https://cs.wikipedia.org/wiki?curid=643006", "title": "The Heartbreakers", "text": "The Heartbreakers\n\nThe Heartbreakers, nebo také Johnny Thunders and the Heartbreakers, byla americká punk rocková skupina, založená v roce 1975 v New Yorku. Frontmanem skupiny byl Johnny Thunders, dřívější člen skupiny New York Dolls, ve které hrál i další člen Heartbreakers, bubeník Jerry Nolan.\n\n"}
{"id": "643008", "url": "https://cs.wikipedia.org/wiki?curid=643008", "title": "Tomáš Josef Povondra", "text": "Tomáš Josef Povondra\n\nTomáš Josef Povondra, Sch.P. (25. ledna 1786, Kroměříž – 27. března 1832, Trident) absolvoval Piaristické gymnázium v Kroměříži a v roce 1801 vstoupil do piaristického řádu, posléze z řádu vystoupil, ale nadále působil jako katolický kněz. Od roku 1812 byl profesorem teologie v Linci, v letech 1814–1823 byl profesorem pastorálky na olomouckém lyceu a v roce 1820 jeho rektorem. Posléze byl povolán jako vládní rada do Vídně, roku 1828 se stal proboštem v Tridentu.\n\n\n"}
{"id": "643009", "url": "https://cs.wikipedia.org/wiki?curid=643009", "title": "Eligiusz Niewiadomski", "text": "Eligiusz Niewiadomski\n\nEligiusz Józef Niewiadomski (1. prosince 1869 Varšava – 31. ledna 1923 Varšava) byl polský modernistický malíř, pedagog, umělecký kritik, sociální aktivista, účastník bojů za polskou nezávislost a sympatizant s nacionalisty.\n\nEligiusz Niewiadomski se narodil do rodiny Wincenta Niewiadomského, spisovatele a účastníka lednového povstání a ženy v domácnosti Julie Wernerové. Ve dvou letech ztratil matku, kterou mu nahradila sestra Cecilia.\n\nV roce 1888 dokončil střední školy v oboru matematika. Ve studiu pokračoval na Akademii výtvarných umění v Petrohradě, kterou dokončil v roce 1894, a kde obdržel zlatou medaili za obraz \"Kentauři v lese\". Později získal ještě dvě stříbrné medaile. V letech 1894 – 1896 pokračoval ve studiu na akademii v Paříži. Jeho učitelem byl Wojciech Gerson.\nV roce 1891 se účastnil studentských demonstrací za nezávislost ve Varšavě. Roku 1897 se stal člen tajné národní ligy, kterou však brzy opustil proto, že během rusko-japonské války požadoval, aby LN provedla anti-ruské podvratné akce (vyhodit do povětří mosty na řekách Kamě a Volze). Jeho nápad byl odmítnut.\n\nPo návratu do Varšavy se proslavil jako novinář a kritik umění – jeho články byly oceňovány odborníky. Od roku 1897 vyučoval kreslení na varšavské polytechnice, věnoval se především práci na přestavbu varšavské školy výtvarných umění na evropskou úroveň.\n\nV roce 1901 byl zatčen za pašování polských letáků vyzývajících k samostatnosti do Haliče a uvězněn v Pawiaku a v jiných varšavských citadelách. Po propuštění přišel o práci na polytechnice.\n\nČasto chodil přednášet o historii umění. Přednášel také na ženských školách (např. na škole Cecilie Plater-Zyberkówny ve Varšavě, Polské Svobodné univerzitě aj.) Sám dodal nástěnné malby do města Konin, konkrétně do tamního kostela.\n\nBěhem první světové války vytvořil Niewiadomski pro podporu umění tyto brožury: \"Potrzeby artystyczne Warszawy wobec przewidywanych zmian politycznych\" (1915) a \"Program i metoda nauki rysunku w średnich i wyższych szkołach techniczno-mechanicznych\" (1917).\n\nV letech 1916-17 učil historii umění, maloval portréty, umělecké kompozice a ilustroval časopisy. Postavil se na stranu Dohody a nesouhlasil se spoluprací s Německem reprezentovanou Józefem Piłsudským a Wojciechem Studnickým. Dne 1. března 1918 byl jmenován vedoucím oddělení malby a sochařství na ministerstvu kultury a umění ve vládě Polského království.\n\nDne 28. února 1918 měl nehodu při výskoku z tramvaje. Dne 10. listopadu 1918 se aktivně zapojil do odzbrojování německých vojáků ve Varšavě.\n\nV roce 1920, v době polsko-sovětské války, se přihlásil dobrovolně do armády, ale byl odmítnut z důvodu vysokého věku (bylo mu 51 let). Díky zásahu generála Kazimierze Sosnkowského byl přijat do kontrarozvědky generálního štábu, kde vyzýval k posílení bojů a sabotáží komunistických bašt, ale jeho myšlenky byly zamítnuty. Pocit zbytečnosti a znechucení jej donutil, aby požádal o převod do 5. pěšího pluku, kde se svým synem Stefanem bojoval na frontě.\n\nV roce 1921 byl demobilizován, vrátil se do Varšavy na bývalou pozici na ministerstvu kultury a umění jako úředník.\n\nNiewiadomski si však vysloužil i jedno negativní prvenství. Dne 16. prosince 1922 přišel na vernisáž výstavy ve varšavské národní galerii \"Zachęta\", na níž byl přítomen i první čerstvě zvolený prezident Gabriel Narutowicz. Niewiadomski se k němu přiblížil, vytáhl revolver a třikrát na prezidenta vystřelil. Narutowicz byl na místě mrtev. Niewiadomski se nijak nebránil, policie jej okamžitě zatkla.\n\nNiewiadomski přiznal, že měl původně v úmyslu zabít Józefa Piłsudského, o kterém si myslel, že je hlavním viníkem úpadku polské demokracie. Od této myšlenky nicméně ustoupil, když zjistil, že Piłsudski nejeví zájem o prezidentský post. Vraždu začal opět promýšlet 9. prosince 1922, kdy byl Narutowicz zvolen prezidentem.\n\nDne 31. prosince 1922 byl odsouzen k trestu smrti. Při čekání na výkon trestu napsal \"Zápisky z vězení\", v nichž zobrazuje své názory na politiku, vlastenectví a obavy z polské budoucnosti.\n\nEligiusz Niewiadomski byl 31. ledna 1923 popraven zastřelením. Jeho poslední slova byla: \"\"Umírám za Polsko, které ničí Piłsudski\"\". V rukou svíral růži.\n\nByl pohřben na varšavském hřbitově 'Stare Powązki'. Pohřeb provázely demonstrace na ospravedlnění jeho činu, demonstrantů bylo asi 10 000, většinou národních demokratů, se kterými se Niewiadomski stýkal, a jejichž kandidát Maurycy Zamoyski prohrál v prezidentských volbách proti Narutowiczovi.\n\nPo své smrti se Niewiadomski stal kontroverzní postavou. Zatímco pravicově orientovaní Poláci jej oslavovali jako národního hrdinu, pro zbylou většinu je pouze obyčejným a opovrženíhodným vrahem.\n\n"}
{"id": "643010", "url": "https://cs.wikipedia.org/wiki?curid=643010", "title": "Černá labuť", "text": "Černá labuť\n\nČerná labuť může být:\n\n"}
{"id": "643011", "url": "https://cs.wikipedia.org/wiki?curid=643011", "title": "Mike Campbell", "text": "Mike Campbell\n\nMichael Wayne \"Mike\" Campbell (* 1. února 1950) je americký kytarista, skladatel a hudební producent, nejvíce známý svou spoluprací s Tom Petty and the Heartbreakers.\n"}
{"id": "643012", "url": "https://cs.wikipedia.org/wiki?curid=643012", "title": "Detoxikace", "text": "Detoxikace\n\nDetoxikace (z lat. \"de-\", od a \"toxicus\", jedovatý) je proces odstranění nebo zneškodnění toxické látky. Detoxikace může být jednou ze složek dekontaminace.\n\nNa detoxikaci lze pohlížet různými způsoby:\n\nDetoxikace je podmnožinou dekontaminace.\n\nDetoxikace je definována jako soubor metod, postupů, prostředků a organizačního zabezpečení k účinnému odstranění toxické látky nebo snížení škodlivého účinku toxické látky na bezpečnou úroveň, která neohrožuje život a zdraví osob a zvířat, a její následnou likvidaci. Druhá část této definice reaguje na skutečnost, že zpravidla není možné stoprocentní odstranění toxické látky a dochází ke vzniku tzv. zbytkové kontaminace (6, 10, 12, 35).\n\nDetoxikace je významné opatření aktivní ochrany proti působení toxických látek (12, 35).\n\nNutnost detoxikace vyplývá z faktu, že pokud není toxická látka odstraněna, působí nejen na vlastní zasažený objekt ale i na další objekty v jeho okolí. Nelze vyloučit ani vznik dominového efektu způsobeného vzájemným přenosem toxické látky z objektu na objekt. Tato skutečnost je rizikem hlavně pro zdravotnická zařízení. V případě mimořádné události, jejíž následkem je kontaminace osob současně se zraněními způsobenými např. destrukčními účinky výbuchu (popáleniny, zlomeniny apod.), je nutné nejprve osoby detoxikovat a až poté přesunout do zdravotnických zařízení. Výjimkou jsou život zachraňující úkony, které mají vždy přednost před detoxikací (10, 12, 35).\n\nCílem detoxikace je snížení nenávratných ztrát, zdravotních následků a zkrácení nutné doby používání prostředků individuální ochrany, které ztěžují provádění činností v kontaminovaném území a tím prodlužují dobu záchranných a likvidačních prací a vytvoření podmínek pro obnovu normálního života v původně kontaminovaných oblastech (6, 10, 12, 35).\n\nPodle druhu nebezpečné látky je možno dekontaminaci rozdělit na:\n\nÚčinnost detoxikace se stanovuje na základě výsledků měření před a po provedení (kromě biologických kontaminantů) samotné dekontaminace. Účinnost detoxikace se stanovuje a výsledky udávají v procentech a vypočítává se pomocí následujícího matematického vztahu:\n\n((Zp - Zu) * 100) / Zp\n\nVe vzorci představuje:\n\nNaměřená hodnota kontaminantu po ukončení procesu dekontaminace (tzv. zbytková kontaminace) již nejde za dodržení stejných podmínek a způsobu dekontaminace dále snížit.\nÚčinnost dekontaminace závisí především na těchto faktorech:\n\nExistují dva možné způsoby provádění dekontaminace:\n Výběr způsobu dekontaminace se provádí s ohledem na druh nebezpečné látky, dostupné technické zabezpečení a způsobu kontaminace (6, 10, 12, 35).\n\nMezi nejvýznamnější mokré způsoby patří postřik, otírání za mokra, extrakce do rozpouštědel (chemické čištění), praní, dekontaminace vodní parou a pěnami. Tento způsob využívá širokou škálu fyzikálních procesů nebo chemických reakcí, například ředění, extrakci, neutralizaci, absorpci, rozklad a tvorbu komplexů. Ve srovnání se suchými mají mokré způsoby dekontaminace významně vyšší účinnost. Existuje ale riziko převedení kontaminantu do roztoku a při jeho nedostatečně rychlém odstranění akcelerace jeho průniku do materiálu a tedy následné snížení účinnosti. Mezi hlavní výhody patří hlavně již zmíněná dostatečná účinnost a v jejím důsledku i menší nárok na technickou vyspělost dekontaminační techniky. Tento způsob umožňuje použít různé dekontaminační látky a směsi a vytvořit tak co nejlepší podmínky pro odstranění daného kontaminantu. Odpady mokrého způsobu je možno také snadno zachycovat. Mezi hlavní nevýhody patří hlavně vznik velkého množství odpadů a jejich následné zpracování. Některé dekontaminační látky a směsi mohou působit destruktivně na dekontaminovaný materiál a nepříznivě na životní prostředí v případě jejich úniku nebo nemožnosti zachycení. Další látky a směsi mohou být nestabilní, což klade vyšší nároky na skladování nebo jejich případnou likvidaci. Problematické je také použití mokrého způsobu při teplotách pod bodem mrazu. Při nedostatku času se nevýhodou stává i nezbytná doba aktivního působení dekontaminačních látek a směsí (6, 10, 12, 35).\n\nVelmi perspektivním mokrým způsobem je dekontaminace pěnami. Tato metoda je intenzivně zkoumána, vyvíjena a testována. Využití se předpokládá zejména pro dekontaminaci patogenních mikroorganismů. Tato metoda je využitelná ale i pro dezaktivaci a detoxikaci hlavně v případech rizika znehodnocení materiálu použitím klasického mokrého způsobu a problému likvidace velkého množství odpadů. Hlavní výhody jsou následující:\n\nDekontaminační látky jsou vybrané chemikálie schopné reakce s kontaminanty za vzniku méně toxických nebo netoxických látek. Dále mohou umožnit nebo usnadnit odstranění kontaminantů z povrchů nebo způsobit smrt patogenních mikroorganismů. Dekontaminační směsi jsou roztoky, suspenze, koloidní roztoky a pevné směsi, které jsou připravovány z dekontaminačních látek (a případně stabilizátorů) a jsou určeny k provádění dekontaminace. Dekontaminační látky a směsi významně zvyšují účinnost dekontaminace. Zároveň jsou s nimi spojeny následující problémy:\nneexistence ideální látky nebo směsi, která by vykazovala dostatečnou účinnost při dekontaminaci chemických, biologických i radioaktivních látek,\nobtížná aplikace při teplotách pod bodem mrazu (nutnost ohřevu apod.),\nchemická agresivita a nestabilní vlastnosti některých látek a směsí,\nnutnost dodržení nezbytné doby působení dekontaminační látky nebo směsi,\npřípadné dopady na životní prostředí při likvidaci těchto látek a směsí (6, 10, 12, 35).\n\nZpočátku se dekontaminační technologie vyvíjely a jejich účinnost ověřovala hlavně jako reakce na vývoj nových a nebezpečnějších vojenských bojových látek. Tyto technologie byly primárně určeny pro dekontaminaci osob a povrchu techniky a materiálu, sekundárně pro dekontaminaci terénu, případně budov. Zvláštní pozornost byla věnována způsobům dekontaminace elektronických přístrojů nebo přístrojů, jejichž činnost je založena na citlivé mechanice. Vzhledem k nemožnosti využití metod založených na vysoké teplotě, na kapalných, silně oxidačních nebo korozivních přípravcích, bylo nutné vyvinout pro tyto případy speciální technologie (6, 12, 35).\n\nPostupně se snižující vojenské ohrožení a naopak zvyšující se využívání nebezpečných látek pro průmyslové použití měly za následek vydělení vhodných dekontaminačních technologií pro civilní použití. Současně dochází k výzkumu a vývoji nových dekontaminačních technologií. Přehled v praxi využívaných nebo vědecky vyvíjených dekontaminačních technologií je uveden v následující části (6, 12).\n\nVhodné pro ochranu techniky a předmětů. Podstatou ochrany je absorpce kontaminantu na povrchu nátěru nebo pronikání kontaminantu do polymerní struktury nátěru. Nejčastěji se používají:\n\nSuperkritickou kapalinu je možno definovat jako kapalnou sloučeninu ve stavu, při kterém teplota nebo tlak dosáhly hodnoty tzv. kritického tlaku nebo kritické teploty. Obecně, jestliže teplota kapaliny vzroste, její hustota se sníží, jestliže tlak plynné fáze vzroste, jeho hustota se zvýší. V kritickém bodě se hustoty stávají rovnocenné a superkritická kapalina tedy vykazuje vlastnosti na pomezí mezi plynem a kapalinou. Mohou difundovat do jiných látek jako plyny a rozpouští materiály jako kapalina. Jsou tedy výbornými rozpouštědly. Malé změny teploty nebo tlaku blízko jejich kritické hodnoty způsobí velké změny v hustotě a v důsledku i změny vlastností (převážně rozpustnost různých sloučenin). Této vlastnosti lze využít při selektivní separaci chemického kontaminantu. K nejvhodnějším patří voda (Tkrit=374,4 °C, pkrit=219,5 bar) nebo oxid uhličitý (Tkrit=31 °C, pkrit=73 bar). Lze je použít pro dekontaminaci bojových chemických látek. Oxidu uhličitého v superkritickém stavu je možno využít pro dekontaminaci citlivých přístrojů. Hlavním omezením je dosažení požadovaného tlaku nebo teploty a finanční náročnost na vybavení technickými prostředky (12, 35).\n\nPodstatou těchto technologií je fyzikální odstraňování kontaminantů z povrchů materiálů změnou jejich skupenství. Páry kontaminantu jsou vzduchem zřeďovány a rozptylovány. Mezi nejvýznamnější faktory, které určují rychlost a účinnost této technologie, patří poréznost a nasákavost kontaminovaného materiálu a těkavost kontaminantu (12, 35).\n\nPodstatou těchto procesů je prohřívání kontaminovaného materiálu proudem horkých plynů a tím vytváření podmínek pro zpětnou difúzi kontaminantu ze struktury materiálu. Pro praktické použití se předpokládá využití horkých spalin z proudového leteckého motoru. Při dávkování vody do proudu spalin je možno tento způsob využít i pro dezaktivaci. Částice vody jsou unášeny plyny rychlostí kolem 275 m.s a disponují proto vysokou kinetickou energií. Při kontaktu částice vody a radioaktivního kontaminantu překoná kinetická energie adhezní sily, jimiž je radioaktivní kontaminant poután k povrchu, a dojde k jeho odstranění. Do proudu spalin je možno dávkovat i jiné kapalné dekontaminační látky a směsi.\n\nMezi nevýhody patří povrchově nerovnoměrná účinnost v případě tvarově členitého povrchu dekontaminovaného tělesa. Problematické je také rozsáhlé rozptylování kontaminantu do okolí, kam je unášen proudem spalin (12, 35).\n\nElektrochemické procesy jsou založeny na elektrolytické schopnosti elektrického proudu oxidovat nebo redukovat chemické látky (v čisté formě anebo převážně ve vodném roztoku dané chemické látky). Pomocí elektrod je vytvořeno elektrické pole. V tomto poli dochází na anodě k oxidačním procesům a na katodě k redukčním procesům. Výsledkem těchto procesů je rozložení molekuly daného kontaminantu a tím i odstranění toxicity. Tato metoda je využitelná obzvláště pro půdu kontaminovanou chemickými látkami (12, 35).\n\nJedná se o soubor činností jejichž cílem je uvolnění kontaminantu z daného materiálu a jeho následné přemístění. Využívá se především vlastností stlačeného oxidu uhličitého, vody a tlakové vody a principů ultrazvukového čištění a reverzní osmózy (12, 35).\n\nVoda (tlaková voda) je nejpoužívanější médium pro dekontaminační procesy. Přidáním detergentů, které snižují povrchové napětí a tím usnadňují smývání kontaminantu, lze významně zvýšit účinnost vody. Mezi další faktory ovlivňující účinnost patří především tlak použité vody, teplota vody, vzdálenost místa vzniku vodního paprsku od kontaminovaného materiálu, charakter vodního paprsku, množství použité vody a poréznost kontaminovaného materiálu. Při využití vodní páry je nutno omezit její rychlé ochlazení při expanzi do okolního vzduchu a tím i snížení účinnosti dekontaminace. Efektivnější je využití přehřáté tlakové vodní páry, která účinněji předává teplo kontaminovanému materiálu a vytváří podmínky pro zpětnou difúzi, a zároveň smývá kontaminant kondenzovanou vodou (12, 35).\n\nReverzní osmóza je proces, který umožňuje transport rozpouštědla přes membránu, zatímco látky rozpuštěné zachycuje. Proces je založen na aplikaci vnějšího tlaku ze strany koncentrovanějšího roztoku, což způsobuje obrácení přirozeného jevu osmózy. Membrána musí být polopropustná (propustná pro rozpouštědlo, nikoliv však pro rozpuštěné látky). Pokud je tedy aplikovaný tlak na straně rozpuštěné látky větší než přirozený tlak osmotický, dojde k obrácení osmotického jevu a rozpouštědlo bude membránou procházet na rozdíl od rozpuštěných látek. Tento způsob lze tedy využít k dekontaminaci vody od chemických, biologických a radioaktivních látek (12, 35).\n\nTechnologie ultrazvukového (zvukové vlnění nad prahem slyšitelnosti) čištění se využívá především pro dekontaminaci obtížně přístupných povrchů. Ultrazvuk způsobuje v čisticím médiu vznik kavitací, které jsou podstatou samotného čištění. Kavitace je vznik dutin v kapalině při lokálním poklesu tlaku (hydrodynamický anebo v tomto případě akustický) následovaný jejich implozí. Kavitace zpočátku vyplněna vakuem, později do ní mohou difundovat plyny z okolní kapaliny. Při vymizení podtlaku kavitace zkolabuje za vzniku rázové vlny s destruktivním účinkem na okolní materiál. Tyto vlny potom odstraňují kontaminant (existence rizika poškození materiálu). Vznik kavitace je ovlivněna především velikostí podtlaku, povrchovým napětí kapaliny a teplotou (12, 35).\n\nPrincip dekontaminace stlačeným oxidem uhličitým je založen na expanzi tohoto plynu přes asymetrickou Venturiho dýzu. Malé částečky suchého ledu odstraňují kontaminant pomocí své kinetické energie. Tento způsob je využitelný převážně pro čištění kontaminovaných povrchů (12, 35).\n\nOdvětrávání zahrnuje několik principů čištění založených na fyzikálních zákonitostech, především na využívání přírodních zdrojů tepla a UV záření, vody ve formě srážek a větru. Jedná se o pasivní způsob dekontaminace odstraňující kontaminant odvětráváním, rozkladem, hydrolýzou nebo fotolýzou. Tento způsob je využitelný především při dekontaminaci chemických látek z velkých ploch terénu a mobilní techniky (polyuretanové nátěry zvyšují účinnost). K účinnému provedení je zcela nezbytný i dostatek času. Mezi další faktory, které ovlivňují účinnost patří především stálost chemického kontaminantu, vlastnosti a charakter terénu nebo povrchu a počasí (12, 35).\n\nTento způsob dekontaminace využívá schopnost speciálních materiálů odstraňovat z povrchů kapalný kontaminant jeho absorpcí do porézní struktury absorbentu. Využívá se několik druhů sorbentů (jednoduché, polymerní, reaktivní, katalytické) (12, 35).\n\nMezi jednoduché sorbenty se řadí obecně látky s vysokou sorpční schopností založené na velkém vnitřním povrchu (12, 35).\n\nReaktivní sorbenty se obvykle skládají z jednoduchého sorbentu, který obsahuje vhodnou chemickou látku. Jednoduchý sorbent kontaminant zachytí a následná chemická reakce kontaminant detoxikuje (12, 35).\n\nMezi polymerní sorbenty se řadí především polymerní pryskyřice, které mají vysokou sorpční schopnost vůči bojovým chemickým látkám (12, 35).\n\nKatalytické sorbenty se vyznačují obdobnými vlastnostmi jako reaktivní sorbenty. U katalytických sorbentů, na rozdíl od reaktivních, dochází k regeneraci aktivních center sorbentu během vlastního průběhu detoxikace. Příkladem jsou například polyoxometaláty sorbované na polymerních matricích (12, 35).\n\nVhodných chemických reakcí se využívá především k detoxikaci bojových chemických látek. Podstatou je schopnost reaktivních chemických látek reagovat s kontaminanty bez nutnosti dalších zásahů (míchání, třepání, ohřev). Při použití těchto technologií je nutno zvážit riziko vzniku nebezpečných vedlejších produktů. Obzvláště při hydrolytických nebo oxidačních procesech, které jsou velmi často exotermní, vznikají plynné produkty detoxikační reakce (chlor, chlorovodík, vodní pára). Tyto dekontaminační látky jsou silně agresivní obzvláště ke kovům a umělým hmotám. Vhodné reaktivní chemické reakce lze podle podstaty průběhu rozdělit na oxidaci, nukleofilní substituci a fotochemické reakce (12, 35).\n\nFotochemické reakce využívají k interakci s chemickou látkou energii světelného záření. Výsledkem je rozklad (fotolýza nebo fotodekompozice) molekul kontaminantů (např.: organofosfátových nervově paralytických látek) (12, 35).\n\nNukleofilní substituce je založena na reakci centrálního atomu fosforu (v důsledku elektronegativity fosforylového kyslíku je v molekule organofosfátových nervově paralytických látek (dále jen NPL) místem se sníženou elektronovou hustotou) a volného elektronového páru nukleofilního činidla. Nukleofilní substituce se využívá především u dekontaminace látek typu G (sarin, soman, tabun). Mezi nukleofilní činidla patří například hydroxid sodný, hydroxid vápenatý, oximy, hydroxamové kyseliny, thiosulfáty nebo chlornanové ionty (12, 35).\n\nOxidační reakce využívají úbytku elektronové hustoty u atomu vázaného kovalentní chemickou vazbou v molekule chemické látky. Oxidační činidla, která lze využít při dekontaminaci se dají rozdělit na:\n\nDekontaminace ionizujícím zářením je založená na principu zničení (nebo jejich pozměnění tak, že nemohou plnit svoji funkci) molekul deoxyribonukleové kyseliny (DNA), ribonukleové kyseliny (RNA) a proteinů. Bez těchto látek nemohou živé buňky existovat a dochází k jejich odumření. Tato metoda je využitelná především pro dekontaminaci předmětů a potravin od mikroorganismů. Nutno provádět ve speciálních odstíněných komorách (12, 35).\n\nDekontaminace plazmatem je považována za suchou a nedestruktivní metodu. Plazma je ionizovaný plyn složený z iontů, elektronů (případně i neutrálních atomů a molekul), který vzniká odtržením elektronů nebo roztržením molekul (ionizací). Vykazuje vysokou koncentrací a stejnou hustotou kladných a záporných nábojů a vysokou reaktivitu. Plazma obsahující kyslík je schopná oxidace organických molekul (organofosfátové NPL). Vykazuje schopnost chemicky pozměnit a tím detoxikovat i mnoho anorganických chemických látek. Při reakci kyslíkového radikálu a iontů je emitováno také ultrafialové (UV) záření. Toto záření je destruktivní pro mnoho biologických látek (možnost dekontaminace biologických látek a toxinů) a zároveň může iniciovat nebo urychlovat průběh dalších detoxikačních reakcí. Nízkotlaké (studené) plazma je možno využít ve zdravotnictví ke sterilizaci kontaminovaných nástrojů. Využití vysokoteplotního plazmatu je předpokládáno pro rozklad oblaků aerosolů nebo par toxické látky v místě úniku co nejdříve po úniku. Mechanismus dekontaminace by byl následující. Přímá absorpce laserového záření, rychlý ohřev okolního vzduchu a následná tvorba samotného plazmatu, jehož výše zmíněné složky by degradovaly daný kontaminant. Mezi výhody této metody patří především vlastnost plazmatu snadno proniknout do všech povrchových pórů kontaminovaného materiálu a fakt, že kontaminant je rozložen s minimálními vedlejšími nebo plynnými (snadný únik) produkty. Mezi nevýhody této metody patří především riziko poškození materiálu teplem nebo reaktivními složkami plazmatu (12, 35).\n\nK dekontaminaci jsou využitelné především tři biologické procesy. Biodegradace kyslíkem, houbami a zelenými rostlinami (12, 35).\n\nBiodegradace kyslíkem, tzv. bioventing, se využívá hlavně k dekontaminaci půdy. Kyslík (ve stlačené formě) je do půdy vpravován injektáží, kde degraduje například ropné uhlovodíky, pesticidy a fenoly (12, 35).\n\nK biodegradaci houbami se využívají některé dřevokazné houby, které jsou schopné degradovat organické kontaminanty. Tato metoda je využitelná pro dekontaminaci velmi stabilních látek, například polychlorovaných bifenylů (12, 35).\n\nBiodegradace zelenými rostlinami, tzv. fytodegradace, využívá k degradaci organických sloučenin enzymy těchto rostlin. Využívá se především k čištění kontaminovaných půd a vod například od chlorovaných rozpouštědel nebo herbicidů (12, 35).\n\nK dosažení co nejvyšší účinnosti, zrychlení a správnému provedení dekontaminace je nutno dodržet následující obecné zásady:\n\nV případě zásahu na nebezpečné látky je nutno při organizaci zásahu a prováděných činnostech dodržovat určitá specifika. Základem těchto specifik je vytvoření kontrolovaných zón a v nich následné přesné dodržování stanovených zásad a postupů. Zóny se stanovují podle hrozícího nebezpečí a činností v nich prováděných na:\nzónu ohrožení. Vymezuje prostor případného rizika šíření nebezpečné látky, zpravidla na základě meteorologických podmínek (4, 6, 12, 17, 19, 20, 34, 35).\n\nVýše zmíněné zóny by měly být vytyčeny co nejdříve na základě dostupných informací a obecných znalostí. Důležité je také snadné rozpoznání hranic zón a jejich přísné dodržování (6, 10, 12, 20, 34, 35).\n\nV dekontaminačním prostoru je vytyčeno stanoviště pro dekontaminaci zasahujících záchranných jednotek. Toto stanoviště je nutné zprovoznit do doby zahájení činnosti v nebezpečné zóně a bývá umístěno na hranici nebezpečné a vnější zóny a je jediným možným výstupním bodem z nebezpečné zóny. Stanoviště musí mít zajištěnou obsluhu vybavenou stanovenými prostředky individuální ochrany a vhodnou technikou.\n\nVelitel zásahu podle druhu kontaminantu:\n\nZákladní součásti dekontaminačního stanoviště jsou:\n\nProstor pro odkládání věcných prostředků se nachází vždy na výstupní trase z nebezpečné zóny. Odkládají se zde věcné prostředky (měřící přístroje apod.) použité na místě zásahu, které mohou být využity pro další činnost na místě zásahu. Po skončení zásahu jsou tyto prostředky dekontaminovány (např. složité přístroje je možno zabalit do neprodyšných obalů a převézt na speciální dekontaminační pracoviště) (6, 12, 17, 19, 35).\n\nProstor pro nanášení dekontaminačních prostředků a jejich následné smytí je obvykle tvořen jednou nebo dvěma záchytnými vanami. Nejdříve zde probíhá hrubá očista, zejména obuvi. Následně dochází k vlastní dekontaminaci a to buď přebytkem vody nebo aplikací dekontaminačních látek a směsí, jejich působením a následným oplachem. Dekontaminační látky, které vyžadují delší dobu působení, je výhodné nanášet manuálně (postřikovač nebo improvizovaně dvakrát po sobě překrývajícími se tahy košťátka a následným smytím). Záchytná vana (buď jako celek nebo překryta samostatně upevněnou plachtou) by měla být dostatečně velká (3×3 m; záchyt odražených kapek), obsahovat vypouštěcí otvor a pochozí protiskluzové rošty alespoň 10 centimetrů vysoké. Musí být sama snadno dekontaminovatelná. Dekontaminační sprchy mohou být využity mimo oplachu vodou i k nánosu rychle působících dekontaminačních látek, případně ke kombinaci těchto činností. V případě většího počtu dekontaminovaných hasičů se používá i čerpadlo a nádrž na odpadní vodu. Při dekontaminaci je nutno brát ohled na nejvíce kontaminované nebo obtížně dekontaminovatelné části ochranného oděvu mezi které patří:\n\nPokud u přetlakových obleků nejsou boty jeho neoddělitelnou součástí, musí se hasič vyzout. Boty budou dekontaminovány samostatně na závěr dekontaminace. Pokud je to možné tak se záchranné jednotky dekontaminují po dvou a vzájemně si pomáhají. Na provedení dekontaminace musí mít záchranné jednotky dostatek vzduchu v tlakové lahvi dýchacího přístroje (obvykle alespoň na 10 minut) (6, 12, 17, 19, 35).\n\nV prostoru pro kontrolní detekci (umístěn ihned za dekontaminačními sprchami) je kontrolována účinnost dekontaminace, zejména na místech, ze kterých se kontaminant nejobtížněji odstraňuje. V případě pozitivního výsledku je nutno dekontaminaci opakovat (6, 12, 17, 19, 35).\n\nPři svlékání se záchranné jednotky dotýkají pouze vnitřní strany obleku. Ochranný oděv včetně vnitřních rukavic se odkládá do neprodyšného obalu pro provedení případné následné oboustranné dekontaminace. Poté se odkládá dýchací přístroj. Obsluha tohoto prostoru musí být vybavena potřebnými prostředky individuální ochrany (např. jednorázový ochranný oblek, ochranné rukavice, ochrana dýchacích cest). Po ukončení činnosti pracoviště si obsluha dekontaminuje rukavice, při svlékání se opět dotýká pouze vnitřní strany obleku. Tyto ochranné prostředky jsou také uloženy do neprodyšných obalů jako nebezpečný odpad (6, 12, 17, 19).\n\nDále navazuje prostor pro opětovné vystrojení. Pokud není místo vstupu a výstupu do nebezpečné zóny totožné, musí být zajištěna přeprava výstroje do tohoto prostoru (6, 12, 17, 19, 35).\n\nPři provádění dekontaminace je nutné si uvědomit, že likvidace dekontaminačního stanoviště vyžaduje určité síly a prostředky. Při této činnosti musí být likvidační tým vybaven stejnými ochrannými prostředky jako zasahující záchranné jednotky v nebezpečné zóně a proto ji zpravidla provádí poslední dvojice zasahujících záchranných jednotek po provedení jejich vlastní dekontaminace. Věcné prostředky jsou dekontaminovány nejdříve z vnější a pak z vnitřní strany. Pokud některé prostředky není možno dekontaminovat, musí být tyto zabaleny do neprodyšných a nerozbitných obalů a převezeny na specializované dekontaminační pracoviště. Odpad musí být také uzavřen do neprodyšných a nerozbitných obalů a převezen na místo jeho likvidace. Nakonec se dekontaminuje celý prostor původního dekontaminačního pracoviště a likvidační tým (6, 12, 35).\n\nNe každá jednotka požární ochrany je vybavena specializovanou dekontaminační technikou, zároveň ale musí na místě události provést prvotní opatření. Pokud vycházíme z předpokladu, že improvizovaná dekontaminace je lepší než žádná, je možno k této činnosti využít následující prostředky:\n Záchytná vana (vytvořená hadicí B spojenou do dvojitého kruhu přes rozdělovač a překrytou plachtou) postačuje při naplnění do výšky 5 cm pro dekontaminaci čtyř osob. Oplach je prováděn z bezpečného místa mlhovou proudnicí (omezení přestřiků a odrazů kapek). Před výstupem je nutno oplach zaměřit na obuv (6, 12, 35).\n\nNa rozdíl od dekontaminace zasahujících záchranných jednotek, úplná dekontaminace většího počtu zasažených osob zůstává problémem. O provedení hromadné dekontaminace osob rozhoduje velitel zásahu. Současnými věcnými prostředky jednotek požární ochrany (dále jen JPO) lze provést úplnou dekontaminaci pouze u omezeného počtu osob (1, 3, 6, 12, 13, 35).\n\nArmáda ČR je další složkou integrovaného záchranného systému, která by byla schopna provést dekontaminaci většího počtu osob. Problémem zůstává dlouhé uvedení těchto sil do pohotovosti (řádově několik hodin) a tím pádem neschopnost okamžité reakce. Vojenská dekontaminační stanoviště jsou budována na provádění dekontaminace v terénu při vojenských činnostech, kdy jsou dekontaminovanými osobami pouze vojáci (znalost procesu dekontaminace). Z hlediska civilního použití není také dostatečně řešeno jímání a likvidace odpadů dekontaminace (1, 3, 6, 12, 13, 35).\n\nDůležité je také uvědomění si faktu, že doposud nemáme zkušenosti s hromadnou dekontaminací při mimořádné události. Některé poznatky byly získány při cvičeních (např. ZÓNA). Lze ale předpokládat, že případná skutečná hromadná dekontaminace se bude od té simulované značně lišit.\n\nMezi hlavní problémy hromadné dekontaminace osob patří především:\n\nPro úspěšné provedení hromadné dekontaminace osob je nutné zvolit účinné a proveditelné dekontaminační postupy dostupnými prostředky (záchrana životů a ochrana zdraví kontaminovaných) a snížit nebezpečí ohrožující zdravotnický personál při ošetřování kontaminovaných osob (6, 8, 12, 13, 35).\n\nHromadná dekontaminace osob by měla být zahájena co nejdříve (snížení možnosti dalšího působení kontaminantu). Předpokládejme, že ne vždy bude ihned dostatek speciálních dekontaminačních látek. Nejjednodušším způsobem provedení hromadné dekontaminace osob je použití sprchového vodního proudu a mýdla, nejlépe tekutého. Zvláště pokud byl kontaminant plynného skupenství, bude s velkou pravděpodobností zachycen uvnitř oděvů. Pokud to po přihlédnutí k dalším podmínkám (počasí, druh kontaminantu apod.) je možné, tak již samotné svlečení kontaminovaných oděvů lze považovat za část dekontaminace (3, 6, 12, 13, 25, 26, 35).\n\nOčekávat určitý poměr kontaminovaných i nekontaminovaných osob. Lze předpokládat, že určité procento (např. až 75 % v případě teroristického útoku) z celkového počtu postižených bude oběťmi strachu a přehnané reakce, nikoliv kontaminantu. K zamezení zahlcení dekontaminačních pracovišť bude nutné osoby roztřídit (3, 6, 12, 13, 25, 26, 35).\n\nK provedení hromadné dekontaminace osob může být využito:\n\nStanovením vhodného pořadí dekontaminace kontaminovaných osob lze omezit negativní účinky kontaminantu na životy a zdraví těchto osob. Stanovení pořadí má největší význam v případě velkého množství zasažených osob a nedostatečné kapacity dekontaminačního stanoviště. Pořadí by mělo být stanoveno na základě zdravotnické nezbytnosti ošetření, které by měl mezi kontaminovanými stanovit vhodně vybavený a vyškolený personál (6, 12, 35).\n\nZákladním principem je rozdělení osob na pohyblivé (schopné porozumět pokynům a samostatné chůze) a nepohyblivé (v bezvědomí, nereagující, neschopné samostatného pohybu) (6, 12, 35).\nPriority dekontaminace pohyblivých osob jsou následující:\n\nNepohyblivé osoby jsou roztříděny například pomocí systému START. Osoby jsou označeny přidělenou barvou a priority dekontaminace jsou následující:\n\nIdeální by bylo zřízení dvou dekontaminačních stanovišť zvlášť pro pohyblivé a nepohyblivé osoby. V případě, že to není možné, mají nepohyblivé osoby (kromě 4. priority) přednost před pohyblivými se stejnou prioritou (6, 12, 35).\n\nStanoviště dekontaminace osob je zařízení určené k účinnému provedení dekontaminace osob (muži, ženy, děti, ranění, nepohybliví) od všech druhů kontaminantů v různých skupenstvích. Hasičský záchranný sbor (dále jen HZS) ČR je v současnosti vybaven dvěma typy SDO. Armáda ČR (dále jen AČR) začíná být vybavována dekontaminačními zařízeními kompatibilními se SDO HZS ČR, což umožní lepší spolupráci těchto složek při společném zásahu Integrovaného záchranného systému (6, 12, 35).\n\nStanoviště umožňuje provedení všech dekontaminačních činností uvnitř stanů. Je tvořeno třemi stany pro dekontaminaci osob sestavených v linii, dekontaminačního pracoviště obsluhy a technologického vybavení (vodní soustava s průtokovým ohřívačem pro oplachování teplou vodou; soustava pro odčerpávání odpadní vody do záchytných nádrží; vytápěcí agregát s rozvodem teplého vzduchu; elektrocentrála s rozvody pro osvětlení; zdroj tlakové vody) (6, 12, 35).\n\nSystém mobilních stanů je tvořen nosnými nafukovacími válci spojenými spojovacími moduly, podlahami a plášti. Všechny součásti jsou ze snadno dekontaminovatelných materiálů. Stany jsou v podélné ose vyztuženy rozpěrnými tyčemi. Rozměry jednoho stanu jsou 6 x 6 x 3,3 m, celková délka stanoviště je 18 metrů. Podélně jsou stany rozděleny zástěnami pro oddělenou dekontaminaci mužů a žen. Vzhledem k dostatečné propustnosti denního světla přes stěny je osvětlení instalováno pouze v noci (6, 12, 35).\n\nV blízkosti stanů se také nachází prostor dekontaminace obsluhy. Je tvořen dvěma záchytnými vanami a dekontaminační sprchou. První vana slouží k odkládání kontaminovaných předmětů. Druhá vana je vybavena pochozími rošty s protiskluzovou rohoží. Sprcha je vybavena i ruční rozstřikovací hubicí na volné hadici. Odčerpávání odpadní vody je prováděno ponorným čerpadlem (6, 12, 35).\n\nV prvním stanu se osoby svlékají a kontaminované oblečení odkládají do připravených neprodyšných obalů. Osobní věci jsou ukládány zvlášť do malých neprodyšných obalů (pro případnou dekontaminaci) a jsou označeny číslem, které je vydáno i dané osobě. Stan je vybaven snadno dekontaminovatelnými židlemi, případně i nosítky. Dále se zde provádí výplach očí speciálním roztokem a dutiny ústní pitnou vodou a výtěr ušních a nosních dutin vatovými tyčinkami. Jsou zde nádoby na odpadní vodu a použité předměty (6, 12, 35).\n\nV druhém stanu probíhá proces vnější dekontaminace mokrým způsobem. V obou částech je 6 trysek a jedna ruční rozstřikovací hubice na volné hadici pro oplach vodou. Je zde velká záchytná vana na odpadní vodu s pochozími rošty s protiskluzovou rohoží. Odčerpávání odpadní vody je prováděno ponorným čerpadlem (6, 12, 35).\n\nVe třetím stanu se osoby osuší jednorázovými ručníky a obléknou do náhradního oblečení. Dále zde jsou nádoby na použité ručníky a sorpční podlaha na jímání úkapů vody. Zde se také provádí případná kontrolní detekce. SDO 1 je možno uvést do pohotovosti družstvem 1+5 do 25 minut. Kapacita se odhaduje na 100 osob za hodinu v každé polovině SDO 1 (6, 12, 35).\n\nHlavním rozdílem od SDO 1 je zkrácení doby uvedení do pohotovosti (10 minut). Toho je dosaženo odlišnou konstrukcí, která je tvořena dvounápravovým přívěsem s výklopnými bočními vraty pod kterými je umístěn stanový dílec, který se po otevření vrat rozvine. V přední části je umístěn technologický prostor pro obsluhu a v zadní prostor pro dekontaminaci obsluhy. Uprostřed přívěsu je prostor pro samotný proces mokré dekontaminace. Postup provádění dekontaminace a všechny související činnosti jsou obdobné se SDO 1 (6, 12, 35).\n\nPředpokládá se, že vybrané složky AČR by zasáhly ve prospěch postiženého obyvatelstva v rámci plánované pomoci na vyžádání při krizových situacích velkého rozsahu. Všechny prostředky AČR využívají mokrého způsobu dekontaminace využitím sprch. K hromadné dekontaminaci osob jsou využitelné především následující prostředky:\n\nTato část bude pojednávat o osudu chemické látky v lidském organismu od jejího příjmu až po její vyloučení - na tento proces je možno pohlížet jako na přirozenou biologickou detoxikaci lidského organismu, proto je tato část zařazena právě zde.\n\nV případě lidského organismu znamená povrchová kontaminace usazení nebo nahromadění kontaminantu na jeho povrchu. Vnitřní kontaminace vzniká jako důsledek průniku kontaminantu do vnitřních struktur lidského org. přes tzv. brány vstupu (absorpce plícemi, gastrointestinálním traktem, kůží) (23, 35).\n\nAbsorpce plícemi se uplatňuje zejména při vdechování vzduchu znečistěného plyny, parami a aerosoly nebezpečných látek. Vzhledem k uzpůsobení plic k výměně plynů, je absorpce přes ně velmi rychlá (přímo úměrná rozpustnosti dané látky v krvi). V případě vdechnutí pevných, kapalných částic záleží na jejich velikosti. Částice o velikosti 1 milimetr a méně odolávají fyziologickým mechanismům jejich odstraňování a pronikají až do alveolárních váčků, odkud jsou po fagocytoze makrofágy přenášeny do krve a lymfatických cest (23, 35).\n\nAbsorpce gastrointestinálním traktem přichází v úvahu při ingesci nebezpečné látky. Mezi faktory, které ovlivňují absorpci dané látky, patří především její fyzikálně-chemické vlastnosti, případný způsob její metabolizace a funkční stav gastrointestinálního traktu (23, 35).\n\nU chemických a radioaktivních látek závisí rychlost pronikání kontaminantu pouze na povrchové struktuře lidské kůže. Pro většinu látek představuje neporušená kůže neprostupnou bariéru. Z chemických látek jsou schopny přes ni proniknout hlavně organická rozpouštědla, chlorované uhlovodíky, insekticidy a nervově paralytické organofosfáty, z radioaktivních látek pak tritium. Mazové a potní žlázy mohou urychlit průnik některých lipofilních látek. V případě otevřených ran dochází v místě porušení kůže k akceleraci průniku nebezpečné látky. V případě biologické kontaminace různými mikroorganismy je rychlost průniku ovlivněna také vlastnostmi těchto mikroorganismů (23, 35).\n\nV případě úniku nebezpečné látky dochází u nechráněných osob převážně k povrchové kontaminaci. K případné vnitřní kontaminaci dochází nejčastěji absorpcí plícemi nebo kůží. V určitých případech může kontaminace vnější přejít v vnitřní, která představuje pro člověka vážné zdravotní nebezpečí a která vyžaduje speciální léčbu. Tomuto procesu je nutno včasnou povrchovou dekontaminací zabránit - viz kapitoly výše. (10, 12, 23, 35).\n\nPo absorpci následuje distribuce dané látky v organismu, což je rozdělení látky mezi buňkami, tkáněmi a orgány organismu. Hlavní faktor ovlivňující distribuci dané látky je rychlost přechodu dané látky mezi kapilárním řečištěm a tkáňovými tekutinami a následně pak mezi tkáňovými tekutinami a buňkami. Distribuce chemické látky v organismu nikdy není rovnoměrná, vždy bude koncentrace chemické látky v některém orgánu nebo tkáni vyšší než v jiných v závislosti na fyzikálně-chemických vlastnostech látky, na způsobu průniku látky do organismu (jednorázově x opakovaně) a na mnoha dalších faktorech.\n\nDistribuce chemické látky je děj dynamický (jiný v každém okamžiku), je to výsledek aktuální absorpce, exkrece a metabolizace chemické látky.\n\nDalším důležitým faktorem ovlivňujícím distribuci chemické látky je velikost rozdělovacího koeficientu (veličina udávající poměr, jakým se látka rozděluje mezi vodnou a organickou fázi). Tato veličina je jedním z rozhodujících faktorů pro to v jakých orgánech se chemická látka bude hromadit (kumulovat). Například DDT se kumuluje v tukové tkáni, která ale není místem jeho toxického účinku. V podstatě tak dojde k významnému snížení jeho toxického účinku. Na druhou stranu se ale poté může pozvolna a dlouhodobě z tukové tkáně uvolňovat a způsobovat tak chronickou toxicitu dlouho poté, co byl organismus vystaven akutnímu působení této látky. Většina chemických látek je schopna reversibilní vazby na biomakromolekuly (zejména na plazmatické a tkáňové bílkoviny). Tyto látky opět mohou sloužit jako depa, nebo, pokud v organismu plní funkci přenašeče, mohou výrazně ovlivnit transport chemické látky v organismu. Posledním důležitým faktorem ovlivňující distribuci chemické látky v organismu je existence bariér v organismu (hematoencefalická, placentární apod.). Některé látky mohou těmito bariérami snadno procházet zatímco pro jiné tvoří nepřekonatelnou bariéru (23).\n\nExkrece znamená vyloučení dané chemické látky z organismu. Z hlediska detoxikace je významná především exkrece plícemi, ledvinami a stolicí. Plícemi dochází k exkreci zejména plynných látek (oxid uhličitý) a látek vysoce těkavých (např.: většina organických rozpouštědel). Na exkreci ledvinami se podílí jednak glomerulární filtrace (látky do hmotnosti 60 kiloDaltonů) a jednak specializované transportní systémy proximálních tubulů ledvin. Pomocí stolice se látky mohou vylučovat dvěma způsoby. Prvním je vazba chemické látky na nestrávené složky potravy a druhým je exkrece žlučí. Naprostá většina chemických látek je metabolizovaná v játrech, odkud jsou jejich metabolity vylučovány do žluče a ta pak do stolice. Okrajovými způsoby exkrece jsou ještě například exkrece potem, slinami, slzami a mateřským mlékem (23).\n\nBiotransformace znamená chemickou přeměnu chemické látky na jinou chemickou látku. Nejdůležitějším biotransformačním orgánem jsou játra, dále pak ledviny, plíce a další parenchymatosní orgány. V játrech se na biotransformaci podílejí všechny jaterní buňku – hepatocyty. V ostatních výše zmíněných orgánech mají schopnost biotransformace jen určité buňky. Biotransformace obvykle probíhá ve dvou fázích. Existují ale i látky u kterých probíhá pouze jedna fáze biotransformace a i látky, které biotransformaci nepodléhají (takové látky jsou pak vyloučeny v nezměněné podobě). Enzymy řídící biotransformaci jsou umístěny v mikrosomech (první fáze) nebo v cytosolu (druhá fáze) buněk.\n\n\n\nNa konci této části je nutné zmínit vliv antidot na detoxikaci lidského organismu (antidotní terapie). Antidotum je látka, jejíž účinek je schopný eliminovat negativní účinky toxické látky. Antidotní terapie je aktivní opatření detoxikace lidského organismu. Antidota se rozdělují na:\n\n\n\n\n"}
{"id": "643017", "url": "https://cs.wikipedia.org/wiki?curid=643017", "title": "Jan Truhlář", "text": "Jan Truhlář\n\nJan Truhlář (6. července 1928 Praha – 8. února 2007 Linz) byl český hudební skladatel, kytarista a pedagog.\n\nHudební cítění zdědil po rodičích, od roku 1934 studoval klavírní hru v Plaňanech u Kolína.\nPo studiu na Státním reálném gymnáziu v Českém Brodě a Vyšší zemské průmyslové škole chemické v Kolíně (1943-47) složil úspěšně přijímací zkoušku na AMU v Praze (1948), ale pro negativní postoj k lidově demokratickému zřízení zde nesměl nastoupit. Téhož roku byl přijat na Pražskou konzervatoř obor kytara, kde studoval u Štěpána Urbana (1948-51) spolu s Milanem Zelenkou, Jiřím Jirmalem a Arnoštem Sádlíkem. Zde započal se studiem kompozice u Františka Píchy (1949-53), přičemž také navštěvoval přednášky Aloise Háby o čtvrttónové hudbě. V roce 1953 byl přijat na AMU, kde studoval skladbu pod vedením prof. Pavla Bořkovce, teorii u Karla Janečka a Václava Trojana, a klavírní hru u Zuzany Růžičkové. V roce 1957 absolvoval \"Koncertem pro flétnu, kytaru, a orchestr\" a v roce 1959 zde úspěšně promoval.\n\nOd roku 1956-62 vyučoval v Praze v kurzech Osvětové besedy hru na kytaru a po té nastoupil v Prešově na místo korepetitora baletu v Divadle Jonáše Záborského (1962-68). Roku 1964 byl přijat do Svazu československých skladatelů a roku 1966 pedagogicky působil na konzervatoři v Košicích jako profesor hudební teorie. Roku 1968 se vrací zpět do Prahy, kde pracuje jako skladatel a vykonává různorodou práci pro divadla, rozhlas a televizi. V roce 1975 vyučoval na Pražské konzervatoři předměty zaměřené na klasickou kytaru jako improvizaci, hru z listu, komorní hudbu a teorii a dějiny kytary. Roku 1981 se Jan Truhlář rozhodl s celou rodinou emigrovat do Rakouska, kde nejprve vyučoval na hudební škole v Pergu a od roku 1982 i v Linci /Rakouské státní občanství získal v r.1988/. Po listopadu 1989 vyučoval na konzervatoři v Českých Budějovicích hru na kytaru (1989-91).\n\nNa přelomu 40.-50. let komponuje v pozdně romantickém stylu (navazuje na Sukovskou harmonii) v tonální, ovšem disonancemi obohacené harmonii. V jeho skladbách se tak objevuje více diatonicky vedená modální melodika, často oscilující mezi dur-mollovou tóninou. Od počátku komponuje skladby pro klasickou kytaru, kterou spojuje s nejrůznějšími nástroji. Od roku 1967 komponuje také skladby pro akordeon, který zastává (stejně jako kytara) v Truhlářově tvorbě důležité místo. Počátkem 60. let dochází v Truhlářově kompoziční technice k výraznému zlomu, když přechází od klasických postupů k dodekafonní a seriální hudbě (obvykle se jedná o volně aplikované principy dodekafonních řad - užitá atonalita tak přináší novou zvukovost). Počátkem 70. let kombinuje prokomponované úseky s úseky čistě aleatorními (vypsanou, převážně řízenou aleatorikou s akordy clusterového typu). Kombinuje avantgardní prvky s lidovou slovesností a prvky postmoderní. Truhlář ve svých skladbách usiluje o srozumitelnost a osobitost. Rád kombinuje nejrůznější instrumenty – především kytaru s akordeonem. Jeho dílo čítá na 200 skladeb pro nejrůznější nástrojová obsazení. Truhlářova kompoziční vynalézavost poukazuje na nové vyjadřovací prostředky (netónové – konkrétní hudby) a nová východiska. \n\n\n\n\n\n"}
{"id": "643018", "url": "https://cs.wikipedia.org/wiki?curid=643018", "title": "Pečetní váleček", "text": "Pečetní váleček\n\nPečetní váleček je válec s vyrytým „obrázkovým příběhem“, používaný ve starověku na vyválení otisku do plochy, většinou do mokrého jílu. Pečetní válečky byly vynalezeny kolem roku 3500 př. n. l. na blízkém východě, v dnešním Susy v jihozápadním Íránu a v Uruku v jižní Mezopotámii. Jsou spojeny s vynálezem pozdějšího psaní klínopisu do pečetních válečků. Byly používány pro správu, šperky a jako magické amulety, pozdější verze byly značeny mezopotámskými hieroglyfy. V pozdějším období byly používány k notářskému ověření nebo potvrzení většího počtu hliněných dokumentů. Hroby a další místa úkrytu drahých předmětů, jako jsou zlato, stříbro, perly, drahé kameny, často obsahovaly jeden nebo dva pečetní válečky, jako zdvořilostní pohřební dar.\n\nPečeť samotná byla vyrobena z pevného kamene, skla, nebo keramiky jako egyptské fajáns. Mnoho druhů materiálu jako hematit, obsidián, steatit, ametyst a karneol byly používány na výrobu pečetních válečků, ale lazurit byl obzvláště oblíbený neboť je to krásný modrý kámen a naplaveninová země Mezopotámie nemá vhodný kámen pro vyřezávání, proto větší kameny prvních pečetí byly dováženy pravděpodobně z Íránu.\n\nZatímco většina Mezopotámských pečetních válečků tvoří obraz pomocí prohlubní v povrchu válce, některé pečetní válečky tisknou obrázky pomocí vyvýšené části na válci (obrázek níže). Již zmiňované válečky jsou použity především na mokrém jílu, další, někdy označované jako válcové známky, se používají pro tisk obrázků na plátno a jiné podobné plochy.\nOtisky pečetí byly provedeny na různých površích:\n\n"}
{"id": "643019", "url": "https://cs.wikipedia.org/wiki?curid=643019", "title": "Jan Pánek", "text": "Jan Pánek\n\nJan Pánek (3. května 1842, Uherské Hradiště – 10. ledna 1899, Olomouc) byl český římskokatolický kněz, profesor Nového zákona na olomoucké teologické fakultě (od r. 1875) a kanovník olomoucké kapituly. Několikrát zastával funkci děkana telogické fakulty v Olomouci.\n\n\n"}
{"id": "643021", "url": "https://cs.wikipedia.org/wiki?curid=643021", "title": "Paweł Mąciwoda", "text": "Paweł Mąciwoda\n\nPaweł Mąciwoda (* 20. února 1967, Wieliczka, Polsko) je polský baskytarista, který se nejvíce proslavil v roce 2003, kdy se přidal k rockové skupině Scorpions.\n"}
{"id": "643022", "url": "https://cs.wikipedia.org/wiki?curid=643022", "title": "Praskoleská lípa", "text": "Praskoleská lípa\n\nPraskoleská lípa patří k našim nejstarším a nejmohutnějším památným stromům. Jako starý památný strom byla uváděna již v časopisu Háj roku 1874, později se jí ve svém díle věnoval i Jan Evangelista Chadt-Ševětínský. Bývá označována i jako jeden z nejvýznamnějších památných stromů naší vlasti.\n\n\n¹) V časopisu \"Český lid\" uvádí Chadt obvod 790 cm, v jiném čísle 25 stop. V knize Památné stromy pak 750 cm. Ve všech třech případech se odkazuje na stejný zdroj, „Háj r. 1874 III. 104“.\n\nVěk lípy je obvkyle udáván kolem 800 let (tento údaj je napsán i na informační tabuli ve stromu z roku 2005). Ing. Bohumil Reš uvádí jen 500 let.\n\nKmen je poměrně pravidelný, mohutný a dutý, dělí se ve dva terminály. Dutina je otevřena vysokou prasklinou až k zemi, kterou lze pohodlně vstoupit. Dutinou prorůstají adventivní kořeny, otvory nejsou zakryté.\n\nStrom podstoupil sanaci kolem roku 2000, bylo odstraněno veškeré odumřelé dřevo z dutiny a proveden redukční řez koruny.\n\nLípě byl věnován prostor v televizním pořadu Paměť stromů, konkrétně v dílu č.15: Stromy s NEJ. V roce 2001 došlo k obnovení tradice (původně z konce 19. století) a v dutině stromu byla znovu umístěna zvonička.\n\nNedaleko staré lípy velkolisté roste ještě mladší památná lípa malolistá, která je kolem 300 let stará.\n\n\n"}
{"id": "643025", "url": "https://cs.wikipedia.org/wiki?curid=643025", "title": "Velký blázinec v malém hotelu", "text": "Velký blázinec v malém hotelu\n\nVelký blázinec v malém hotelu nebo Velké šílenství v malém hotelu (orig. \"Guest House Paradiso\") je britská komedie Rika Mayalla a Adriana Edmondsona z roku 1999. Autoři ztvárnili rovněž hlavní role. Jedná se o film, který semi-oficiálně navazuje na seriál \"Bottom\". Hlavní rozdíl je ve jménech hlavních postav – Mayallova postava se v seriálu jmenovala \"Richard Richard\", Edmondsonova \"Edward Elizabeth Hitler\". Ve filmu se jmenují \"Richard Twat\" a \"Edward Elizabeth Ndingo-m'baba\".\n\nFilm byl natočen na ostrově Wight.\n\nRichard Twat a Eddie Ndingo-m'baba vedou nejhorší hotel ve Spojeném království, který sousedí se špatně udržovanou jadernou elektrárnou (pravděpodobně narážka na Sellafield). Kuchař je idiotský opilec a ilegální imigrant, který neumí vařit a nakonec hotel opustí, protože nedostává plat. Hosté nejsou spokojeni se špatnými službami hotelu a všichni se vždy rozhodnou hotel opustit s výjimkou paní Foxfurové, která v hotelu bydlí.\n\nS hotelem a životy Richarda a Eddieho to vypadá špatně. Naděje se objevuje s příjezdem rodiny Niceových. Kromě nich přijede také slavná italská herečka Gina Carbonara, která se v hotelu schovává před svým snoubencem Ginem Bolognesem a před novináři. Gino ji tam ale nakonec najde, protože Richard a Eddie její přítomnost v hotelu prozradili, aby nalákali více hostů.\n\nRichard později najde nějaké ryby, které spadly z vojenského nákladního auta. To odjíždělo od jaderné elektrárny. Richard ani Eddie si neuvědomí, že jsou ryby nakaženy radiací, dokud jimi nenakrmí hosty. Po několika hodinách hosté zvrací obrovské množství zelené tekutiny. Zvrací všichni kromě Giny Carbonara. Ta jediná rybu nejedla. Ve zmatku Ginin násilnický snoubenec propadne oknem pod návalem zvratků a skončí v moři.\n\nDo hotelu přijedou vládní úředníci, aby incident ututlali. Eddie, Richard a Gina dostanou deset milionů liber, letenky první třídy do Karibiku a nové totožnosti na oplátku za to, že budou mlčet. Všichni nabídku přijmou a směřují do Karibiku.\n\n"}
{"id": "643031", "url": "https://cs.wikipedia.org/wiki?curid=643031", "title": "Jan Lillich", "text": "Jan Lillich\n\nJan Lillich (5. prosince 1810 Odry ve Slezsku – 13. září 1849 Olomouc) byl český katolický kněz, profesor církevních dějin na teologické fakultě v Olomouci, děkan teologické fakulty. Zemřel na choleru.\n\n"}
{"id": "643035", "url": "https://cs.wikipedia.org/wiki?curid=643035", "title": "Jan Schwetz", "text": "Jan Schwetz\n\nJan Schwetz (19. června 1803, Busov – 20. března 1890, Vídeň) byl český římskokatolický duchovní, profesor dogmatiky na olomoucké teologické fakultě, jejímž byl děkanem. Roku 1842 se stal profesorem dogmatiky na vídeňské univerzitě, jako odborný poradce se zúčastnil prvního vatikánského koncilu, posléze se stal proboštem metropolitní kapituly u sv. Stěpána ve Vídni.\n\n\n"}
{"id": "643040", "url": "https://cs.wikipedia.org/wiki?curid=643040", "title": "Neal Schon", "text": "Neal Schon\n\nNeal Joseph Schon (* 27. února 1954) je americký kytarista, známý jako člen skupiny Journey a je jediný člen skupiny, který hrál na všech jejich albech. Během své kariéry spolupracoval s řadou dalších hudebníků, mezi které patří například Jan Hammer, Joe Cocker či Jimmy Barnes.\n\nNarodil se na Tinkerově letecké základně a na kytaru se začal učit ve věku pěti let. V letech 1971 až 1972 byl členem skupiny Santana vedené mexickým kytaristou Carlosem Santanou; se skupinou nahrál alba \"Santana\" (1971) a \"Caravanserai\" (1972). Nedlouho po svém odchodu založil skupinu Journey, se kterou do roku 2011 vydal celkem čtrnáct studiových alb. V roce 1981 se spojil s hudebníkem Janem Hammerem a pod hlavičkou projektu Schon & Hammer s ním vydal album \"Untold Passion\". Duo vydalo své druhé album s názvem \"Here to Stay\" roku 1983, ale žádné další společné aktivity již nenásledovaly. Od roku 1989, vedle aktivit své domovské skupiny Journey, vydává rovněž sólová alba; po prvním \"Late Nite\" jich vyšlo dalších sedm − poslední \"So U\" pochází z roku 2014. Roku 1997 nahrál společné album s několika dalšími bývalými členy skupiny Santana nazvané \"Abraxas Pool\". V roce 2013 byl uveden do Oklahoma Music Hall of Fame.\n\n\n"}
{"id": "643058", "url": "https://cs.wikipedia.org/wiki?curid=643058", "title": "Vologaisés IV.", "text": "Vologaisés IV.\n\nVologaisés IV. (parthsky \"Valagaš\", středopersky \"Vardáchš\"; – 191/192) byl parthský velkokrál z rodu Arsakovců panující v letech 147/148–191/192. Jeho otcem byl podle epigrafických dokladů Mithradatés IV., vzdorokrál za Vologaisa III., synem a nástupcem král Vologaisés V.\n\nVologaisés se ujímal vlády za situace, kdy parthská říše procházela obdobím partikularismu a nejednoty. Už několik desetiletí se žádnému arsakovskému panovníkovi nepodařilo získat kontrolu nad celým prostorem rozlehlého státu – což nepochybně souviselo s drtivými porážkami z let 114–116, které říši uštědřil římský císař Traianus. Ačkoli podrobnosti o vnitřním vývoji nejsou známy, Vologaisés dokázal říši opět sjednotit a přinutit k poslušnosti i vazalská království na periferii, například Charakéné. Ústřední vláda opět získala autoritu.\n\nPo nastolení stability se parthský král pustil do ofenzivní politiky vůči Římanům a jako obvykle šlo především o Arménii, která byla římským klientským státem. V roce 161, když zemřel císař Antoninus Pius a na trůn nastoupili Marcus Aurelius a Lucius Verus, využil Vologaisés příhodné chvíle a zahájil válečné operace v mezopotámském prostoru, zpočátku velmi úspěšné. Dobyl při nich nejen celou Arménii, ale připravil Římanům i dost vážnou porážku u Elegeie na Eufratu. Jeden z nových císařů, Lucius Verus, se nato odebral na Východ, aby připravil římskou protiofenzívu.\n\nV následujícím období dobyly Verovy legie Arménii, pronikly do Mezopotámie a roku 165 obsadily parthské hlavní město Ktésifón. Vologaisovi nezbylo nic jiného než přenechat Římanům sporné pohraniční kraje spolu s městy Nisibis a Karrhy. Z pramenů není jasné, zda byla uzavřena formální dohoda o míru, každopádně zůstala hranice mezi oběma státy v příštích třiceti letech klidná. O Vologaisovi není dále téměř nic známo – výjimku představuje vzpoura Osroa (II.) v Médii, kterou se králi (nebo jeho stejnojmennému synovi) podařilo rychle potlačit.\n\n\n\n"}
{"id": "643059", "url": "https://cs.wikipedia.org/wiki?curid=643059", "title": "John Mayhew", "text": "John Mayhew\n\nJohn Mayhew (27. března 1947, Ipswich, Anglie, Spojené království – 26. března 2009, Glasgow) byl třetí bubeník progresivní rockové skupiny Genesis, ve které nahradil předchozího bubeníka Johna Silvera, v srpnu 1969. V srpnu 1970 byl nahrazen Philem Collinsem.\n"}
{"id": "643073", "url": "https://cs.wikipedia.org/wiki?curid=643073", "title": "Boreoeutheria", "text": "Boreoeutheria\n\nBoreoeutheria (nebo Boreotheria) (z řeckého βόρειο „sever“ + θεριό „zvíře“) je velká skupina savců, jejíž věrohodnost (příbuznost jejích členů) je podpořená analýzami DNA. Zahrnuje rozličné typy od velkých vodních zvířat (kytovci) i velkých suchozemských zvířat (sudokopytníci, lichokopytníci, šelmy) přes malé hlodavce či letouny až po primáty. Dělí se na dvě větší podskupiny – Laurasiatheria a Euarchontoglires.\n\nSesterskou skupinou boreoeutherií jsou buď chudozubí (Xenarthra) nebo celá skupina Atlantogenata, která zahrnuje chudozubé a skupinu Afrotheria.\n"}
{"id": "643085", "url": "https://cs.wikipedia.org/wiki?curid=643085", "title": "Webnode", "text": "Webnode\n\nWebnode je on-line nástroj pro tvorbu a správu webových stránek. Má funkce pro tvorbu webových prezentací, bez potřeby instalace či konfigurace. Přetažením myši lze na stránky snadno umístit mnoho interaktivních prvků jako jsou např. ankety, články, diskuzní fóra, blogy, FAQ, formuláře, atd.\n\nVyvinula jej firma Westcom, s.r.o. se sídlem v Brně.\nVývoj systému Webnode započal v září roku 2006 a o 16 měsíců později, v lednu 2008 byl oficiálně spuštěn.\n\nSamotná firma Westcom vznikla již v roce 1998 a od svého vzniku se intenzivně věnuje informačním technologiím. Zabývá se službami v oblasti informačních systémů, webhosting a serverhosting, a také výzkumnou, analytickou a vývojovou činností v softwarové oblasti. Na základě získaných zkušeností vyvinula Webnode tak, aby jej mohli používat i uživatelé bez technických znalostí.\n\nPrvní byla spuštěna česká verze, slovenská byla v provozu pět měsíců poté. Další jazykové mutace následovaly brzy poté a na konci roku měl Webnode více než 200 000 uživatelů ve více než 80 zemích světa, především ze Spojených států amerických, Španělska nebo Číny. V současné době má již přes 30 milionů uživatelů a existuje ve 20 jazykových mutacích.\n\nWebnode nabízí tři typy webových prezentací – osobní stránky, firemní stránky a e-shopy. Všechny fungují na jednoduchém principu přetahování bloků s obsahem (technologie drag-a-drop).\n\nWebové stránky lze spravovat ve všech známých internetových prohlížečích (Internet Explorer, Mozilla Firefox, Netscape, Google Chrome, Safari a Opera) a umožňuje také správu prostřednictvím chytrých mobilních telefonů nebo tabletů.\n\nJazykové verze: čeština, slovenština, angličtina, španělština, turečtina, řečtina, portugalština, brazilská portugalština, polština, francouzština, němčina, italština, ruština, nizozemština, maďarština, ukrajinština, švédština, japonština, tchajwanština, rumunština, norština, katalánština, finština, korejština, vietnamština.\n\nSlužba je nabízena v základní verzi zdarma, s možností přechodu na placené prémiové služby, jež nabízejí větší prostor na disku, vyšší přenos dat a více funkcionalit. V systému je možná také registrace vlastní domény a využití marketingových nástrojů na míru.\n\nStříbrné místo v soutěži nejlepší start-up LeWeb'08 Paris \n\n"}
{"id": "643088", "url": "https://cs.wikipedia.org/wiki?curid=643088", "title": "Chris Dreja", "text": "Chris Dreja\n\nChris Dreja (11. listopadu 1945, Surbiton, Anglie, Spojené království) je kytarista a baskytarista, nejvíce známý jako zakládající člen skupiny The Yardbirds.\n"}
{"id": "643093", "url": "https://cs.wikipedia.org/wiki?curid=643093", "title": "Štěpán Vladislav", "text": "Štěpán Vladislav\n\nŠtěpán Vladislav I. (srbsky \"Стефан Владислав I\", Stefan Vladislav I., někdy jen Vladislav, okolo 1195 – po 1243) byl syn srbského župana (od roku 1217 krále) Stefana z dynastie Nemanjićů a jeho první choti Eudokie z byzantské císařské dynastie Angelů a srbský král v letech 1233/1234–1243.\n\nNarodil se okolo roku 1195 jako jeden ze synů Stefana Nemanjiće, od 1196 velkého rašského (srbského) župana, a jeho první ženy Eudokie Angeliny, dcery byzantského basilea (císaře) Alexia III. Angela. V době Vladislavova narození (1196) se jeho děd, velký rašský župan Stefan Nemanja vzdal vlády ve prospěch svého druhorozeného syna Stefana, Vladislavova otce. Mladý princ brzy ztratil matku – Eudokia byla někdy na přelomu století zapuzena. Jako nová matka byla tehdy již patrně dospělému Vladislavovi přivedena Anna, vnučka zesnulého benátského dóžete Enrica Dandola. Stefan, který se r. 1217 stal králem, zemřel 24. září nejspíše roku 1228 a jeho nástupcem se stal Vladislavův starší bratr Radoslav (1227/8–1223/4). Radoslav byl slabý panovník, podléhal vlivu své manželky a svého tchána, epirského despoty Theodora a dostal se s Vladislavem do sporů. (Oba bratry se snažil udobřit jejich strýc, arcibiskup Sáva.) Vladislav se postavil do čela opozice proti Radoslavovi, který r. 1230 přišel o podporu svého tchána Theodora, poraženého a zajatého bulharským carem Ivanem Asenem II. v bitvě u Klokotnice.\n\nKolem roku 1234 se Vladislavovi povedlo bratra svrhnout a byl korunován jako Stefan Vladislav I. svým strýcem arcibiskupem Sávou. Sáva také sehnal Vladislavovi manželku - dceru mocného bulharského cara Ivana Asena II. Beloslavu. Tímto sňatkem se Srbsko dostalo pod vliv bulharského cara. Arcibiskup Sáva se proto vzdal své hodnosti a odešel na pouť do Palestiny. Sáva zemřel na zpáteční cestě v sídelním městě Asena II., v Tarnovu. Vladislav dlouho s Asenem II. jednal o vydání Sávova těla, vypravil se do Tarnova a nakonec byl úspěšný – roku 1237 byl Sáva slavnostně pohřben v Mileševu. Později byl Sáva svatořečen srbskou církví. K Vladislavově smůle však Ivan Asen II. v červnu 1241 zemřel. Carovou smrtí Vladislav ztratil mocného příbuzného a spojence. Vznikaly nepokoje, které dosáhly vrcholu roku 1243, kdy byl Vladislav sesazen a za krále prohlášen nejmladší a patrně nejschopnější syn krále Stefana I. a Anny Dandoly Uroš jako Stefan Uroš I., který pokračoval v expanzivní politice svého otce a děda. O Vladislavově dalším osudu nejsou žádné zprávy. Byl pohřben v klášteře Mileševa, jehož byl fundátorem.\n\n\n"}
{"id": "643107", "url": "https://cs.wikipedia.org/wiki?curid=643107", "title": "Eric Bloom", "text": "Eric Bloom\n\nEric Bloom (* 1. prosince 1944, New York City, New York, Spojené státy) je americký zpěvák, skladatel a hudebník, nejvíce známý jako frontman skupiny Blue Oyster Cult. Hodně z jeho písní se vztahuje k jeho zájmu o sci-fi.\n\n"}
{"id": "643110", "url": "https://cs.wikipedia.org/wiki?curid=643110", "title": "Kalmykové", "text": "Kalmykové\n\nKalmykové (kalmycky хальмг, хальмгуд, калмыки, халимаг) je západomongolský (ojratský) národ žijící převážně v Kalmycké republice, která je součástí Ruské federace. Jsou potomky mongolských kmenů, které migrovaly na přelomu 16. a 17. století ze střední Asie k dolní Volze a severnímu Kaspiku.\n\nCelkově se počet Kalmyků odhaduje na 200 tisíc, z toho 174 tisíc žije v Rusku (sčítání 2002). Menší kalmycké komunity žijí i mimo Rusko v Kazachstánu, Kyrgyzstánu, Afghánistánu, USA, Francii a Česku. Náboženstvím jsou Kalmykové buddhisty školy Gelugpa a pravoslavnými. Hlavní etnická skupina Kalmyků se nazývá Torguti.\n\nPo pádu mongolské dynastie v r. 1368 během zhruba čtyřsetletého boje o nadvládu ve vnitřním a vnějším Mongolsku zůstali Ojraté nepřáteli východních Mongolů (Chalchů), dynastie Ming a následné mandžuské dynastie. Původně si Ojraté říkali \"Dörben Oirat\" (čtyři Ojraté) podle čtyř hlavních kmenů – \"Chošúdů\", \"Čorosů\", \"Torgutů\" a \"Dörvötů\", a považovali se za dědice Čingischána. Tento kmenový svaz k sobě přimkl i některé menší kmeny (např. Chojty), které kočovaly na stejném území mezi Balchašem a Bajkalem. Svaz se postupem doby stával neformálním, roztříštěným a nestabilním. V první polovině 15. století si Čorosové na krátký čas podmanili východní Mongolsko ovšem ve druhé polovině 15. století po dvacetiletých bojích získali Chalchové nad Ojraty nadvládu. V r. 1543 byl konflikt vyřešen tím, že se Ojraté přesídlili na severozápad Mongolska, a když znovu napadali Chalchy, byli vytlačováni z Karakoramu ještě více na severozápad, až do stepí podél Obu a Irtyše.\n\nNa začátku 17. století byli Ojraté vytlačeni až do dnešního východního Kazachstánu. Torguti se usídlili podél severních přítoků Irtyše, Išimu a Tobolu, a stali se tak nejzápadnějším mongolským kmenem. Západně od nich žili Kazaši, kteří bránili Torgutům vysílat obchodní karavany do muslimských měst u Syrdarji. V důsledku toho začali Torguté obchodovat s carskými stanicemi, nově postavenými s cílem podchytit obchod s Asií.\n\nNa druhé straně Chošúdi byli nejvýchodnějším ojratským kmenem, usídleným u jezera Zajsan a podél dolního toku Irtyše. Sousedili s Chalchy, kteří jim nedovolovali obchodovat v čínských pohraničních městech. Chošúdi jako první konvertovali k buddhistické škole Gelugpa.\nMezi těmito dvěma kmeny byli uzavřeni Čorosové, Dörvöti a Chojtové, společně nazýváni Džungaři, kteří pod vedením Čorosů přebudovávali svoji moc. Pod vedením kmenového náčelníka Chara Chuly se jim podařilo zastavit expanzi Chalchů a poblíž dnešního Čugčaku si vybudovali hlavní město \"Kubak-sari\". Bylo podporováno hospodářství, obchod a diplomacie. \"Chara Chula\" podporoval drobný průmysl, zejména železářství, aby se mohl vyzbrojit modernějšími zbraněmi. Sjednocení a upevňování centrální moci způsobilo stěhování svobodomyslných a sebevědomých dörvötských kmenů na západ k Torgutům a dále do povodí Volhy. Část Chošúdů migrovala jižním směrem na tibetskou planinu, kde vytvořili Chošúdský chanát, který ze severu chránil Tibet (a školu Gelugpa). Kmeny, které zůstaly, vytvořily pod vládou Chara chuly a jeho potomků Džúngarský chanát. Některé zdroje uvádějí, že důvodem migrace byla hospodářská situace.\n\nV roce 1608 přijal car Vasil Šujský dörvötské poselstvo, kterému za přijetí poddanství přislíbil přidělit místo pro kočování a ochraňovat je před kazašským a nogajským chánem. V r. 1618 Torguti a malá část Dörvötů opustili oblast horního Irtyše a vydali se na západ jižní Sibiří a jižním Uralem k dolnímu Povolží, přičemž se vyhnuli jádru území znepřátelených Kazachů. Do Povolží dorazily ojratské kmeny v r. 1630. Oblast, nárokovaná Ruskem, které mělo posádku v Astrachani, byla řídce obydlená Nogajci. Ojraté většinu původního obyvatelstva vyhnali, zbytek si porobili. Záhy po usídlení v Povolží se Ojraté začali nazývat Kalmyky a tento proces byl nejednoznačný a souvisel s obecnou změnou pojmenování, která nastala u Ojratů v první polovině 17. století. Počátek kalmycké přítomnosti by provázen vzájemným rabováním ruských a kalmyckých sídel, přestože bylo sepsáno množství dohod o kalmycké poddanosti a vojenské výpomoci. Ve skutečnosti si Kalmyci vládli sami a tato vláda se historiografii nazývá Kalmycký chanát. Při upevňování své pozice se Kalmyci stali nástrojem ruské vlády v jižním pohraničí namířeným proti sousedícímu muslimskému obyvatelstvu jako např. Persii, Osmanské říši, nogajským a kubáňským Tatarům a Krymskému chanátu. Střety se sousedy a výpravy proti nim objasňují strategický význam Kalmyckého chanátu, který fungoval jako nárazníková zóna mezi muslimským světem a Ruskem, kterému se tak ulehčilo v evropských válkách a umožnilo se stát jednou z evropských mocností.\n\nSvazek s Ruskem se projevoval v účasti kalmycké jízdy ve válkách, které Rusko vedlo na přelomu 17. a 18. století. Prvně byla zaznamenána účast Kalmyků při pochodu na Azov za rusko-turecké války v r. 1672. 3 000 kalmyckých jezdců zasáhly proti Švédům na závěr bitvy u Poltavy v r. 1709. V r. 1711 se 20 000 Kalmyků zúčastnilo tažení na Kubáň, která byla cílem dalších vojenských výprav Kalmyků proti Turkům v pokračujících rusko-tureckých válkách. Některé výpady podnikali Kalmyci nezávisle, pronikali až k Donu, přičemž rabovali v ruských osadách, a dostávali se tak do konfliktu s carskou vládou. Zdrojem dalších konfliktů se stalo osidlování Povolží Rusy a Němci, které nastalo po r. 1724. Carská vláda si vynutila na kalmyckém chánovi zřízení rady, což oslabovalo jeho tradiční autoritu. Situaci ovlivnila skutečnost, že v r. 1757 byly v Džungarsku poraženy poslední skupiny Ojratů, které odolávaly čínskému podmanění. V r. 1770 se chán rozhodl k návratu do původní domoviny, která nyní byla pod nadvládou mandžuské dynastie, jejíž diplomacie měla zájem příchodem Kalmyků změnit poměr sil v nově dobyté džúngarské oblasti. Od dalajlámy si vyžádal stanovení příznivého data návratu. Ve stanovený den na jaře 1771 popraskal led na Volze a k návratu se vydali pouze obyvatelé levého (východního) břehu s výjimkou Dörvötů, kteří zůstali. Tak došlo k rozdělení kalmyckého národa. Během svého návratu se odešlí Kalmykové stali terčem útoků Kazachů a Kyrgyzů, některé skupiny se oddělily a do své domoviny nikdy nedorazily. Uvádí se, že z původních 200 tisíc odešlých do Džúngarska dorazila asi třetina. V r. 1771 carevna Kateřina Veliká zrušila Kalmycký chanát a začlenila jej do Astracháňské gubernie.\n\nSpolu se zrušením chanátu byl zrušen titul chána a místo toho zavedena funkce chánova zástupce. Tento titul byl svěřen náčelníku Turgutů, ovšem po porážce Pugačevova povstání (1774), na jehož stranu se Torguté přidali, byl titul svěřen Dörvötům. Car Pavel přiznal v r. 1796 Kalmykům stejná práva a povinnosti jako donským Kozákům, mimo jiné povinnost vojenské služby, a v r. 1800 obnovil Kalmycký chanát. Po jeho smrti byl chanát zrušen (1803). Za vlastenecké války se jednotky kalmycké jízdy, zčásti ještě vyzbrojené luky, zúčastnily bitvy u Borodina a následného tažení do Evropy, a dokonce slavnostní přehlídky vítězných vojsk v Paříži.\n\nObyčejný život Kalmyků se rozdělením nijak nezměnil, nadále kočovali mezi Volhou a Donem, zimovali u Kaspického moře nebo u jezera Manyč. Teprve v druhé polovině 19. století se začali usazovat a v r. 1865 založili Elistu.\n\nKalmykové se nadšeně přidali k Únorové revoluci a 1. června 1917 byla zřízena Stepní oblast kalmyckého národa se sídlem v Elistě, naproti tomu bolševická revoluce Kalmyky rozdělila. Donští Kalmykové se přidali na stranu Bílých ke generálu Děnikinovi a později Wrangelovi. Na stejnou stranu se přidala kalmycká šlechta vedená knížetem \"Dimitrijem Tundutovem\", která chtěla mobilizovat 18 000 jezdců a podpořit astrachaňské Kozáky, ale bolševici tomu zabránili rychlým obsazením Astrachaně. Na stranu rudých se přidali ti, kteří doufali, že bolševická revoluce zastaví osidlování Kalmycka a jeho postupné rusifikaci, což se dělo za carismu. Po porážce wrangelových vojsk v r. 1920 několik tisíc Kalmyků zachránila námořní evakuace Novorossijska. Tito Kalmykové se později usadili v zejména v Jugoslávii, Bulharsku a Československu, kde v Praze založili dobročinnou organizaci \"Prapor kalmyckého národa\" (Хальмг тангчин тук). V r. 1922 se několik set Kalmyků vrátilo, protože uvěřili všeobecné amnestii vyhlášené sovětskou vládou, ale byli zatčeni a někteří z nich, včetně knížete Tundutova, popraveni.\n\nSovětská vláda obnovila v roce 1920 kalmyckou autonomii pod názvem Kalmycká autonomní oblast, která měla sídlo zprvu v Astrachani, od r. 1928 v Elistě. Tento správní celek byl 20. října 1935 přeměněn na Kalmyckou autonomní sovětskou socialistickou republiku. Koncem dvacátých let nastala kolektivizace s cílem ukončit kočovný život Kalmyků. Pastevci, kteří vlastnili více než 500 ovcí byli odvlečeni do pracovních táborů na Sibiř. Tyto hospodářské změny způsobily v oblasti hladomor.\n\nPo napadení Sovětského svazu Němci obsadili část Kalmycka počátkem r. 1942 a v létě zřídili \"Kalmycké dobrovolné jezdectvo\". Tyto jednotky, které dosáhly počtu 5 000 bojovníků, statečně bojovaly až do konce druhé světové války, kdy se dostaly do amerického zajetí a byly v souladu s jaltskými dohodami vydány k násilné repatriaci do Sovětského svazu. 28. prosince 1943 sovětská vláda obvinila Kalmyky z kolaborace a během 24 hodin byly zahájeny deportace Kalmyků včetně vojáků sloužících v Rudé armádě. Kalmyci byli odváženi dobytčími vozy na různá místa do Střední Asie a na Sibiř. Deportovány byly rodiny podle národnosti manžela, takže převážně byly ušetřeny smíšené rodiny Kalmyček. Kalmycká republika byla zrušena a její území rozděleno mezi sousední kraje. Vesnice a města byla přejmenována, např. z Elisty se stal Stěpnoj. V prvních třech měsících roku 1944 zemřelo 4,9 % kalmycké populace v prvních třech měsících roku 1945 1,5 % a v prvních třech měsících roku 1946 0,7 %. Mezi lety 1945 až 1950 zemřelo 15 206 Kalmyků, zatímco se narodilo pouze 7 843.\nV r. 1957 byla obnovena Kalmycká oblast a Kalmyci se mohli vrátit, ovšem jejich vlast byla osídlena Rusy a Ukrajinci. V r. 1958 byla znovu zřízena autonomní republika v rámci RSFSR. V následujících letech vedly pokusy o zintenzivnění zemědělství a nevhodné zavlažovací projekty k desertifikaci stepi.\n\nPo rozpadu sovětského svazu zůstalo Kalmycko republikou v rámci Ruské federace. Ekonomický kolaps dopadl až do místní úrovně a projevily se důsledky neuváženého rozvoje průmyslu v sovětské éře. Následné hospodářské a sociální těžkosti způsobily, že mnoho mladých Kalmyků, zejména z venkovských oblastí opustilo Kalmycko a migrovalo jak do jiných oblastí Ruska, tak i mimo ně.\nDemografický vývoj kalmyckého národa za posledních sto let podle sčítání udává graf níže.\n\nKalmykové nazývají sami sebe \"chaľmg\" nebo \"chaľmgud\", což nejpravděpodobněji pochází z turkických jazyků, kde \"kalmak\" znamená toho, který se oddělil nebo opozdil. V mongolských jazycích takové slovo neexistuje. O původu turkického názvu Kalmyků se vedou spory především mezi dvěma hlavními teoriemi:\nKalmykové hovoří převážně kalmycky, částečně rusky. Kalmyčtina patří k mongolské větvi altajské jazykové rodiny. Na vývoj kalmyčtiny měly určitý vliv turkické, ugrické a tunguzské jazyky. Nehledě na abecedu a dobu, po kterou jsou rozděleny, jsou jazyky Kalmyků a Ojratů prakticky totožné.\n\nKalmyčtina má 27 souhlásek (b, c, č, d, ď, dž, f, g, h, ch, j, k, l, ľ, m, n, ņ, p, r, s, š, šč, t, ť, v, z, ž), přičemž 3 jsou nepůvodní a používají se ve slovech přejatých z ruštiny (f, šč, ž). Samohlásek má 9 (a, ä, e, i, o, ö, u, ü, y), a to jak krátkých, tak dlouhých (psaných zdvojením symbolu). Hláska y je nepůvodní a do jazyka vniká vlivem ruštiny. Samohlásky se na začátku slova vyslovují s hláskou j.\n\nKalmyčtina patří k aglutinačním jazykům a ke gramatickým funkcím používá přípony. Vyznačuje se samohláskovou harmonií a nemá jmenné rody.\n\nPrvní kalmycké písemnosti byly napsány písmem todo bičig (jasné písmo), které vytvořil v 17. století mnich Zaja Pandita na základě staromongolského písma. Písmo se mezi Kalmyky a Ojraty značně rozšířilo. V Kalmycku se používalo do r. 1924, Ojraté ho používají dodnes.\n\nV lednu 1924 byla zavedena kalmycká abeceda na základě azbuky, přičemž byly doplněny některé znaky. Písmo bylo ve dvacátých letech několikrát reformováno a používalo se do r. 1930. V r. 1930 bylo písmo převedeno do latinky, přičemž byly zachovány některé znaky doplněné předchozími reformami. V r. 1938 bylo písmo navráceno na základ azbuky a do současného stavu bylo upraveno v r. 1941.\n\n"}
{"id": "643117", "url": "https://cs.wikipedia.org/wiki?curid=643117", "title": "Hynek Maxa", "text": "Hynek Maxa\n\nHynek Maxa (7. května 1922, Praha – 9. prosince 2001, Praha) byl český operní pěvec – barytonista a pěvecký pedagog.\n\nNarodil se roku 1922 v Praze. Kvůli svému židovskému původu se v období nacistické okupace musel skrývat, zatímco jeho rodina byla deportována do Terezína a Osvětimi. V tomto směru jsou jeho osudy velmi podobné příběhu Władysława Szpilmana, polsko-židovského pianisty a skladatele, který byl vylíčen ve filmu Romana Polanského Pianista. Právě ve tragických chvílích odloučení od rodiny a existenciální nejistoty se zrodil jeho vztah k hudbě, ke zpěvu. Jeho hlas mu zde doslova zachránil život.\nPo návratu do Prahy se soukromě vzdělával u italského operního pěvce Fernanda Carpiho (1876–1959), sólisty Metropolitní opery v New Yorku a učitele mnoha významných osobností světové klasické i populární hudby (Zinka Milanovová, Maria Tauberová, Gösta Björling, Ernst Haefliger, Geraint Evans, Suzanne Danco), u kterého se mu dostalo perfektního hudebního vzdělání, především v klasické italské pěvecké technice starých mistrů. Nutno podotknout, že prostředí Carpiho školy bylo ve své době \"renesančním místem\", kam se sjížděly zájemci o studium z celé Evropy.\n\nZačínal ve sboru Národního divadla, kde však kvůli nevhodnému politickému posudku a osobní averzi tehdejšího vedení nemohl kariérně postoupit dále. Od roku 1959 však byl z podnětu významného českého dirigenta Zdeňka Košlera angažován jako sólista v Olomouci, kde působil jako přední barytonista 26 sezon. Vedle rolí základního repertoáru (Rigoletto ve stejnojmenné opeře G. Verdiho, Scarpia v \"Tosce\" G. Pucciniho atd.) vynikl jako malíř Mathis ve stejnojmenné Hindemithově opeře, Flambeau v Honeggerově \"Orlíku\", Filip v \"Donu Carlosovi\" G. Verdiho a Telramund ve Wagnerově \"Lohengrinovi\". Ze sféry populární hudby pak nelze nezmínit hlavní roli v muzikálu Joea Dariona a Mitcha Leigha \"Man of La Mancha\". Hostoval v Německu, Rakousku, Itálii, Francii, Rumunsku aj. Intenzivně se věnoval rovněž koncertní činnosti. Za vše jmenujme jeho vynikající interpretaci cyklu na smrt Jana Palacha (hudba: Jan Bedřich, text: Jaroslava Nohelová) \"Plamenný meč\", který vznikl z jeho osobní iniciativy. Po celou dobu své divadelní kariéry se věnoval pedagogické činnosti. Jeho pokračovatelkou se stala jeho nejlepší studentka a pozdější manželka Jaroslava Maxová, česká operní pěvkyně a pěvecká pedagožka.\n\nNa sklonku svého života působil jako učitel zpěvu na jedné z fakult Univerzity Karlovy v Praze.\n\n\n\n"}
