{"id": "622653", "url": "https://cs.wikipedia.org/wiki?curid=622653", "title": "Cyklostezka Rokytka", "text": "Cyklostezka Rokytka\n\nCyklostezka Rokytka v Praze ve Vysočanech a Hloubětíně, označovaná též jako cyklostezka Freyova–Poděbradská–Hořejší rybník, o délce asi 3,2 km byla vybudována v letech 2008–2010 v trase zrušené železniční vlečky ČKD Lokomotivka, jejíž oblouk sledoval, převážně z vnitřního, levého břehu, zákrutu říčky Rokytky. Její části jsou součástmi páteřních pražských cyklotras A 26 a A 43. Jde o historicky první finančně a stavebně náročnější pražskou cyklostezku. Na základě rozhlasového rozhovoru s Jaroslavem Martínkem z Centra dopravního výzkumu převzala česká média tvrzení, že jde cenou za kilometr o nejdražší cyklostezku v Evropě.\n\nOblast Vysočan a přilehlých částí Libně a Hloubětína v údolí Rokytky byly tradiční průmyslovou zónou, zejména zdejší závody ČKD v 60. letech 20. století byly silně vytížené. Dosavadní železniční vlečka do ČKD lokomotivka, která úrovňově křižovala Českomoravskou ulici, už neúnosně zatěžovala městskou dopravu. Proto byla v roce 1965 jako její náhrada zřízena nová vlečka, která vedla z výtažné koleje v ranžíru libeňského horního nádraží a po přechodu Poděbradské ulice v Hloubětíně zaúsťovala do předávacího Východního nádraží (nádraží Praha-východ), do nějž byly zaústěny vlečky ČKD Kompresory a ČKD Lokomotivka, vysočanské spalovny, továrny Praga a několika dalších závodů ČKD z okolí Kolbenovy ulice.\n\nPo roce 1990 se těžký průmysl dostal do útlumu a původní industriální zóna začala být postupně od západu přeměňována v obytnou, administrativní a komerčně-společenskou čtvrť. Časem zanikl i provoz na železniční vlečce.\n\n20. října 2005 schválilo Zastupitelstvo hlavního města Prahy změnu územního plánu vlny 05 č. 740, kterou bylo pro dosavadní tzv. velké rozvojové území Vysočany, vymezené zhruba ulicemi ulicemi Freyova, Kolbenova, Kbelská, Průmyslová, Poděbradská a tokem Rokytky, stanoveno využití území. V rámci oživení území počítal plán i s cyklostezkou, která měla být financována městem za přispění evropských fondů a měla vzniknout i díky podpoře vlastníků pozemků, kteří převedou potřebný pás do vlastnictví města za symbolickou částku. Projekt cyklostezky byl připravován od roku 2006 a byl součástí širšího záměru vybudovat v prostoru kolem říčky Rokytky v úseku mezi Hořejším rybníkem a ulicí Freyovou pás ploch zeleně a rekreace. Podle jiného zdroje však cyklostezka v územním plánu obsažena nebyla, což ztížilo vyjednávací pozici města při získávání pozemků.\n\nKolem roku 2006 vznikala celoměstská koncepce sítě cyklistických tras. Pro vedení radiální páteřní trasy v oblastí Vysočan od Freyovy ulice na východ bylo zvažováno několik variant. Vedení biokoridorem Rokytky by příliš kolidovalo s ochranou přírody. Trasa po frekventované Poděbradské ulici by pro cyklisty nebyla bezpečná. Nakonec tak dostala přednost varianta, která se sice mírně odklání od vlastního toku Rokytky, ale překoná území efektivně po tělese bývalé železniční vlečky. Kolem roku 2006 začala příprava projektu přestavby bývalé vlečky na komunikaci pro bezmotorovou dopravu.\n\nCyklostezka Rokytka je v Praze prvním případem cyklostezky na zrušené železnici, dalším takovým projektem byla cyklostezka pod Vítkovem.\n\nVe vysočanské ulici Na břehu u Rokytky navazuje nová cyklostezka na stávající cyklotrasu KO-FR (Kolčavka-Freyova) z oblasti Balabenky. Po nové lávce překonává Ocelářskou ulici. Za lávkou prochází po provizorní cestě na zrekonstruovaný bývalý železniční most přes Freyovu ulici. Za mostem pokračuje v přímém směru na východ prostorem bývalého předávacího nádraží Praha-východ, po novém mostě překračuje ulici U Elektry, překračuje hranici z Vysočan do Hloubětína a poté Rokytku a obloukem se stáčí na zrekonstruovaný bývalý železniční most přes Poděbradskou ulici v blízkosti tramvajové smyčky Starý Hloubětín, který leží v nejvýchodnějším bodě trasy. Za mostem se oblouk dále stáčí k západu a zatímco vlečka se napojovala do kolínského zhlaví stanice Praha-Libeň, cyklostezka u Hořejšího rybníka opouští těleso bývalé vlečky a viaduktem podchází Trať 011 a na rozcestí na hranici Hrdlořez a Hloubětína se napojuje na navazující cyklotrasy.\n\nCelková délka cyklostezky je podle některých zdrojů téměř 3,2 km, resp. přesně 3,15 kilometru. VIN Consult uváděl celkovou délku navrhované trasy 3424,5 m („téměř 3,425 km“), z čehož asfaltová cyklostezka měla činit 3149,5 m a stezka s mlatovým povrchem 275 m.\n\nCyklostezka má asfaltový povrch a návrhovou šířku 3,5 metrů. Asfaltový povrch ji umožní využívat i in-line bruslařům. Původně se počítalo s osvětlením po celé délce stezky.\n\nStezka využívá dvou rekonstruovaných železničních mostů a čtyř mostů zcela nových, celkem o délce jedná o 382 metrů mostních konstrukcí. Pražský deník dokonce v dubnu 2008 psal, že součástí stavby má být devět mostů a dvě lávky.\n\nPrvním mostem, který je také nejdražší nákladovou položkou celé cyklostezky, je více než 200 metrů (212 metrů, nebo 150 metrů) dlouhá nová visutá lávka přes Ocelářskou ulici. Ochranná pásma inženýrských sítí prakticky znemožnila umístění pilířů mostu. Ocelová konstrukce zavěšena na středovém excentrickém pilíři má dvě pole o rozpětí 2x52,0 metrů, která plynulým půdorysným i výškovým obloukem propojují prostor u Rokytky s předpolím mostu Freyova. Po náspu a lávce je překonáno převýšení 7,60 metru. Podle názoru odborníků na cyklistickou dopravu by ale jiná řešení byla problémová z hlediska sklonových a směrových poměrů. Původní rozpočet na lávku byl uváděn ve výši 40 milionů\n\nMezi oběma mosty prochází stezka dvacetimetrový úsek po soukromém pozemku provizorně po šotolinové komunikaci a dočasnou směrovou šikanou. V těsné blízkosti křižovatky Freyovy a Ocelářské byl postaven mrakodrap Eliška, během jehož výstavby byla nájezd na novou cyklostezku přes visutý most uzavřen. Požadavky investora, který vlastní pozemky na západním předpolí mostu Freyova, podmínily zásadním způsobem vedení cyklostezky v daném úseku a umístění jižní opěry mostu. Po dobu výstavby byla cyklotrasa na dva roky převedena na chodník Freyovy ulice, z něhož museli cyklisté na most přes Freyovu ulici vycházet po schodech, zatímco nová nákladná lávka přes Freyovu ulici byla po tuto dobu nevyužitelná.\n\nStávající železniční most přes Freyovu ulici o délce 40 metrů byl zrekonstruován nabetonováním nové mostovky a úpravou mostního svršku.\n\nUlice U Elektry byla rozšířena kvůli plánované nové výstavbě, a proto byl dosavadní podjezd odstraněn a nahrazen novou lávkou, kterou tvoří ocelobetonová konstrukce o jednom poli rozpětí 21,0 m a délce 28 m, zavěšená na ocelovém oblouku.\n\nVýchodně od ulice U Elektry byly vybudovány dva nové nadjezdy o délce po 23,5 metrech, které mají v budoucnu sloužit jako mimoúrovňové příjezdy do podzemních garáží nově připravovaných bytových domů „Rezidence nad Rokytkou“, resp. „Zahrady nad Rokytkou II.“. Tvoří je železobetonové rámové konstrukce. Podjezdy byly po vybudování provizorně zasypány.\n\nStávající železniční most přes Poděbradskou ulici o délce 117 metrů byl zrekonstruován nabetonováním nové mostovky, úpravou mostního svršku a dobudováním přístupových schodišť. K vybudování nájezdové rampy pro cyklisty nezískalo město potřebné pozemky.\n\nByly provedeny rovněž finančně náročné terénní úpravy a odvodnění náročné jižní sjezdové části stezky u Hořejšího rybníka,\n\nArchitektem stavby je Lukáš Velíšek.\n\nPozemky zrušených vleček získali do vlastnictví soukromí developeři, kteří v opouštěných továrních areálech chystali bytovou výstavbu. Plány z počátku roku 2006 předpokládaly, že cyklostezka vznikne i díky podpoře vlastníků pozemků, kteří převedou potřebný pás do vlastnictví města za symbolickou částku.\n\nStezka nebyla obsažena v územním plánu a nebyla ani vedena jako veřejně prospěšná stavba, což ztížilo vyjednávací pozici města při výkupu pozemků. Příprava stavby byla majetkovými poměry pozemků i mostů silně komplikována. V roce 2009 byly s velkými obtížemi získány potřebné pozemky pro samotnou linii cyklistické trasy. Nepodařilo se však získat pozemky pro vybudování kvalitní návaznosti do přilehlého území.\n\nNěkteré pozemky bylo nutné získat směnou za jiné, cennější. Při jednom ze svých zasedání rada HMP schválila směnu 48 tisíc m² pozemků, při následujícím zasedání v dubnu 2007 schválila ještě směnu dvou pozemků o celkové délce asi 50 m navazujících na most přes Freyovu ulici, potřebných k napojení na dosavadní cyklostezku. Společností TIVO, s. r. o. a TICO-Invest, s. r. o. za ně získaly pozemky v zaslepeném konci Klečákovy ulice, které slouží jako neveřejná přístupová cesta k areálům těchto firem. Protože tyto dvě firmy získaly směnou o téměř 250 tisíc korun hodnotnější pozemky, údajně se zavázaly městu rozdíl uhradit. 26. dubna 2007 mělo tuto směnu pozemků projednávat zastupitelstvo.\n\nNáklady na výkup pozemků nejsou zahrnuty v rozpočtu stavby, dosahovaly řádově několika desítek milionů korun. Opoziční zastupitel Miroslav Poche vyjadřoval nesouhlas s tím, že město na vlastní náklady zhodnocováním oblasti zvyšuje cenu pozemků soukromých investorů, kteří v oblasti prodávají byty. Kritici vedení města vytýkali, že směna pozemků s developerskou firmou byla pro město nevýhodná, protože cena pozemků, kterých se tak město zbavilo, za dobu výstavby stoupla o dva miliony – Radiožurnál zjistil, že za pouhé dva roky se hodnota pozemků, kterých se město vzdalo ve prospěch developera, zvedla z 23 a půl na pětadvacet milionů korun, tento jeden a půl milionový rozdíl není započítává do nákladů na výstavbu. Opoziční zastupitel Petr Hulinský (ČSSD) upozornil na to, že projekt je od počátku značně netransparentní a že město nabídlo za pozemky, které chtělo získat, pozemky o více než čtyřikrát větší rozloze, přičemž šlo o stavební pozemky využitelné pro výstavbu rodinných domů, které mají i vyšší cenu. Rovněž bylo Petrem Hulinským odhaleno, že dotyčná developerská firma sídlí v daňovém ráji na Britských Panenských ostrovech na podezřelé adrese spolu s dalšími 423 českými podnikatelskými subjekty, což by mohlo nasvědčovat nekalým vztahům této firmy s vedením města. Náměstek primátora Pavel Klega (ODS) namítl, že město nemělo jinou možnost než uskutečnit směnu s tímto developerem a přistoupit na jeho podmínku.\n\nV dubnu 2007 byl projekt cyklostezky již připraven, stavba měla být co nejdříve (v červnu) zahájena a s uvedením do provozu se počítalo na polovinu roku 2008. V dubnu 2008 se počítalo s dokončením v roce 2009.\n\nVe čtvrtek 16. října 2008 byla slavnostním položením základního kamene zahájena stavba, dokončení bylo plánováno na listopad 2009. Výstavba stezky proběhla v roce 2009 bez většího zájmu veřejnosti. Zkolaudována byla stavba na jaře 2010. V květnu 2010 byla stezka oficiálně otevřena.\n\nPůvodní projekt počítal například v dubnu 2008 s celkovými náklady 86 milionu Kč (a to včetně sanace vlečky), z čehož Praha měla hradit z vlastních zdrojů necelou pětinu. Později se objevilo vyčíslení nákladů na 87,5 milionu, z nichž by Praha hradila přibližně třetinu. V dubnu 2007 byly náklady odhadovány na 79 milionů korun.\nV říjnu 2008 byla uváděna cena 98 milionů korun, Do září 2009 se zvedla na 113 milionů korun. V září 2009 média upozornila na to, že jeden kilometr vyjde na 30 milionů, ačkoliv běžné náklady údajně jsou dva miliony.\n\n1. února 2010 vystoupil v Radiožurnálu Českého rozhlasu Jaroslav Martínek z Centra dopravního výzkumu a pozastavil se nad tím, že cena stoupla z 86 milionů na 150 milionů Kč, takže výstavba jednoho kilometru této cyklostezky stála 50 milionů korun, tedy stejně, jako výstavba stejně dlouhého úseku silnice I. třídy. Průměrná cena cyklostezek v Česku přitom činí podle jím zmíněného průzkumu 6,81 milionu Kč/km. Martínek vyjádřil domněnku, že tato stezka je asi podle ceny za kilometr nejdražší v Evropě. (V Německu jsou podle Reflexu náklady na 1 km 4,1 milionu Kč.) Tento rozhovor vyvolal velkou pozornost ostatních médií, která tuto kritiku přebírala a citovala. Předseda pražské ČSSD Petr Hulinský vysočanskou cyklostezku označil za \"zlatou\".\n\nNásledujícího dne, 2. února 2010, magistrát v reakci na kritický rozhovor uspořádal tiskovou konferenci a publikoval hrubý rozpočet, podle něhož celkové náklady (včetně DPH) byly 140,1 milionu Kč, z toho 9,4 milionu na vlastní cyklostezku, 71,6 milionu na 4 nové mosty, 8,2 milionu na rekonstrukce dvou železničních mostů, 42,7 milionu na terénní úpravy a odvodnění a 8,2 milionu na doplňky jako zábradlí, schodiště, zeleň a podobně. Ředitel magistrátního odboru městského investora Jiří Toman na tiskové konfereneci 2. února 2010 zdůvodnil zvýšení ceny z 86 na 140 milionů Kč tím, že od naplánování stezky do vyhlášení\nvýběrového řízení se cena nejnižší nabídky v soutěži zvedla o více než 20 milionů Kč.\n\nVíce než 90 % nákladů připadlo na dva obnovené a čtyři nové mosty spolu s terénními úpravami a odvodněním na jižním konci stezky u sjezdu u Hořejšího rybníka. Samotná komunikace cyklostezky byla naopak díky využití náspu údajně nejlevnější v Praze, 3 miliony korun na kilometr jsou srovnatelné s jednoduchou stezkou s nezpevněným mlatovým povrchem, průměrná cena cyklostezky v ČR se pohybuje pod 7 milionů Kč/km. Jen rozpočet na lávku v Ocelářské ulici byl uváděn ve výši 40 milionů Kč.\n\nČlánek iDnes ze 3. února 2010 sice již hovoří jen o téměř 44 milionech za kilometr, ale opět zopakoval (dokonce bez slova „asi“) Martínkovo tvrzení, že jde o nejdražší podobnou stavbu v Evropě. Zároveň iDnes napsal, že se cenou bude zabývat kontrolní výbor pražského zastupitelstva.\n\nNeobjevila se významnější konkrétní obvinění, že by cena stezky neodpovídala její kvalitě, byla však vznášena otázka, zda si tak luxusní a drahé cyklostezky může město dovolit. Tato jediná stezka stála přibližně trojnásobek běžného ročního rozpočtu města na cyklistickou infrastrukturu. Diskutabilní je například potřebnost drahé lávky přes nepříliš frekventovanou Ocelářskou ulici.\n\nZvolené řešení obhajoval zejména předseda cyklistické komise Rady HMP Pavel Polák a radní Petr Štěpánek. Podle Poláka vysoké náklady umožnily vysoce bezpečné a výjimečné řešení, kterým se může Praha i pochlubit v klubu cyklisticky vyspělejších evropských měst, kam chce patřit, přičemž v tomto případě byla volba buď mít drahou a bezpečnou stezku, anebo žádnou. Většina levných a stavebně méně náročných řešení, kde stačilo jen upravit terén a vyasfaltovat a vyznačit stezku, už byla v minulých letech využita a vznikl soubor 135 km často nenavazujících, obvykle rovinných úseků cyklostezek. Nyní je podle Poláka na řadě síť propojit a dotvořit finančně náročnějšími stavbami pro bezpečnou cyklistiku a je nutné využít k tomu nepříliš četné příležitostí, které se naskytují, tedy opouštěných dopravních staveb a nově budovaných dopravních staveb celoměstského významu. Další projekty budou vyžadovat stavbu složitých přemostění nebo finančně náročné výkupy pozemků. Stezka Rokytka je podle Poláka první z finančně náročnějších cyklostezek.\n\nV dubnu 2008 se psalo o tom, že Evropská unie bude hradit 80 % nákladů, brzy poté už se psalo jen o dvou třetinách. V září 2009 se ukázalo, že z fondů EU nelze na takzvané nezpůsobilé náklady (například na výsadbu stromů podél stezky) čerpat tolik peněz, s kolika se původně počítalo. Podle hrubého rozpočtu zveřejněného v únoru 2010 hlavní město Praha investovalo 58 milionů, fond Evropské unie 82 milionů. V listopadu 2010 byly uváděny V. Fillerem náklady města 46 milionů a strukturálních fondů EU (Operační program Praha-Konkurenceschopnost) 94 milionů Kč. a Pavlem Polákem stejná čísla jako v únoru 2010.\n\nSeverní, delší část stezky je součástí pražské radiální páteřní cyklotrasy A 26. Ta z ní v Hloubětíně na Poděbradskou ulici odbočuje po strmých schodech, na kterých dokonce zpočátku nebyly ani ližiny pro vedení kol. Jižní část stezky je součástí tangenciální páteřní trasy A 43. Ve Vysočanech stezka navazuje na již vybudovaný úsek trasy A 26 (dle starého značení KO-FR jako Kolčavka–Freyova), který ji propojuje s trasami od Libně a Troje. V oblasti Hořejšího rybníka na hranici Hloubětína a Hrdlořez stezka navazuje na další trasy, zejména na páteřní celostátní trasu č. 1, kterou rovněž čeká na území Prahy přečíslování. Po stávajících komunikacích a panelových cestách pokračuje na Kyje a Dolní Počernice.\n\nNeúspěch při výkupu potřebných pozemků způsobil, že nová, nákladně postavená cyklostezka nemá odpovídající napojení na navazující komunikace. Vratislav Filler to popsal slovy, že stavba, která mohla být výstavní síní pražské cyklistiky, je v okamžiku dokončení jen osekaným torzem, které má sice trup, ale chybějí mu mnohé končetiny.\n\nKvůli neochotě majitelů prodat nezbytné pozemky nebylo možné vybudovat sjezd u křížení s Poděbradskou ulicí. Stezka je tak z ulice přístupná pouze po schodišti, kterému dokonce zpočátku chyběly i lišty pro vedení kol. Cyklisté si však vyjezdili asi o 300 metrů dále pěšinku k parkovišti u ulice Nademlejnské\n\nV prvních záměrech se psalo, že má být stezka určena pro pěší i cyklisty. Nakonec však byla před zprovozněním osazena dopravními značkami C8 (stezka pro cyklisty), které sice podle zákona připouštějí i provoz in-line bruslařů a osob na podobném sportovním vybavení, avšak ostatním chodcům zákon používání takto označené stezky zakazuje. Podle internetového publicisty Vratislava Fillera bylo toto označení podmínkou čerpání dotace z EU.\n\nPrakticky se však na stezce za pěkného počasí pohybuje navzdory značení denně asi tisícovka cyklistů, chodců i inline bruslařů, přičemž každá z těchto skupin tvoří v pracovní den asi třetinu intenzity, v červnovou sobotu byli zastoupeni cyklisté 47 %, inlinisté 35 % a chodci 17 %. Vzhledem k tomu, že stezka prochází současnou a budoucí rezidenční zástavbou, je představa, že se na ní nebudou vyskytovat chodci, rodiče s kočárky a inlinisté, zcela nereálná.\n\nZástupci Komise Rady hl. m. Prahy pro cyklistickou dopravu údajně již od projektové přípravy usilují o to, aby stezka byla přístupná i chodcům. Pavel Polák, předseda této rady, v březnu 2010 tvrdil, že značku pouze pro cyklisty dali na stezku ve zkušebním provozu, v létě měl být provoz vyhodnocen a podle Polákova očekávání měla být poté zřejmě stezka zpřístupněna i chodcům.\n\n\n"}
{"id": "622655", "url": "https://cs.wikipedia.org/wiki?curid=622655", "title": "Záporožská Sič", "text": "Záporožská Sič\n\nZáporožská Sič (polsky \"Sicz Zaporoska\", kozácky Запорозька Січ – \"Zaporoz'ka Sič\", ukrajinštinou také Запорізька Січ, rusky Запорожская Сечь) je označení pro sič (kozáckou pevnost), sídlící na Dněpru v oblasti dnešní Kachovské přehrady. Slovo pochází z osekaných, zašpičatělých kůlů hradby, ohrady. Termín časem nabral význam občansko-politické organizace ukrajinského kozáctva v 16.–18. století. Sídlila zde správní jednotka, tzv. \"koš\" (tábor). Volil se zde košový ataman, který byl jedním z nejvyšších politických představitelů kozáků. Na siči vládla specifická forma demokracie.\nPeřeje, prahy (ukrajinsky \"porohy\", proto \"Záporožská\") Dněpru poskytovaly siči efektivní ochranu před útokem nepřátel. Další zajímavostí bylo, že na sič měly zakázán vstup ženy. Uvedení ženy do siče bylo trestáno smrtí.\n\nV roce 1649 byl založen Kozácký hetmanát, v historii první kozácký stát, hejtmanem Bohdanem Chmelnickým během jeho povstání probíhajícího letech 1648 až 1657. Samostatnost a existence tohoto státního útvaru končí roku 1764, kdy bylo poraženo Ruským impériem a zrušeno Kateřinou II.\n\nZáporožská Sič vydržela až do roku 1775, kdy byla pevnost a území jí ovládané definitivně dobyto Ruskem. Zbylí kozáci utekli do delty Dunaje na území Osmanské říše, kde založili Zadunajskou Sič, která se stala jejím vazalem.\n\n\n"}
{"id": "622664", "url": "https://cs.wikipedia.org/wiki?curid=622664", "title": "Jean Starobinski", "text": "Jean Starobinski\n\nJean Starobinski (17. listopadu 1920, Ženeva, Švýcarsko – 4. března 2019, Morges) byl švýcarský literární teoretik. \n\nPřestože vystudoval nejprve medicínu (na univerzitě v Ženevě), věnoval se nakonec zejména literární teorii. Věnoval se problematice interpretace literárního díla, k čemuž využil i své medicínské vzdělání, když aplikoval do literární teorie některé koncepty psychiatrie a psychoanalýzy. K nejznámějším patří jeho studie o Charlesu Baudelairovi, jehož dílo označil za projev melancholie (deprese). Věnoval se také dějinám lékařství.\n\n"}
{"id": "622669", "url": "https://cs.wikipedia.org/wiki?curid=622669", "title": "Netřebská slaniska", "text": "Netřebská slaniska\n\nPřírodní památka Netřebská slaniska byla vyhlášena v roce 1987 a nachází se u obce Úžice. Důvodem ochrany jsou přirozená slaninomilná společenstva s výskytem solenky Valerandovy (\"Samolus valerandi\").\n\nChráněné území leží v úzkém pruhu podél železniční trati. Z druhé strany na něj navazuje pole, což je důvodem smyvu živin a pesticidů, které chráněné území ohrožuje. Ještě v 90. letech 20. století zde byla potvrzena kriticky ohrožená solenka Valerandova (\"Samolus valerandi\"). Není prokázán výskyt v ČR kriticky ohrožených druhů zeměžluč přímořská slatinná, skřípinec poléhavý (\"Schoenoplectus supinus\") a kuřinka solná (\"Spergularia salina\"), z minulosti zde však jejich výskyt prokázán byl.\n\n"}
{"id": "622672", "url": "https://cs.wikipedia.org/wiki?curid=622672", "title": "Temple de l'Humanité", "text": "Temple de l'Humanité\n\nTemple de l'Humanité (\"Chrám humanity\") je církevní stavba v Paříži. Jde o jediný svatostánek pozitivistické církve v Evropě. Nachází se ve 3. obvodu ve čtvrti Marais v ulici \"Rue Payenne\" č. 5.\n\nPozemek koupil v roce 1642 architekt François Mansart, který na něm postavil svůj dům. Žil zde až do své smrti v roce 1666. V roce 1842 stavbu koupil klenotník Antoine Bret a zvýšil ji o jedno patro. V 19. století buď zde nebo v sousedním domě č. 7 žila Clotilde de Vaux (1815–1846), která byla múzou Augusta Comta, zakladatele pozitivistické církve. V roce 1903 dům koupila brazilská pozitivistická církev pro náboženské obřady.\n\nBudova byla v roce 1982 zařazena mezi historické památky.\n\nBudova je měšťanský palác ze 17. století, jehož fasáda byla upravena na počátku 20. století. Fasádu a první patro na kapli přestavěl architekt Gustave Goy. V prvním patře mezi okny se nachází busta Augusta Comta a nápis „\"L'amour pour principe et l'ordre pour base, le progrès pour but\"“ (Láska jako princip, řád jako základ a pokrok jako cíl), což je motto pozitivistické církve.\n\nV prvním patře se nachází kaple Humanity (chapelle de l'Humanité) ve zmenšeném měřítku podle plánu Augusta Comta. Kaple obsahuje 14 oblouků, které odpovídají 13 měsícům kalendáře, který filozof Comte vytvořil. 14. oblouk je věnován Héloise, Abélardově milence. Alegorie na oltáři představuje Humanitu držící v náručí Budoucnost.\n\n"}
{"id": "622673", "url": "https://cs.wikipedia.org/wiki?curid=622673", "title": "Pozitivistická církev", "text": "Pozitivistická církev\n\nPozitivistická církev, též Náboženství humanity (\"Religion de l'Humanité\", \"Religião da Humanidade\", \"Religion of Humanity\") je sekulární náboženství, které založil francouzský filozof a sociolog Auguste Comte (1798–1857), a které vychází z pozitivistické filozofie. Stoupenci tohoto náboženství zřídili „Chrámy humanity“ ve Francii a Brazílii.\n\nAuguste Comte založil novou církev, aby posílil soudržnost pozitivistických společností jako alternativu k rituálům a liturgiím klasických církevních obcí. V roce 1849 vytvořil vlastní pozitivistický kalendář, který stoupenci církve používají dodnes.\n\nCírkev v samotné Francii zůstala malá, ale stala se inspirací pro vzestup její odnože v Anglii. Richard Congreve, člen londýnské pozitivistické společnosti, byl spoluzakladatelem této církve v roce 1878.\n\nV roce 1854 byla v New Yorku založena anglickým přistěhovalcem Henrym Edgerem církev, která se měla věnovat pozitivistické víře. Od roku 1869 byl vedoucím obce David Goodman Croly. Jeho syn Herbert Croly (1869–1930) byl vychován v duchu církve a pokřtěn v New Yorku. V 70. letech 19. století se pozitivistické hnutí ve Spojených státech odtrhlo od anglické obce. Církev v USA sice pokračovala ve svém původním ateistickém modelu, nicméně uvedla do liturgie kázání, čtení z knihy Izajáš a svátosti. Americká obec nebyla tak významná jako anglická.\n\n11. května 1881 založili v Riu de Janeiro Miguel Lemos a Raimundo Teixeira Mendes Brazilskou pozitivistickou církev (Iglesia Positivista del Brasil).\n\nV roce 1905 byl otevřen pozitivistický chrám v Paříži, jediný v Evropě.\n\n\n\n"}
{"id": "622674", "url": "https://cs.wikipedia.org/wiki?curid=622674", "title": "Písčina u Tuhaně", "text": "Písčina u Tuhaně\n\nPřírodní památka Písčina u Tuhaně byla vyhlášena v roce 2007 a nachází se u obce Tuhaň v okrese Mělník. Chráněné území je v péči Krajského úřadu Středočeského kraje.\n\nDůvodem ochrany jsou společenstva písčin s výskytem pískomilných druhů rostlin a živočichů.\n\nNa začátku osmdesátých let 20. století byl v oblasti uváděn výskyt kriticky ohroženého sinokvětu chrpovitého. Ve stejné době přitom byla lokalita znečištěna, neboť sloužila jako skládka komunálního odpadu. V roce 1990 byla provedena asanace skládky.\n\nLokalita, která je předmětem ochrany, vznikla pravděpodobně odkrytím původního zbytku písečného přesypu Labe. Mimořádně zachovalé plochy mezernatých trávníků písčin určují paličkovec šedavý, šťovík menší tenkolistý, pelyněk ladní a vzácně i jitrocel písečný. Z dalších početněji zastoupených druhů lze jmenovat srpek obecný, hadinec obecný, mochnu stříbrnou či trýzel tvrdý. Velmi hojně se v lokalitě vyskytuje ohrožený bělolist rolní a méně také silně ohrožený smělek sivý.\n\nZoologicky je území významné především pro entomology. Mezi nejvzácnější tamní druhy patří několik druhů ploštic, řadu vzácných druhů odhalil i průzkum brouků čeledi střevlíkovitých. Byl zde nalezen Harpalus melancholicus, jeden z nejvzácnějších střevlíkovitých v ČR, ověřen byl také výskyt vzácného chrousta mlynaříka.\n"}
{"id": "622680", "url": "https://cs.wikipedia.org/wiki?curid=622680", "title": "Tichá pomoc", "text": "Tichá pomoc\n\nTichá pomoc (německy \"Die Stille Hilfe für Kriegsgefangene und Internierte\"; \"Tichá pomoc pro válečné zajatce a internované osoby\") je organizace, která pomáhá zatčeným, souzeným a hledaným osobám z bývalých řad SS. Tuto organizaci zřídila Helena Elizabeth von Isenburg, manželka Wilhelma von Isenburg a Büdingen, v roce 1951.\n\nSvé aktivity započala již v roce 1946, jakožto tajná skupina pomáhající bývalým nacistům (např. Adolf Eichmann, Johann von Leers, Walter Rauff nebo Josef Mengele) v útěku do zemí Jižní Ameriky. O pět let později byla oficiálně zaregistrována pod názvem Tichá pomoc jako humanitární organizace. Poté již mohla výrazněji pomoci např. při soudních procesech na právní náklady, zdravotní péči apod.\n\nČinnost organizace aktivně podporovala neschválená strana DTSNP, která je známa svou minulostí a vlivem na Západní Berlín a hlavně Gudrun Burwitzová, dcera Heinricha Himmlera.\n\nOd roku 2012 se \"Tichá pomoc\" veřejně neprojevuje. Výraz \"Stille Hilfe\" je v němčině používán v obrazném smyslu pro podporu (finanční) přívrženců národně socialistických ideologií a popíračů holokaustu.\n\n"}
{"id": "622689", "url": "https://cs.wikipedia.org/wiki?curid=622689", "title": "John Erskine (lední hokejista)", "text": "John Erskine (lední hokejista)\n\nJohn Erskine (* 26. června 1980 v Kingston, Ontario) je bývalý kanadský hokejový obránce.\n\nUrostlí obránce začínal juniorskou kariéru v klubu London Knights, kterým byl draftován v roce 1997 ze druhého místa. London Knights hrával juniorskou soutěž Ontario Hockey League, ve které John Erskine hrával tři roky. V posledním ročníku 1999/2000 vyhrál cenu Max Kaminsky Trophy, trofej pro nejlepšího obránce v soutěži a byl vybrán do prvního All-Star Týmu v OHL a druhý do All-Star Týmu v CHL. Během působení v juniorské soutěži byl v roce 1998 draftován do NHL týmem Dallas Stars ve 2. kole, celkově ze 39 místa. Po přestupu do seniorského hokeje začínal v nižší soutěži IHL, v následujícím ročníku se IHL liga rozpadla, klub Utah Grizzlies začal hrát v AHL. 19. listopadu 2001 měl debut v NHL s týmem Dallas Stars proti týmu New York Islanders, ve kterém odehrál sedm minut. Během výluky v NHL 2004/05 hrával pouze v týmu Houston Aeros. Po skončení výluky se vrátil zpět do Dallasu. 10. ledna 2005 byl společně vyměněn s výběrem draftu v roce 2006 (touto volbou byl vybrán Jesse Joensuu) do týmu New York Islanders za Janneho Niinimuu a výběr draftu v roce 2007 (touto volbou byl vybrán Ondřej Roman). Za Islanders pouze dohrál sezonu, ve které vstřelil jednu branku ze 34 odehraných zápasů. 14. září 2006 podepsal smlouvu s týmem Washington Capitals jako volný hráč. První sezonu za Capitals neodehrál příliš mnoho zápasů, tři zápasy odehrál na jejich farmě v Hershey Bears. Od sezony 2007/08 hrával pravidelně v základní sestavě. 17. prosince 2010 prodloužil smlouvu o dva roky s týmem Washington Capitals. Později si přivodil vážné zranění krku, kvůli toho musel vynechat celou část sezony 2014/15. Po sezoně jeho smlouva nebyla obnovena. Další zápasy ve své kariéře již nepřidal.\n\n\n\n"}
{"id": "622693", "url": "https://cs.wikipedia.org/wiki?curid=622693", "title": "Bohumil Gregor", "text": "Bohumil Gregor\n\nBohumil Gregor (14. července 1926, Praha – 4. listopadu 2005, Praha) byl český dirigent působící řadu let rovněž v zahraničí.\nVystudoval Pražskou konzervatoř (dirigentské oddělení a kontrabas), poté pracoval jako dirigent v divadle 5. května (pozdější Státní opeře), v Národním divadle, v opeře Státního divadla v Brně a byl také šéfem opery Státního divadla v Ostravě.\n\nV šedesátých a sedmdesátých letech 20. století působil v Královské opeře ve Stockholmu, ve Státní opeře v Hamburku, v Nizozemské opeře v Amsterodamu, v San Franciscu, Filadelfii a Washingtonu. Roku 1999 se vrátil do Státní opery Praha, kde pracoval jako hudební ředitel až do roku 2002.\n\n"}
{"id": "622695", "url": "https://cs.wikipedia.org/wiki?curid=622695", "title": "Jan Ignác Angermayr", "text": "Jan Ignác Angermayr\n\nJan Ignác Angermayr (30. dubna 1701, Bílina – 23. února 1732, Vídeň) byl houslista a hudební skladatel narozený v Čechách a působící převážně ve Vídni.\n\nJan Ignác Angermayr byl jedním z četných hudebníků narozených v Čechách, kteří si získali uznání mimo hranice svého rodiště. Jeho původní jméno bylo patrně Angel Meyer. Z Čech odešel do Vídně a hudební vzdělání získal zde a při následujícím pobytu v Miláně. V roce 1721 se vrátil do Vídně a stal se houslistou vídeňské dvorní kapely.\n\nJeho tvorba zahrnuje převážně houslové skladby, instrumentální koncerty a orchestrální suity komponované pro potřeby dvorní kapely. \n\nNěkteré jeho skladby jsou dochovány v Národní knihovně ve Vídni. V křižovnickém inventáři z let 1737 až 1738 je uvedena čtyřhlasá skladba \"Dixit a Magnificat\" s tubami.\n"}
{"id": "622699", "url": "https://cs.wikipedia.org/wiki?curid=622699", "title": "Šedesátková soustava", "text": "Šedesátková soustava\n\nŠedesátková soustava, také hexagesimální nebo sexagesimální je poziční číselná soustava (s místními hodnotami) o základu 60. Šedesátinou soustavu v kombinaci s desetinou používali už starověcí Sumerové v Mezopotámii, kde se matematika rozvíjela od počátku 3. tisíciletí př. n. l. Dodnes se šedesátkové dělení používá při měření času (minuty, sekundy) a úhlů (úhlové minuty, vteřiny).\n\nŠedesátková soustava vyjadřuje čísla jako součty mocnin základu 60 a potřebuje tedy 60 různých číslic od nuly do 59. To je jedna z jejích zřejmých nevýhod, stejně jako rozsáhlé tabulky sčítání a zejména násobení: šedesátková násobilka je tabulka se 60×60 tj. 3600 čísly. Na druhé straně zápis i velikých čísel by mohl být poměrně krátký. Ovšem patrně nikdy neexistoval systém 60 rozdílných znaků (číslic) a tedy ani pravá šedesátková soustava.\n\nProč bylo jako základ zvoleno právě číslo 60 není zcela jasné. Podle jedné hypotézy to mohlo být proto, že číslo 60 má mnoho dělitelů, mezi nimi i čísla 12 a 30, která hrála roli při stanovování kalendáře. Velký počet dělitelů také usnadňuje krácení zlomků (desetinná čárka vznikla až ve středověku). Plimptonská tabulka č. 322 (18. století před n.l.) obsahuje pythagorejské trojice se základem 60 zapsané v desítkové soustavě. Necelá čísla se ve starověku vyjadřovala zlomky. V Egyptě se používaly kmenové zlomky (stejný čitatel) s různými jmenovateli (např. Rhindský papyrus). V Babylonii zlomky s různým čitatelem, ale jmenovatel byl mocninou 60. Takže zde nejen úhlové (a časové) jednotky dílů byly šedesátinami, ale i pro jednotky hmotnosti (například mina). Toto dělení hmotnosti (platidel) se ale v jiných zemích neuchytilo.\n\nJiná hypotéza vychází z toho, že na Blízkém východě se od velmi starých dob užíval systém počítání na prstech, při němž se nepočítaly prsty (jako v desítkové soustavě), nýbrž články prstů. Pokud se palec klade postupně na jednotlivé články ostatních prstů, lze na jedné ruce počítat do dvanácti a s pomocí prstů druhé ruky do 60. Poněkud odlišný způsob počítání do 60 na prstech popisuje A. Pichot. O jednoduchém počítání do 12 a do 60 svědčí i jednotky „tucet“ a „kopa“ (60 vyjadřovala jednoznačně latinsky „sexagena“, ale „kopa“ často vyjadřovala i jiné jisté velké číslo).\n\nDalším možným vysvětlením je, že šestým symbolem na jedné ruce byla zavřená pěst (protože nula nebyla řazena mezi čísla, tj. pro „nic“ bylo speciální slovní označení). Obě ruce tedy mohly dohromady ukázat čísla od 1 do 12.\n\nPočty se zprvu – tak jako i v jiných kulturách – znázorňovaly zářezy nebo tečkami a vyjadřovaly slovy (číslovkami). V jazyce se také nejprve objevují jakési zkratky (například pro 5, 10, 12), které se souběžně objevují i v číselném zápisu. Z nich se nakonec může vyvinout základ číselné soustavy. Také šedesátková soustava byla původně aditivní a číslo se vyjadřovalo jako součet, přičemž číslice 60 se užívala jako zkratka (podobně jako označení „tucet“ nebo „kopa“). Etymologie slovního označení čísel a i tvary babylonských číslic přitom nasvědčují, že jako „základ“ sloužila čísla 5, 10 a 20.\n\nTeprve v akkadském období kolem roku 2000 př. n. l. se objevuje zápis v poziční číselné soustavě (místních hodnot), který už vyžadoval zavedení 60 různých číslovek, včetně číslice 0. Souvisí to patrně s rozvojem kalendáře a astronomie, kde se objevovala velmi velká čísla a vyžadovaly složitější výpočty. „Šedesátkovou soustavu“ pak převzali řečtí (v Egyptě Klaudios Ptolemaios používal trigonometrické tabulky, kde základ zlomků byl 60 a k zápisu použity řecké číslice) a arabští astronomové. Šedesátkovou aritmetiku pak evropští astronomové používali ještě v 16. a 17. století. Když tedy bylo třeba zavést kratší časové jednotky, rozdělili hodinu na 60 minut po 60 sekundách. Stejné dělení se dnes užívá i pro úhly a zeměpisné souřadnice.\n\n„Šedesátková soustava“ se vyskytuje i v jiných kulturách, například v čínském kalendáři (šedesátkový cyklus, kde 60 je nejmenší společný násobek cyklů 12 a 5 či 10), ale i jinde.\n\n\n\n"}
{"id": "622701", "url": "https://cs.wikipedia.org/wiki?curid=622701", "title": "Nachal Ejn Dor", "text": "Nachal Ejn Dor\n\nNachal Ejn Dor (: נחל עין דור) je vádí v severním Izraeli, v Dolní Galileji.\n\nZačíná v nadmořské výšce cca 200 metrů na východním okraji masivu Giv'at ha-More, nedaleko západního okraje vesnice Tamra. Na úpatí této hory se nachází pramen \"Ejn Dor\" (עין דור). Míjí archeologickou lokalitu \"Chirbet Cafcafot\" (חרבת צפצפות), jež navazuje na biblické město \"Én-dór\", které zmiňuje Kniha Jozue 17,11 Jméno tohoto starověkého města se pak uchovalo v názvu arabské vesnice Indur, která zde stávala do roku 1948. Vádí pak směřuje k severu a vstupuje do rovinatého a zemědělsky využívaného údolí Bik'at Ksulot, které je severovýchodním výběžkem Jizre'elského údolí. Zde u pahorku Tel Kišjon pak ústí zprava do vádí Nachal Tavor.\n\n"}
{"id": "622704", "url": "https://cs.wikipedia.org/wiki?curid=622704", "title": "Čerokézština", "text": "Čerokézština\n\nČerokézština (\"\", „tsalagi“; \"Cherokee\") je irokézský jazyk, kterým mluví zhruba 16 400 Čerokíů v Oklahomě a Severní Karolíně v USA. Jedná se o polysyntetický jazyk.\n\nČerokézština má své vlastní písmo, které vynalezl Sequoyah v roce 1819. Mezi Čerokíi se stalo velice oblíbené, a tak se používalo dál.\n\n"}
{"id": "622712", "url": "https://cs.wikipedia.org/wiki?curid=622712", "title": "Nachal ha-Kosemet", "text": "Nachal ha-Kosemet\n\nNachal ha-Kosemet (: נחל הקוסמת) je vádí v severním Izraeli, v Dolní Galileji.\n\nZačíná v nadmořské výšce téměř 300 metrů na severním okraji masivu Giv'at ha-More, kde začíná poblíž průmyslové zóny Alon ha-Tavor, na východním úbočí pahorku Tel Agol. Vádí pak směřuje k severu a vstupuje do rovinatého a zemědělsky využívaného údolí Bik'at Ksulot, které je severovýchodním výběžkem Jizre'elského údolí. V tomto údolí pak necelé 2 kilometry jižně od hory Tavor ústí zprava do vádí Nachal Tavor.\n\n"}
{"id": "622716", "url": "https://cs.wikipedia.org/wiki?curid=622716", "title": "Mošenec", "text": "Mošenec\n\nMošenec je zaniklá obec ležící v okolí Morašic (okres Svitavy), případně Bučiny (okres Ústí nad Orlicí). Roubík F. vyslovil domněnku, že hledaný Mošenec je totožný se samotou Mošnovy (severozápadně od Morašic, jižně od Bučiny). A. Profous a Friedrich pokládají obec za zaniklou.\n\nJediná písemná zmínka pochází z roku 1293 v souvislosti s prodejem polí mezi Morašicemi a Mošencem. Existence obce je spojena s obchodní cestou z Poličky do Vysokého Mýta ve 12. století, s úpadkem významu a přemístěním trasy obchodní cesty, zřejmě obec zaniká v průběhu poloviny 14. století.\n"}
{"id": "622721", "url": "https://cs.wikipedia.org/wiki?curid=622721", "title": "Nachal ha-Jadid", "text": "Nachal ha-Jadid\n\nNachal ha-Jadid (: נחל הידיד) je vádí v severním Izraeli, v údolí řeky Jordán.\n\nZačíná v nadmořské výšce okolo 200 metrů na východním okraji náhorní planiny Ramat Kochav, nedaleko od archeologického a turistického areálu Belvoir (zvaného též \"Kochav ha-Jarden\") a pramene \"Ejn ha-Jadid\" (עין הידיד), u kterého se nachází také areál farmy \"Achuzat Šošana\" (אחוזת שושנה), která patří izraelskému vojenskému hrdinovi Me'irovi Har Cijonovi a je pojmenovaná po jeho sestře Šošaně. Vádí směřuje k východu a po prudkých, bezlesých svazích sestupuje do zemědělsky využívaného údolí řeky Jordán, kde míjí po severním okraji vesnici Neve Ur a nedaleko odtud u rybích sádek ústí do Jordánu.\n\n"}
{"id": "622723", "url": "https://cs.wikipedia.org/wiki?curid=622723", "title": "Nachal Minta", "text": "Nachal Minta\n\nNachal Minta (: נחל מנתה) je vádí v severním Izraeli, v údolí řeky Jordán.\n\nZačíná v nadmořské výšce okolo 100 metrů na východních svazích náhorní planiny Ramat Kochav, nedaleko od archeologického a turistického areálu Belvoir (zvaného též \"Kochav ha-Jarden\"). Vádí směřuje k východu, míjí pramen \"Ejn Minta\" (עין מנתה) a po prudkých, bezlesých svazích sestupuje do zemědělsky využívaného údolí řeky Jordán, kde míjí po jižním okraji vesnici Neve Ur a nedaleko od ní ústí do Jordánu.\n\n"}
{"id": "622726", "url": "https://cs.wikipedia.org/wiki?curid=622726", "title": "Vršanská uhelná", "text": "Vršanská uhelná\n\nVršanská uhelná a. s. se sídlem v Mostě je česká těžební společnost zaměřená zejména na těžbu hnědého uhlí v okresech Chomutov a Most.\n\nSpolečnost vznikla 22. října 2008 rozdělením zaniklé společnosti Mostecká uhelná na dvě společnosti: Vršanskou uhelnou a Litvínovskou uhelnou. Původně byla součástí skupiny CzechCoal. Po restrukturaci holdingu firma patří prostřednictvím struktury kyperských společností do skupiny ovládané lichtenštejnskou firmou Sev.en ENERGY (v českém kontextu známá spíše pod označením Severní energetická), která je v současnosti pod kontrolou českého podnikatele Pavla Tykače.\n\nSpolečnost zajišťuje těžbu na lomu Vršany. Zásoby uhlí zde představují 323 milionu tun a životnost zdejšího lomu je nejdelší v ČR - až do roku 2058. Lom Vršany postupně přetěží lom Jan Šverma a stočí se směrem k městu Most. Uhlí z lomu na základě smlouvy se skupinou ČEZ z roku 2013 využívá v současnosti elektrárna Počerady.\n\nVršanská uhelná se angažuje v dobrovolné podpoře severočeského regionu. Nejznámějším projektem tohoto typu jsou Chytré hlavy pro Sever, grantový program pro školy, který společnost každoročně vyhlašuje už od roku 2010.\n\nSpolečně s další skupinou ze skupiny Sev.En ENERGY, společností Severní energetická, a.s. spravující sousední důl ČSA, zajišťuje společnost také pořádání tzv. uhelného safari.\n\nV roce 2017 Vršanská uhelná zveřejnila nabídku pro energetickou společnost ČEZ na odkoupení elektrárny Počerady. Dozorčí rada ČEZ v dubnu 2017 odložila své rozhodnutí a v květnu 2017 pak prodej odmítla. Vršanská uhelná nabídla za Počerady 10 miliard korun a plánovaný prodej podle agentury Reuters podpořilo představenstvo ČEZ.\n\n\n"}
{"id": "622727", "url": "https://cs.wikipedia.org/wiki?curid=622727", "title": "Nachal Jachmaj", "text": "Nachal Jachmaj\n\nNachal Jachmaj (: נחל יחמי) je krátké vádí v severním Izraeli, poblíž údolí řeky Jordán.\n\nZačíná v nadmořské výšce okolo 0 metrů na jižních svazích náhorní planiny Ramat Kochav, jež je východní výspou vysočiny Ramot Jisachar. Vádí směřuje k jihu, míjí lokalitu \"Chirbet Jachmaj\" (חרבת יחמי), sestupuje po prudkých, bezlesých svazích a ústí do vádí Nachal Jisachar, nedaleko od okraje příkopové propadliny u řeky Jordán.\n\n"}
{"id": "622730", "url": "https://cs.wikipedia.org/wiki?curid=622730", "title": "Parkovací západka", "text": "Parkovací západka\n\nParkovací západka je část automatické převodovky, která znemožní rotaci kol automobilu zablokováním hřídele, pevně spojeného s koly.\nParkovací západka je aktivována zvolením polohy P na volící páce automatické převodovky.\n\nMnoho řidičů zajišťuje odstavený vůz s manuální převodovkou dvěma způsoby:\nV případě selhání ruční brzdy je pak vozdilo stále zajištěno.\n\nU automatických převodovek vybavených hydrodynamickým měničem momentu není možné zajistit odstavené vozidlo proti pohybu zařazením rychlostního stupně, protože:\n\n\nNa hřídeli, který je pevně spojen s koly (obvykle výstupní hřídel převodovky), je umístěno speciální ocelové kolo s po obvodu pravidelně umístěnými výřezy, do nichž zapadá speciální vahadlo-zub, který převodovku a tím i vozilo zcela zablokuje.\n\nAčkoliv na první pohled je parkovací západka zcela triviální zařízení, ve skutečnosti je to jeden z konstrukčně nejobtížnějších dílů automatické převodovky. Její konstruktér musí překonat tyto zásadní problémy:\n\n\n\n\n\n\n"}
{"id": "622731", "url": "https://cs.wikipedia.org/wiki?curid=622731", "title": "Nachal Gvul", "text": "Nachal Gvul\n\nNachal Gvul (: נחל גבול) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce okolo 200 metrů na jižních svazích náhorní planiny Ramat Kochav, jež je východní výspou vysočiny Ramot Jisachar. Vádí směřuje k jihu, míjí lokalitu \"Chirbet Gvul\" (חרבת גבול), která uchovává stavební zbytky arabské vesnice Džabul, jež tu stála do roku 1948 a která navazovala na židovské sídlo zmiňované v Talmudu. Sestupuje po prudkých, bezlesých svazích a ústí do vádí Nachal Jisachar, nedaleko od okraje příkopové propadliny řeky Jordán.\n\n"}
{"id": "622733", "url": "https://cs.wikipedia.org/wiki?curid=622733", "title": "Nachal Zika", "text": "Nachal Zika\n\nNachal Zika (: נחל זקה) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce necelých 200 metrů na jižních svazích náhorní planiny Ramat Kochav, jež je východní výspou vysočiny Ramot Jisachar. Vádí směřuje k jihu, sestupuje po prudkých, bezlesých svazích a ústí do vádí Nachal Jisachar, nedaleko od okraje příkopové propadliny řeky Jordán.\n\n"}
{"id": "622735", "url": "https://cs.wikipedia.org/wiki?curid=622735", "title": "Nachal Tola", "text": "Nachal Tola\n\nNachal Tola (: נחל תולע) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce okolo 200 metrů na jihozápadních svazích náhorní planiny Ramat Kochav, jež je východní výspou vysočiny Ramot Jisachar. Vádí směřuje k jihozápadu, sestupuje po prudkých, bezlesých svazích a ústí do vádí Nachal Jisachar.\n\n"}
{"id": "622739", "url": "https://cs.wikipedia.org/wiki?curid=622739", "title": "North American A-5 Vigilante", "text": "North American A-5 Vigilante\n\nNorth American A-5 Vigilante byl výkonný palubní nadzvukový strategický bombardér, navržený pro US Navy. Jeho služba v roli úderného letounu s jadernou výzbrojí, ve které nahradil letoun Douglas A-3 Skywarrior, byla velmi krátká, avšak ve variantě RA-5C, rozsáhle posloužil během války ve Vietnamu v roli taktického průzkumného letounu. Před sjednocením značení letounů US Navy a USAF v roce 1962 byl letoun označen jako A3J Vigilante. Letoun byl znám pod přezdívkou „Vigi“.\n\nV roce 1953, společnost North American Aviation začala pracovat v vlastní iniciativy na návrhu palubního bombardéru s dlouhým doletem, do každého počasí a schopného nést jadernou výzbroj nadzvukovou rychlostí. Tým vývojářů vedl Frank G. Compton. Tento navrhovaný koncept pojmenovaný NAGPAW (North American General Purpose Attack Weapon) a později označovaný NA-233 byl přijat US Navy s některými úpravami v roce 1955. Původní návrh například počítal s dvojitou svislou ocasní plochou, což námořnictvo zamítlo. Dalším zamítnutým návrhem bylo umístění pomocné rakety poháněné palivem a peroxidem vodíku, která by umožnila ještě rychlejší opuštění oblasti jaderného výbuchu. Námořnictvo však považovalo manipulaci s tak nestabilní a reaktivní látkou na palubě letadlové lodi za něco nepřijatelného.\n\nKontrakt byl uzavřen 29. srpna 1956. Byly objednány dva létající prototypy, které doslaly označení YA3J-1. První prototyp vzlétnul o dva roky později 31. srpna 1958 ve městě Columbus, Ohio. První přistání na letadlové lodi USS Saratoga se uskutečnilo v červenci 1960.\n\nDruhý prototyp poprvé vzlétl v listopadu 1958. Tento prototyp však byl ztracen 3. června 1959, když mu selhaly hydraulické a elektrické systémy.\n\nVšechny varianty letounu Vigilante byly stavěny v pobočce společnosti North American Aviation v Port Columbus Airport ve městě Columbus, stát Ohio, společně s letouny T-2 Buckeye a OV-10 Bronco.\n\nV době svého zavedení byl Vigilante jedním z největších a rozhodně nejsložitějším letounem, který operoval z paluby letadlových lodí US Navy. Letoun měl hornoplošné uspořádání šípových křídel s náběžnou hranou pod úhlem 37,5° s odtokovou hranou pod úhlem 80°. Křídlo bylo vybaveno velkými vztlakovými klapkami s ofukováním pro zvýšení vztlaku při nízkých rychlostech. Na křídle byly použity spoilery místo křidélek. Vodorovné ocasní plochy byly diferencovaně vychylované, aby ve spojení se spoilery nahradily klasická křidélka. Vodorovné ocasní plochy měly náběžnou hranu pod úhlem 40° a odtokovou hranu pod úhlem 70°. Neobvyklé bylo také použití slitiny hliníku a lithia ALCOA 2020 pro konstrukci křídla a titanu pro nejvíce namáhané součásti. Letoun byl poháněn dvěma velice rozšířenými proudovými motory General Electric J79 (stejné byly použity na letounu F-4 Phantom II), což značně ulehčovalo jejich údržbu. Měl i poměrně velkou plovoucí svislou ocasní plochu. Konce křídel, svislá ocasní plocha a kryt nosu letounu byly sklopné, aby bylo ušetřeno místo na letadlové lodi.\n\nV přídi trupu letounu byl umístěn radiolokátor a některé senzory. Na levé straně přídě se nacházel výklopný nástavec pro tankování za letu. Vigilante měl v přetlakové kabině dvě samostatná tandemově uspořádaná vystřelovací sedadla North American HS-1 pro pilota (vpředu) a bombometčíka-navigátora(BN) nebo průzkumného/útočného navigátora (RAN) v pozdějších průzkumných verzích letounu. Pilot mohl vystřelit obě sedadla najednou, zadní sedadlo mohlo být v případě potřeby vystřeleno samostatně. Kryt kabiny umožňoval pilotovi dobrý výhled dopředu, zatímco navigátor na zadním sedadle měl jen malá okénka po stranách. Původně se dokonce uvažovalo o tom, že navigátor nebude mít žádný průzor ven, jelikož tehdejší přístroje se lépe sledovaly ve tmě a navíc by byl navigátor chráněn před zábleskem jaderného výbuchu. Návrh se však setkal s nelibostí. A tak jako kompromis byla dosazena malá postranní okénka.\n\nV zadní spodní části letounu se nacházel hák pro přistávání na palubě letadlové lodi.\n\nNavzdory tomu, že US Navy letoun označovalo jako „těžký“, byl Vigilante překvapivě čilý na tak velké letadlo. Bez nákladu bomb a raket dokonce dokázal doprovázet stíhací letadla, protože díky štíhlému trupu a výkonným motorům byl Vigilante velice rychlý jak ve vysokých tak i nízkých letových hladinách. Nicméně vysoká přibližovací rychlost a velký úhel sklonu při přistání, byly skutečnou výzvou pro nezkušené nebo neopatrné piloty během přistání na letadlové lodi. Při tvrdých přistáních na palubě letadlové lodi docházelo k prasknutí předního kola a následnému nasátí kousků gumy do motorů.\n\nVigilante měl v době kdy vstupoval do služby složitou a vyspělou elektroniku. Jako jeden z prvních letounů měl instalován systém řízení „fly-by-wire“ (řízení pomocí elektricky přenášených signálů) se záložním mechanickým/hydraulickým řízením, počítačový zaměřovací systém AN/ASB-12 spolupracující s průhledovým displejem (jeden z prvních Pilot's Projected Display Indicator (PPDI)), víceúčelový radar, navigační a naváděcí systém REINS (založený na technologii vyvinuté pro mezikontinentální střely Navaho), kamerové průzkumné systémy a jeden z prvních digitálních počítačů, který byl znám pod označením VERDAN (Versatile Digital Analyzer).\n\nVzhledem k tomu, že letoun byl původně určen jako těžký palubní letoun útočící jadernými zbraněmi, byl vybaven novou unikátní „lineární pumovnicí“, ze které měly být pumy vymršťovány otvorem v zádi letounu. Pumovnice byla umístěna mezi motory na zádi letounu. Měla umožňovat větší ochranu posádky a přesnější zaměření cíle. Když totiž klasický bombardér odhodil bomby, tak ty sice padaly dolů, ale zároveň pokračovaly i v letu dopředu stejnou rychlostí, jakou letěl bombardér. Přesné zasažení cíle vyžadovalo velkou zručnost pilota i bombometčíka. Lineární pumovnice na zádi letounu měla umožnit vymrštění pumy zhruba stejnou rychlostí dozadu jako byla rychlost letounu, což by znamenalo, že by zůstala „stát na místě“ a padala by přímo dolů. Žádné výpočty by nebyly třeba – bomba by dopadla na místo, nad kterým byly odhozena. Další výhodou by bylo, že letoun se mohl rychle vzdálit od místa dopadu jaderné pumy, což by umožňovalo bombardování z malé výšky i ještě bezpečnější bombardování z velké výšky.\n\nJaderná zbraň, obvykle jaderná puma B28, byla obklopena dvěma jednorázovými přídavnými palivovými nádržemi před a za pumou, tak byl vytvořen jakýsi „vlak“. Myšlenkou bylo, že palivové nádrže se vyprázdní během letu k cíli, potom budou odhozeny spolu s bombou, budou působit jako stabilizátory a nakonec se od pumy oddělí malou náloží trhaviny. Znělo to hezky na papíře, ale ve skutečnosti tento systém nebyl nikdy realizován a žádná skutečná zbraň nebyla nikdy v lineární pumovnici přepravována. Ve verzi RA-5C byla pumovnice používána pouze pro přídavné palivové nádrže. I to však bylo občas příčinou problémů, nejméně ve třech případech došlo během startu z katapultu letadlové lodi k vymrštění palivových nádrží na palubu lodi, což vedlo ke ztrátě jednoho letounu.\n\nVigilante měl původně pouze dva pylony pod křídly, které byly určeny k nesení přídavných nádrží a výzbroje.\n\nDruhá varianta letounu Vigilante variant,A3J-2 (A-5B), měla vnitřní palivovou nádrž zvětšenou o 1 741 l, která na hřbetu letounu vytvářela charakteristický „hrb“. Byly přidány i další dva závěsníky pod křídla, letoun měl tedy čtyři závěsníky. V praxi však byly používány jen zřídka. Dále byly vylepšeny klapky na náběžné hraně křídla a zesílen podvozek. Bylo objednáno 18 letounů této verze, ale bylo jich postaveno jen 6, zbylých 12 bylo postaveno ve verzi RA-5C.\n\nPrůzkumná verze letounu Vigilante, RA-5C (první vzlet 30. června 1962) měla mírně zvětšenou plochu křídla a byl přidán dlouhý kryt průzkumných senzorů pod trup letadla. Ty zahrnovaly průzkumný radar APD-7, infračervený scanner AAS-21, celou řadu kamer, elektronický průzkumný systém AN/ALQ-61 a systém elektronického rušení. RA-5C nesl i původní zaměřovací bombardovací systém AN/ASB-12 a mohl teoreticky i nést zbraně, ačkoliv k tomu ve službě nedošlo. Pod jedním křídlem měl namontován i elektronický blesk pro fotografování v noci, prakticky však nebyl téměř používán, protože přitahoval nepřátelskou pozornost.\n\nPoslední vyrobené RA-5C měly instalovány výkonnější motory J79-10 s přídavným spalováním, každý s tahem 80 kN. Průzkumný Vigilante vážil o téměř 5 tun více než úderná bombardovací verze, přitom měl téměř stejný tah motorů a jen mírně zvětšenou plochu křídel. To mělo vliv na stoupavost a akceleraci, ale ve vodorovném letu zůstala rychlost prakticky stejná.\n\nLetoun vstoupil poprvé do služby pod označením A3J-1 v rámci těžké útočné letky (Heavy Attack Squadron) VAH-3 v červnu 1961 na námořní letecké základně Sanford na Floridě, kde nahradil letouny Douglas A-3 Skywarrior.\n\nPodle plánu sjednocení značení letounů amerického letectva a námořnictva v září 1962, byl letoun Vigilante přeznačen na řadu A-5. Z původního označení A3J-1 se stalo A-5A a z vylepšené verze A3J-2 se stala A-5B. Průzkumná verze s původním označením A3J-3P, byla označena jako RA-5C.\n\nZačátek operační služby letounu byl značně problematický s častými počátečními problémy s jeho pokročilými elektronickými systémy. Ačkoliv tyto systémy byly velice sofistikované, byly tyto technologie v té době ještě v plenkách a jejich spolehlivost byly velice malá. Například během testování měl počítač VERDAN střední dobu mezi poruchami menší než 15 minut! Tato doba se později zvedla na přijatelných 240 hodin. Ačkoliv tyto problémy byly časem překonány, tak jak údržba získávala zkušenosti s těmito systémy, letoun po celou dobu své kariéry značně zaměstnával pomocný personál.\n\nSlužba letounu A-5 se časově shodovala s významnou politickou změnou ohledně role US Navy v rámci strategických sil. Změna spočívala v orientaci US Navy na balistické rakety vypouštěné z ponorek Polaris místo jaderných zbraní vypouštěných z bombardérů. Tato úloha byla ponechána americkému letectvu (USAF). Z tohoto důvodu byl nákup tohoto letounu v roce 1963 ukončen. Z letounu se na chvíli stalo drahé letadlo bez jasného určení. Velení US Navy však pro letoun uplatnění našlo, změnilo jej v rychlé průzkumné letadlo.\n\nPrvní letouny RA-5C byly dodány k záložní letce (Fleet Replacement Squadron (FRS)), která byla následně přeznačena na Průzkumnou útočnou letku (Reconnaissance Attack Squadron) RVAH-3 na námořní letecké základně Sanford na Floridě v červenci 1963. V rámci Průzkumného leteckého křídla (Reconnaissance Attack Wing) ONE působilo celkem 10 letek letounů RA-5C. Letka RVAH-3 i nadále sloužila pro výcvik pilotů, údržby a podpůrného personálu. Letky RVAH-1, RVAH-5, RVAH-6, RVAH-7, RVAH-9, RVAH-11, RVAH-12, RVAH-13 a RVAH-14 byly obvykle umístěny na palubách letadlových lodí USS Forrestal (CV-59), USS Saratoga (CV-60), USS Ranger (CV-61), USS Independence (CV-62), USS Kitty Hawk (CV-63), USS Constellation (CV-64), USS Enterprise (CVN-65), USS America (CV-66), USS John F. Kennedy (CV-67) a nakonec i na USS Nimitz (CVN-68).\n\nV roce 1968 kongres USA rozhodl o uzavření mateřské základny letounů – námořní letecké základny (NAS) Sanford na Floridě. Průzkumné letecké křídlo ONE působící na základně se všemi podřízenými letkami včetně všech letounů a personálu bylo přemístěno na leteckou základnu (AFB) Turner, což bylo Strategické vzdušné velitelství (Strategic Air Command (SAC)) letounů B-52 Stratofortress a KC-135 ve městě Albany, Georgia. SAC bylo následně zrušeno a letecká základna Turner byla od letectva (USAF) převedena pod námořnictvo (US Navy). Základna byla přejmenována na NAS Albany. V roce 1974, po šesti letech fungování NAS Albany, kongres USA rozhodl o uzavření i této základny v rámci redukce ozbrojených sil po Vietnamské válce. Letouny RA-5C i s personálem byly přemístěny na NAS Key West na Floridě.\n\nNavzdory své užitečné službě, byl provoz letounu drahý a náročný. Také zabíral mnoho drahocenného prostoru na palubě a v hangárech letadlových lodí. S koncem války ve Vietnamu (od roku 1974) přišlo postupné rušení letek. Poslední letka RVAH-7 ukončila svou službu v západním Pacifiku na palubě letadlové lodi USS Ranger (CV-61) na konci roku 1979. Poslední let RA-5C byl proveden 20. listopadu 1979 když Vigilante opustil NAS Key West na Floridě. Průzkumné útočné křídlo ONE bylo následně zrušeno na námořní letecké základně Key West, Florida v lednu 1980. Většina letounů skončila na „leteckém hřbitově“ na letecké základně Davis-Monthan v Arizoně.\n\nVigilante tedy nezakončil svou leteckou kariéru tak jako letoun Douglas A-3 Skywarrior, který sloužil pro elektronický boj a tankování ve vzduchu, označený jako EA-3B a KA-3B, až do začátku 90. let 20. století.\n\nV roli palubního průzkumného letounu byl Vigilante nahrazen stíhačkami. Upravené letouny F-8 Crusader, již sloužily na začátku 60. let v rámci lehkých fotografických letek (VFP-62 a VFP-63) na starších letadlových lodích, které nemohly nést letouny Vigilante. Jediná fotografická letka (VMFP-3) námořní pěchoty (USMC) v tomto období používala letouny RF-4B Phantom II. Tyto letky nahradily Vigilante na konci 70. a v první polovině 80. let 20. století, dokud jejich úlohu nepřevzaly letouny F-14 Tomcat.\nOsm z deseti letek RA-5C se od srpna 1964 ve velké míře zúčastnily i války ve Vietnamu, kde prováděly nebezpečné průzkumné akce ve středních výškách. Ačkoliv byl letoun rychlý a obratný, bylo celkem 18 strojů ztraceno v boji – 13 bylo sestřeleno flakem, 2 protileteckou řízenou střelou, 1 sestřelil nepřátelský MiG-21 a poslední dva byly ztraceny nad nepřátelským územím z neznámé příčiny. Dalších 9 strojů bylo ztraceno při různých nehodách během služby ve skupině Task Force 77. Vzhledem k těmto ztrátám bylo v letech 1968–1970 postaveno dalších 36 letounů RA-5C.\n\nLetouny RA-5C byly ve Vietnamu používány ke sledování míst soustředění a pohyb nepřítele, sledování cílů před leteckým útokem a vyhodnocení škod způsobených nepříteli po útoku. Na začátku války byly rovněž používány k leteckému snímkování, za účelem vytvoření podrobné mapy Vietnamu.\n\nLetouny Vigilante startovaly obvykle jako poslední, protože i když byly některé stroje teoreticky rychlejší, nenaložený RA-5C snadno dostihnul ostatní letouny obtěžkané výzbrojí. Ve vzduchu byl však bezbranný, a proto mu dělaly obvykle doprovod letouny F-4 Phantom II. Tyto letouny jej chránily před nepřátelskými MiGy a sloužili pilotovi i jako další „oči“, jelikož pilot RA-5C neviděl vůbec dozadu. Piloti letounů F-4 Phantom II často žádali piloty RA-5C, aby zpomalili, aby s ním mohli držet krok.\n\nNad nepřátelským územím se letouny pohybovaly vždy nadzvukovou rychlostí se zapnutým přídavným spalováním. Piloti létali v letových hladinách od 2 100 do 2 400 m a často využívali schopnost kamer a ostatních čidel snímat cíl šikmo ze strany, tak aby nemuseli proletět přímo nad cílem. Na svojí velikost byl Vigilante natolik rychlý a obratný, že se mnohokrát dokázal vyhnout protiletadlové řízené střele.\n\nZtráty letounů Vigilante byly poměrně vysoké (18 letadel), protože jeho úkoly byly nebezpečné. Pokud letoun prováděl průzkum před leteckým útokem, byl relativně v bezpečí. Pokud však prováděl vyhodnocování škod po útoku, byl v nebezpečné situaci, protože Vietnamci velice rychle zjistili, že krátce po útoku přilétá tento průzkumný letoun a snažili se na jeho přílet připravit. Posádky tomuto nebezpečí čelili tak, že svou průzkumnou misi vykonávali prakticky s dopadem posledních bomb, aby nepříteli nedali čas.\n\nZ 36 členů posádek sestřelených nad nepřátelským územím se podařilo zachránit jen 9.\n\nBěhem služby letounu se jeho design a uspořádání stalo vzorem pro prototyp letounu North American XF-108 Rapier, což byl stíhací letoun dosahující rychlosti Mach 3, původně navržený jako doprovod bombardéru North American XB-70 Valkyrie. Ačkoliv oba projekty byly nakonec neúspěšné, sovětský stíhací letoun MiG-25 byl do značné míry ovlivněn americkými pokroky ve vysokorychlostním výškovém létání. Sovětský letoun MiG-25 byl navržen a zkonstruován, mimo jiné pro to aby čelil této nové americké hrozbě.Ačkoliv tedy existují určité podobnosti mezi letouny Vigilante a MiG-25, je letoun MiG-25 zcela unikátní.\n\n13. prosince 1960 Navy Commander Leroy Heath na místě pilota a námořní poručík Larry Monroe na místě navigátora dosáhli s A3J Vigilante nového výškového světového rekordu 27 874,2 m (91 450,8 ft). Letoun nesl 1 000 kg nákladu a ustanovil tak nový výškový rekord, přičemž předcházející překonal o více než 6 km. Tento nový rekord držel více než 13 let.\n\nV USA je současnosti vystavena nebo uložena řada těchto letounů:\n\n\n\n\n\n\nData pocházejí z North American Rockwell A3J (A-5) Vigilante\n\n\n\n\n\n\n"}
{"id": "622740", "url": "https://cs.wikipedia.org/wiki?curid=622740", "title": "Nachal Cva'im", "text": "Nachal Cva'im\n\nNachal Cva'im (: נחל צבאים) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce necelých 100 metrů jihovýchodně od vesnice Ramat Cvi, která leží na náhorní planině Ramat Moledet, jež je jižní výspou vysočiny Ramot Jisachar. Vádí směřuje k jihovýchodu plochou, zemědělsky využívanou krajinou, v niž z jihu míjí vesnici Moledet. Ze západu pak vede okolo náhorní planiny Ramat Cva'im, přičemž se stáčí k východu a začíná sestupovat po prudkých, bezlesých svazích do vádí Nachal Jisachar.\n\n"}
{"id": "622745", "url": "https://cs.wikipedia.org/wiki?curid=622745", "title": "Mono (jezero)", "text": "Mono (jezero)\n\nK vytvoření jezera došlo před více než 760 000 lety (nejspíše před 1 až 3 miliony let), a jelikož mu schází odtok, postupně se v něm nahromadily soli. Jezerní prostředí podporuje fungování nezvyklého ekosystému, jehož základem je fytoplankton v podobě řas. Na něj je navázáno masivní rozšíření žábronožek rodu \"Artemia\" a much druhu \"Ephydra hians\". Kvanta těchto malých živočichů představují zásobárnu potravy pro více než 100 druhů ptáků, pro něž je jezero vítanou zastávkou v jejich migračních trasách (například potápka černokrká či lyskonoh dlouhozobý). Část ptáků zde i hnízdí (například racek kalifornský). Najednou zde může přebývat cca 1,5 až 1,8 milionů ptáků.\n\nV letech 1941 až 1981 byly jezerní přítoky sladké vody odkloněny, aby zásobovaly vodou oblast jižní Kalifornie. Výsledkem bylo, že hladina jezera klesala každý rok asi o 30 cm a rostla salinita, jež se během 40 let více než zdvojnásobila. To mělo zásadní vliv na ekosystém. Výrazně kleslo množství žábronožek a tím i potravy pro ptáky, jejichž počet poklesl (jen v roce 1981 zahynulo hladem asi 25 000 mláďat racků). Navíc došlo k expozici nahromaděné soli na povrchu a vítr začal rozfoukávat po okolí toxickou směs solí a vzduchu. V 80. letech 20. století byla přijata opatření, která měla zajistit stabilní přísun sladké vody do jezera. Hladina se měla ustálit na nadmořské výšce 1948 metrů, což je sice méně než před lidským zásahem, ale zřejmě dostatečně pro udržení fungujícího ekosystému. Počet ptáků od konce 80. let opět vzrůstá.\n\n"}
{"id": "622748", "url": "https://cs.wikipedia.org/wiki?curid=622748", "title": "Rumiště", "text": "Rumiště\n\nRumiště je v původním významu skládka stavebního odpadu (tzv. rumu), postupně se však začalo toto označení užívat i jako označení pro umělé ekosystémy, obvykle jde o člověkem výrazně pozměněná a samovolnému osídlení rostlinami ponechaná místa v krajině. Může se jednat například o nepoužívané skládky, zbořeniště, opuštěné nepoužívané továrny i jiné stavby, nepoužívané železniční vlečky apod. \n\nPůda zde může být velmi bohatá na živiny, někdy může být i částečně obnažená. Rostou zde ruderální (nikoli plevelné) rostliny resp. ruderální rostlinná společenstva.\n\nRuderální a rumištní květenu a ruderální rostlinná společenstva se obvykle nalézají také podél různých dopravních cest a dalších dopravních zařízení (například chodníky, silnice, železniční trať, dopravní překladiště, nádraží) atd.\n\n \n"}
{"id": "622754", "url": "https://cs.wikipedia.org/wiki?curid=622754", "title": "Zadrhlo zahrdlo", "text": "Zadrhlo zahrdlo\n\nZadrhlo zahrdlo je druhá básnická sbírka reflektivní poezie českého spisovatele Vladislava Zadrobílka. Text sbírky je dostupný ve dvou značně rozdílných recenzích. \n\nPrvní varianta vyšla pod názvem Zadrhlo v samizdatu roku 1983 (v knize je uvedeno 1981) a je doprovázena kresbami Karla Nepraše.\n\nDruhá varianta vyšla knižně s pozměněným názvem Zadrhlo zahrdlo roku 1996 v nakladatelství Trigon. Její text je autorem znovu přehlédnut a pozměněn.\n\nUkázka:\nDokud je všechno možné,\nnic se nemůže \"doopravdy\" stát.\nTady odtud kukský špitál vyhlíží\njako upoutaný balkón, osázený\nbytostmi jediného srdce.\nPočasí příšerné, leje jak o potopách.\nKardiaci lomcují sluncem,\ndiv že nevypustí duši. Klíč\nleží na terase: polovina bytostí\nživí Zlo, druhá pokorně snáší\nbezpráví. Potom jsou ještě lidé,\nkteří vysoké lži mají za úctyhodné...\nMilosrdenství prokazují jako\nvstřícné pokání Zlu. Jejich povaha\nje plodem šťastné kombinace lhostejnosti\ns maximem vnímavé pozornosti.\nExistují však výjimky:\nOscar Wilde – kontrašpion Dobra...\n\n\"(Jaké štěstí, že se v člověku\nmezi bílými a červenými krvinkami\nneprojevila zlá vůle rasismu.)\"\nZadrhlo zahrdlo, s. 17.\n"}
{"id": "622766", "url": "https://cs.wikipedia.org/wiki?curid=622766", "title": "Útlum volného prostoru", "text": "Útlum volného prostoru\n\nÚtlum volného prostoru (anglicky free-space path loss; FSPL) je v telekomunikaci útlum elektromagnetické vlny, který je důsledkem rozptylu vlny do prostoru. Nezahrnuje zisk antény.\n\nkde:\n\nVztah platí přesně pouze ve vzdáleném poli - tedy v dostatečné vzdálenosti od antény.\n\nVeličiny a jednotky jsou stejné jako v předchozím vzorci.\n\nVztah pro útlum volného prostoru často vede k mylnému názoru, že útlum volného prostoru závisí na frekvenci elektromagnetické vlny. Výše uvedený výraz totiž ve skutečnosti kombinuje dva efekty:\n\nZaprvé, rozptyl elektromagnetické energie ve volném prostoru, který je nepřímo úměrný druhé mocnině vzdálenosti:\n\nkde:\n\nPoznamenejme, že se nejedná o frekvenčně závislý jev.\n\nZadruhé, účinnou (efektivní) plochu antény (aperturu), která popisuje, jak dobře anténa \"chytá\" výkon přicházející elektromagnetické vlny. Pro všesměrovou (izotropickou) anténu je:\n\nkde formula_12 je přijímaný výkon.\nV tomto případě se jedná o kmitočtově závislý jev.\n\nCelkový útlum je pak dán kombinací obou předchozích vztahů:\n"}
{"id": "622770", "url": "https://cs.wikipedia.org/wiki?curid=622770", "title": "Lom Jan Šverma", "text": "Lom Jan Šverma\n\nLom Jan Šverma je hnědouhelný povrchový lom nacházející se v severočeské hnědouhelné pánvi, na rozhraní okresů Most a Chomutov v Ústeckém kraji. Na západním okraji lomu se nacházejí obce Vrskmaň a Okořín. V lokalitě těží Vršanská uhelná a.s.\n\nPři těžbě byly zbourány obce Nové Sedlo nad Bílinou, Holešice a Pohlody.\n\nV lokalitě těží Vršanská uhelná a.s. Hnědé uhlí zde vytěžené zásobuje elektrárny Komořany a Počerady.\n\nVnější výsypku lomu tvoří Výsypka Čepirohy a Velebudická výsypka.\n\n\n"}
{"id": "622771", "url": "https://cs.wikipedia.org/wiki?curid=622771", "title": "Lom Vršany", "text": "Lom Vršany\n\nLom Vršany je hnědouhelný povrchový lom nacházející se v severočeské hnědouhelné pánvi. Na okraji lomu se nacházejí obce Strupčice, Vysoké Březno, Malé Březno. V lokalitě těží Vršanská uhelná a.s., která vznikla v říjnu 2008 rozdělením zaniklé společnosti Mostecká uhelná a která patří do skupiny Czech Coal.\n\nLom Vršany leží západně od města Most v jihovýchodní části mostecko-chomutovské pánve, dobývá hnědouhelné ložisko vyvinuté ve slatinicko-bylanské oblasti Severočeské uhelné pánve. Uhelné souvrství klesající pod zemský povrch od kopce Ressl do hloubky 90 metrů je zde rozděleno do čtyř uhelných slojí. Lom Vršany navazuje na těžbu uhlí, která v minulosti probíhala na jihovýchod od Mostu v lomu Hrabák a Šmeral. Na západě a severu je ohraničen lomem Šverma, na východě dobývacím prostorem Slatinice a na jihu hygienickým pásmem 500 m od obcí Malé Březno a Vysoké Březno. Slojové souvrství je v dobývacím prostoru Vršany charakteristické tím, že je tvořeno stavbou čtyř uhelných slojí, z nichž vrchní a spodní nejsou vyvinuty na celé ploše ložiska a mají proměnlivou mocnost. První sloj vybíhá blízko k povrchu a je proto postižena oxidačním procesem. Druhá sloj dosahuje až 20 metrů mocnosti a tvoří základ bilančních zásob, i když má u hlavy a paty nebilanční zásoby.\n\nTřetí sloj má nestálejší bilanční mocnost i jakost.\n\nČtvrtá sloj je vytvořena ve východní části ložiska, kde je odštěpena od třetí sloje. Její mocnost i kvalita jsou velmi proměnlivé. Koncepce technického a technologického řešení těžby vychází z geologické situace a zásob těženého materiálu. Porubní fronty lomu postupují severním směrem, po dosažení severní hranice Holešického pole se postup otočí východním směrem přes energetický koridor do dobývacího prostoru Slatinice, kde při projektované těžbě 10 mil. tun uhlí ročně ukončí těžbu v roce 2035.\n\nOtvírka lomu Vršany byla zahájena v roce 1978 prvotní skrývkou. V roce 1982 bylo vytěženo první uhlí a během čtyř let se lom Vršany přehoupl přes hranici 6 mil. tun uhlí.\n\nV následujících letech se těžba uhlí pohybovala v rozmezí 6,5 až 7,7 mil. tun průmyslových směsí uhlí v rozmezí výhřevnosti 8,5 až 13 MJ/kg.\n\nPři těžbě byly zbourány obce Vršany a Bylany. Těžba také přerušila Luční potok.\n\nTechnologie těžby\n\nTěžba v lomu Vršany probíhá v pěti smíšených řezech, z nichž první dva těží dvouřezovou technologií převážně odkliz a jen malé množství uhlí z první sloje. Třetí až pátý řez zajišťuje těžbu druhé, třetí a čtvrté sloje, které jsou odděleny malou mocností meziloží, převažuje zde uhlí.\n\nTechnické vybavení\n\nLom Vršany je koncipován pro těžbu velkostrojovou technologií. Na dobývací straně jsou zasazeny dva kolesové velkostroje KU 800, každé s výkonem 4800 m3/hod a tři kolesové velkostroje KU 300.S, každé s výkonem 1200 m3/hod. Na výsypkách jsou zasazeny dva zakladače ZP 6600, každý s výkonem 6600 m3/hod a PVZ 2500 s výkonem 2500 m3/hod Přeprava hmot je zajišťována pásovými dopravníky z Transporty Chrudim šíře 1800 mm o rychlosti 5 m/sec. a šíře 1200 mm s rychlostí pásma 4,1 m/sec. Zvláštností pro lokalitu Vršany je řešení uzlového centra pásové dopravy pomocí výsuvných hlav, které umožňují těžbu jakéhokoliv rypadla na kterýkoliv uhelný a nebo odklizový pásový dopravník a vytváří dokonalé podmínky pro mísení uhlí a ukládání skrývkových a odklizových zemin.\n\nMěstský soud v Praze na základě žaloby občanského sdružení Kořeny zrušil povolení hornické činnosti na velkolomu Vršany u Mostu z důvodu porušení zákona báňskými úřady, včetně ignorování závěrečného stanoviska EIA, ve kterém ministerstvo životního prostředí výslovně žádalo, aby vytěžené uhlí z lomu Vršany bylo přednostně nabízeno teplárnám vyrábějícím současně elektřinu a teplo.\n\nLom měl od otvírky několik vnějších výsypek (Výsypka Čepirohy, Výsypka Malé Březno, Velebudická výsypka). Dnes je již většina výsypek rekultivována a zakládá se na vnitřní výsypku.\n\n\n"}
{"id": "622772", "url": "https://cs.wikipedia.org/wiki?curid=622772", "title": "Malcolm Arbuthnot", "text": "Malcolm Arbuthnot\n\nMalcolm Arbuthnot (* Malcolm Lewin Stockdale Parsons 1877, Cobham, Surrey - 27. března 1967) byl anglický piktorialistický fotograf a umělec.\n\nV roce 1907 se stal členem The Linked Ring, což byla organizace výběrové mezinárodní skupiny uměleckých fotografů založená v roce 1892 Alfredem Maskellem a jeho přáteli, kteří nebyli spokojeni s étosem výstav Královské fotografické společnosti. Měli za cíl podpořit naturalistickou a estetickou fotografii jako svébytné umění.\n\nOd roku 1914 Arbuthnot provozoval portrétní studio v Londýně na New Bond Street, na začátku 20. století fotografoval mnoho celebrit včetně herečky Lillah McCarthyové, pianisty Harrieta Cohena nebo básníka Roberta Nicholse. Jeho studio, včetně mnoha jeho prací, bylo zničeno při požáru. Byl také přítelem George Bernarda Shawa.\n\nV roce 1914 byl jedním ze signatářů - jako jediný fotograf - manifestu vorticistického hnutí, které bylo ustanoveno prvním vydáním literárního časopisu \"BLAST\".\n\nSpojoval své zájmy fotografie a umění používáním gumotisku a pigmentových olejotisků, po vstupu do Linked Ring u něj převládla nálada antinaturalistických gumotisků. Po první světové válce se vzdal fotografování ve prospěch malby, pracoval s oleji, akvarely a kvašem.\n\nByl dvakrát ženatý, několik dětí adoptoval. Jeho první manželství s Florence Emily Gooldovou (\"Daisy\") skončilo rozvodem kvůli jejímu cizoložství s básníkem Johnem Gouldem Fletcherem, kterého si později vzala. Vypořádání od Fletchera za náklady na vydržování pomohlo Arbuthnotovi financovat rozjezd londýnského studia. Jeho druhá manželka Florence Annie Davisonová byla vdova po George Davisonovi - milionáři, který investoval do firmy Kodak. Její zděděné bohatství umožnilo oběma v roce 1931 odejít do Jersey.\n\n"}
{"id": "622773", "url": "https://cs.wikipedia.org/wiki?curid=622773", "title": "Marie z Antiochie", "text": "Marie z Antiochie\n\nMarie z Antiochie (zemřela po 10. prosinci 1307 hrad Canosa) byla uchazečkou o jeruzalémský trůn. Svůj údajný nárok prodala sicilskému králi Karlovi z Anjou.\n\nMarie byla dcerou antiochijského knížete Bohemunda IV. a jeho druhé choti Melisendy, dcery Isabely Jeruzalémské a kyperského krále Amauryho. Po smrti posledního štaufského jeruzalémského krále Konradina u popravčího špalku měl Jeruzalém připadnout dosavadnímu regentovi kyperskému králi Hugovi III., který svůj původ odvozoval od své babičky Alice, dcery královny Isabely. \n\nKněžna Marie jako vnučka královny Isabely získala podporu templářů a začala se snažit o prosazení svého nároku na jeruzalémský trůn. Odvolávala se na svůj původ, který měl být dle jejího názoru právoplatnější než původ jejího synovce Huga. Soud Marii nevyhověl a ona se na protest v den Hugovy korunovace vydala do Říma prosadit svou při. Za pomoci papežské kurie a papeže Řehoře X. se vysněné koruny sice nedočkala, ale svůj dědický nárok v březnu roku 1277 prodala ctižádostivému sicilskému králi Karlovi. Získala od něj krom jiného 4000 tourských livrů ročně jako rentu. Zemřela po roce 1307.\n"}
{"id": "622775", "url": "https://cs.wikipedia.org/wiki?curid=622775", "title": "Sasha Pokulok", "text": "Sasha Pokulok\n\nAlexandre Grenier \"Sasha\" Pokulok (* 25. května 1986 v Vaudreuil-Dorion , Québec) je kanadský hokejový obránce.\n\nHokejovou kariéru začal v Notre Dame Hounds v období 2003/04 v lize Saskatchewan Junior Hockey League. Poté chodil na Cornell University na dva roky a tam pokračoval v hokeji za hokejový tým v národní vysokoškolské atletické asociace. A hned v první sezóně se stal tým mistr ECAC.\n\nByl draftován v roce 2005 v 1. kole, celkově 14. týmem Washington Capitals.\n\nPo skončení vysokoškolské atletické asociace odešel do týmu Washington Capitals kde draftovali ale do týmu se neprobojoval tak hrál ve farmářských týmech v Hershey Bears a v South Carolina Stingrays, kde hrával tři sezóny (2006/09).\n\nSezónu 2009/10 odehrál převážně v lize ECHL v týmu Bakersfield Condors kde odehrál 49 zápasů a pár zápasu v lize AHL nejprve v týmu Springfield Falcons kde odehrál 7 zápasů a v týmu San Antonio Rampage kde odehrál 8 zápasů.\n\nPo skončení sezóny se rozhodl přestoupit do německé ligy do týmu DEG Metro Stars, kde odehrál celou sezónu 2010/11. S týmem postoupil do playoff ze druhého místa ze základní části. V playoff došli do semifinále, kde podlehli týmu Eisbären Berlin 2:3 na zápasy.\n\n20. července 2011 odešel do Erste Bank Eishockey Liga (Rakouská nejvyšší liga) do týmu KHL Medveščak, se kterým se dohodl na jednoleté smlouvě.\n\n\n"}
{"id": "622784", "url": "https://cs.wikipedia.org/wiki?curid=622784", "title": "Clark County (Kentucky)", "text": "Clark County (Kentucky)\n\nClark County je okres amerického státu Kentucky založený v roce 1793. Správním střediskem je město Winchester. Pojmenovaný je podle Georgea Rogerse Clarka, účastníka americké války za nezávislost.\n\n"}
{"id": "622785", "url": "https://cs.wikipedia.org/wiki?curid=622785", "title": "Franz Grainer", "text": "Franz Grainer\n\nFranz Grainer (28. září 1871 Bad Reichenhall – 1948 Mnichov) byl královský bavorský dvorní fotograf.\n\nKrátce po přelomu století vytvořil řadu portrétů dětí posledního korunního prince Bavorska, Rupprechta, zejména jeho prvorozeného syna Luitpolda; dále portrétoval syna Albrechta, který jako jediný z nich dosáhl dospělosti. V roce 1919 byl jedním ze zakládajících členů Společnosti německých fotografů (Gesellschaft Deutscher Lichtbildner, GDL), předchůdce Německé fotografické akademie (Deutschen Fotografischen Akademie), kde se stal předsedou.\n\nVedle portrétní fotografie se zabýval fotografií aktu, obzvláště ve dvacátých letech. Mezi jeho žáky patřil mimo jiné také Hans Siemssen. Graingerova díla jsou mimo jiné v Folkwangově muzeu v Essenu a ve Fotografickém muzeu Mnichovského městského muzea.\n\n\n\n"}
{"id": "622788", "url": "https://cs.wikipedia.org/wiki?curid=622788", "title": "Trsnatec lupenitý", "text": "Trsnatec lupenitý\n\nTrsnatec lupenitý (\"Grifola frondosa\") je chorošovitá houba z čeledi vějířovcovitých, která obyčejně vyrůstá na bázi dubů.\n\nPlodnice má tvar velkého trsu, který tvoří mohutný bělavý či světle šedý třeň a mnoho set často srostlých klobouků. Klobouky jsou na okrajích vrásčité, mají průměr zhruba 3–7 cm. Mají šedou, někdy až nahnědlou barvu a na spodní straně klobouku nemají lupeny, jak by mohl napovídat název, nýbrž rourky. Plodnice dosahuje šířky až 60 (100) cm a váhy i několika desítek kilogramů. Výtrusy jsou 5–7 × 3,5–4,5 μm velké a bezbarvé, mají vejčitý tvar. Výtrusný prach je bílý.\n\nTrsnatec lupenitý nejčastěji roste u spodního okraje dubů, lze jej však nalézt i na dalších listnáčích a na pařezech odumřelých stromů. Roste koncem léta a na podzim a je poměrně vzácný.\nTrsnatec lupenitý je jedlá a chutná houba s všestranným využitím v kuchyni. Pro kuchyňské zpracování jsou vhodné hlavně mladé plodnice, starší jsou totiž tuhé a méně snadno stravitelné. Dobře se hodí na dršťkovou polévku.\n\n"}
{"id": "622790", "url": "https://cs.wikipedia.org/wiki?curid=622790", "title": "Obchodní centrum Futurum Brno", "text": "Obchodní centrum Futurum Brno\n\nObchodní centrum Futurum Brno bylo otevřeno v říjnu 2001 na severozápadě brněnského katastrálního území Dolní Heršpice v městské části Brno-jih. Mimo jiné se v něm nachází hypermarket společnosti Tesco, který zde původně užívala společnost Carrefour. Centrum o rozloze 35 000 metrů čtverečních původně vlastnilo konsorcium firem Euro Mall Ventures ze skupiny Heitman, v roce 2005 je koupila společnost Julius Meinl. Tu později převzala izraelská investiční společnost Gazit Globe a přejmenovala na Atrium European Real Estate. Obchodní centrum se skládá ze dvou částí: z oválné jednopatrové obchodní budovy a přilehlého patrového krytého parkoviště. Správcem objektu je společnost Manhattan Real Estate Management s. r. o., sídlící v Praze.\n\nOC Futurum Brno je jedním ze čtyř center řetězce Futurum v České republice (dalšími jsou OC Futurum Hradec Králové, OC Futurum Ostrava a OC Futurum Kolín.\n\nObchodní centrum se nachází v blízkosti mimoúrovňového křížení dálnice D1 (s mezinárodními trasami E50, E65 a E461) a Vídeňské ulice (silnice I/52 s odbočující trasa E461) směřující do Modřic a Rajhradu, z oblasti této mimoúrovňové křižovatky odbočuje též Ořechovská ulice směrem do Moravan. U obchodního centra se nalézá 1500 parkovacích míst, na jižní straně se nachází kryté parkoviště a na severní straně otevřené parkoviště. V sousedství krytého parkoviště se nachází nonstop otevřená čerpací stanice pohonných hmot, kterou provozuje Tesco Stores a. s., od 8 do 21 hodin zde funguje i myčka aut.\n\nDostupnost městskou hromadnou dopravou není příliš dobrá. V půlhodinovém intervalu dojíždí k obchodnímu centru speciální autobusová linka s bezplatnou přepravou, a to ze zastávek Úzká a Ústřední hřbitov. Přímo u obchodního centra je autobusová zastávka „OC Futurum“, kterou v pracovní dny obsluhuje také městská autobusová linka brněnského dopravního podniku č. 82, a to nízkopodlažními autobusy ve dvouhodinových intervalech . Zastávku „Brno, Ořechovská“ má poblíž též příměstská linka IDS JMK č. 501, jezdící denně s hodinovým intervalem, a několik dalších příměstských linek IDS JMK (96, 105, 505) provozovaných různými dopravci. Po Vídeňské ulici kolem obchodního centra prochází meziměstská tramvajová trať do Modřic, která má nedaleko zastávku Ořechovská; po trati jezdí linka č. 2.\n\nV centru se nachází hypermarket Tesco a množství dalších prodejen, např. Sportisimo, OKAY, Alpine pro, KFC, Telefónica O2, T-Mobile, CCC boty, Reno, Yves Rocher, Marionnaud. Hypermarket se nachází v přízemí, obchodní galerie je rozdělena do přízemí a prvního patra. Také je zde restaurace Kaskáda, lékárna a množství bankomatů. V obchodním centru je pro zákazníky poskytováno bezplatné WiFi připojení. Obchodní centrum také nabízí zákazníkům dětský koutek.\n\nHypermarket Tesco je otevřen denně od 7 do 22 hodin, obchodní pasáž a dětský koutek od 10 do 21 hodin.\n\nMartin Kubík za poradenskou společnost DTZ jmenoval v květnu 2010 OC Futurum Brno v celorepublikovém kontextu jako třetí příklad (po OC Stodůlky a Plaza Liberec) mezi problémovými projekty, které kvůli sílící konkurenci trpí nedostatkem zákazníků. V rámci Jižní Moravy bývá centrum charakterizováno nízkými cenami.\n\nVe Futuru se občas pořádají kulturní akce. Od května do června 2010 se zde konala výstava pískových soch .\n\n"}
{"id": "622794", "url": "https://cs.wikipedia.org/wiki?curid=622794", "title": "Karel II. Neapolský", "text": "Karel II. Neapolský\n\nKarel II. Neapolský (\"francouzsky Charles le Boîteux\", \"italsky Carlo II d'Angiò\"; 1254 – 6. května 1309 Neapol) byl neapolský král.\n\nKarel byl druhorozeným synem hraběte Karla z Anjou a jeho první choti Beatrix, dcery provensálského hraběte Ramona Berenguera V. Jeho otec získal díky papežské nabídce, vlastní ctižádostivosti a nezbytné dávce vojenského štěstí sicilské království. Korunován byl v lednu 1266.\n\nJako princ měl Karel, svými současníky byl pro tělesný handicap zván \"Chromý\", od roku 1268 titul vévody ze Salerna. V květnu či červnu 1270\nse jako šestnáctiletý se oženil s uherskou princeznou Marií, dcerou krále Štěpána V. a Alžběty, dcery kumánského chána Kuthana.\n\nIsabela Neapolská byla naopak provdána za mladého uherského krále Ladislava IV. Kumána.\n\nRoku 1282 se Sicílie vzbouřila proti anjouovské nadvládě. Karel tehdy žil v provensálském hrabství a otec jej poslal na pařížský dvůr, kde měl mladík získat příslib vojenské pomoci. Královský bratranec Filip III. ochotně strýci poslal posily. Roku 1284 Karel v bitvě u Neapole upadl do zajetí aragonského admirála Rogera z Laurie a svého otce tím velmi popudil. Roger z Laurie přislíbil Karlovo propuštění na oplátku za propuštění Beatrix, dcery krále Manfréda, ale klamal a Karla s sebou odvezl do Katalánska.\n\nV internaci strávil Karel celé roky O propuštění se zasloužila anglická královna Eleonora, která nelitovala peněz ani času a její snaha byla korunována úspěchem. Karel byl po opakovaných diplomatických vyjednáváních propuštěn v říjnu 1288 a donucen slíbit, že nebude používat titul sicilského krále a dát tři ze svých synů jako rukojmí aragonskému králi. Po nuceném příjezdu na francouzský dvůr nechal král Filip IV. jeho průvodce zatknout a Karla s vojenským doprovodem a mnoha rytíři poslal do Itálie, kde byl nadšeně přivítán guelfy a papežem Mikulášem IV.\n\nS otcem se po návratu domů již nesetkal a 29. května 1289 byl v katedrále v Rieti korunován králem Sicílie. V červnu 1295 podepsal se svým aragonským protějškem smlouvu z Anagni, která zaručovala propuštění rukojmí. Úplné složení zbraní přinesla až roku 1302 smlouva z Caltabellotta, v níž získal Sicílii Fridrich Aragonský, mladší bratr aragonského krále Jakuba II. a vnuk krále Manfréda.\n\nKarel se rozhodl se ujmout po otci zděděného jeruzalémského trůnu, což je donutilo k otevřenému sporu s kyperskými Lusignany. Posléze na jeruzalémskou korunu rezignoval a upřel své úsilí k udržení panství v Řecku a Albánii, kde se střetl se Štěpánem Urošem a byzantským císařem Andronikem II.\n\nZemřel roku 1309 ve věku 55 let a byl pohřben v dominikánském kostele v Neapoli. Na sicilský trůn nastoupil jeho třetí syn Robert.\n\n"}
{"id": "622795", "url": "https://cs.wikipedia.org/wiki?curid=622795", "title": "Marcela Koblasová", "text": "Marcela Koblasová\n\nMarcela Koblasová (Neckářová) (* 15. června 1956, Plzeň) je bývalá československá atletka, vícebojařka.\n\nV roce 1980 reprezentovala na letních olympijských hrách v Moskvě, kde měly ženy naposledy na programu pětiboj (100 m překážek, vrh koulí, skok do výšky, skok daleký a běh na 800 m). V pěti disciplínách nasbírala celkově 4 328 bodů, což stačilo na 11. místo. 12. června 1983 v Praze vytvořila výkonem 6 105 bodů nový československý rekord v sedmiboji. O pět let později ho překonala Zuzana Lajbnerová. Na prvním ročníku MS v atletice 1983 v Helsinkách skončila na 10. místě (5 965 bodů).\n\nNyní učí na Střední odborné škole v Rokycanech jako učitelka tělocviku. Je vdaná a má 2 děti. Bydlí v Rokycanech.\n"}
{"id": "622796", "url": "https://cs.wikipedia.org/wiki?curid=622796", "title": "Nákupní centrum Královo Pole", "text": "Nákupní centrum Královo Pole\n\nNákupní centrum Královo Pole (NCKP, postaveno bylo pod názvem Obchodní centrum Carrefour Brno – Červený mlýn) je velké obchodní centrum v Cimburkově ulici na východě brněnského katastrálního území Ponava v městské části Brno-Královo Pole. Developerem byla firma GEMO Olomouc, spol. s r. o., provozovatelem je Bainbridge Czech Republic Brno Královo Pole Holding s. r. o., hlavním nájemcem je Tesco, původně Carrefour. Stavbě bylo více než půl roku po uvedení do provozu pro nezákonný postup úřadů města zrušeno územní rozhodnutí a dodnes nebylo vydáno nové.\n\nNávrh na výstavbu centra byl projednáván v roce 2002. Územní rozhodnutí vydal Úřad městské části města Brno, Brno-Královo Pole dne 18. června 2002. Za účastníka územního řízení nebylo, v rozporu se zákonem o ochraně přírody a krajiny, uznáno sdružení Nesehnutí Brno (Nezávislé sociálně ekologické hnutí), které protestovalo proti zlikvidování mokřadu s chráněnými druhy živočichů, dopravním dopadům (zatížení Velkého městského okruhu) a podobně, a tomuto sdružení nebylo ani oznámeno zahájení řízení, ač předtím zřetelně o věc projevovalo zájem. Proti vydání územního rozhodnutí podalo odvolání jak sdružení Nesehnutí, tak společnost Moravia Shop Invest s. r. o., občanské sdružení přitom vzneslo námitky proti procesním vadám – magistrát obě odvolání zamítl, přičemž odvolání občanského sdružení 4. října 2002 zamítl jako nepřípustné, a v plném rozsahu potvrdil prvoinstanční rozhodnutí. Hnutí podalo proti postupu Magistrátu města Brna jako odvolacího orgánu 19. prosince 2002 žalobu a Krajský soud v Brně ve věci rozhodl 31. května 2005 ve prospěch žalobce, tedy uznal nárok hnutí Nesehnutí na účast v územním řízení a vydané územní rozhodnutí zrušil. V té době však již centrum bylo v plném provozu. Magistrát města Brna podal proti rozhodnutí krajského soudu dne 1. srpna 2005 kasační stížnost. Nejvyšší správní soud 31. ledna 2007 tuto stížnost zamítl a potvrdil tak rozhodnutí krajského soudu. Stavba tak dosud nemá platné územní povolení a územní řízení musí být obnoveno. Stavební úřad v Králově Poli údajně i nadále odmítá situaci řešit i komunikovat se sdružením Nesehnutí, to proto podalo informační žalobu. 7. ledna 2008 Krajský soud v Brně také ve všech bodech uznal oprávněnost žaloby sdružení Nesehnutí z 15. 11. 2005 a pro nezákonnost zrušil rozhodnutí Magistrátu města Brna, jímž magistrát 5. září 2005 zamítl odvolání proto rozhodnutí úřadu městské části, který občanskému sdružení 3. 8. 2005 odmítl poskytnout požadované informace týkající se výstavby obchodního centra.\n\nOdbor životního prostředí a zemědělství Krajského úřadu Jihomoravského kraje podal 3. prosince 2001 v rámci správního řízení stanovisko o hodnocení vlivů na životní prostředí, v němž uvedl, že stavba si vyžádá ochranná, preventivní a kompenzační opatření ve vztahu k ochraně přírody a krajiny, konkrétně realizaci co nejširšího biokoridoru, garanci zachování nádrže, provedení vegetačních úprav a výsadbu zeleně včetně nutnosti projednat vegetační úpravy s příslušným orgánem ochrany přírody a krajiny. Magistrát města Brna ve svém stanovisku 19. prosince 2001 podmínil svůj souhlas se stavbou prvními dvěma z požadavků uvedených krajským úřadem. Těmito skutečnostmi soudy vyvrátily pozdější účelové tvrzení magistrátu, že stavbou nebyly zájmy ochrany přírody dotčeny a proto nebyl právní důvod pro účast občanského sdružení v řízení.\n\nCentrum tvoří vícepodlažní halový komplex s železobetonovou konstrukcí. Stavba má nepravidelný půdorys. Má tři hlavní části: podzemní garáž, dvoupodlažní obchodní galerii s 90 obchody o celkové rozloze 20 000 m² a hypermarket o rozloze 15 000 m². Venkovní i krytá parkoviště mají podle prospektu developera celkovou kapacitu 1600 míst. První patro garáží je přímo propojeno s obchodní galerií. Koncepci navrhla francouzská architektonická kancelář na základě obchodních a provozních zásad společností Carrefour a TK Development.\n\nObchodní centrum bylo otevřeno v říjnu 2004, výstavba byla plánována na dobu 10 měsíců. Zdejší hypermarket je otevřen nonstop, původně ho provozovala společnost Carrefour, od nějž ho k červnu 2006 získala společnost Tesco. V roce 2009 se v centru nacházelo více než 70 obchodů. Non-stop hypermarket provozuje Tesco. V obchodní galerii, otevřené denně od 9 do 21 hodin, se nacházejí například prodejny Sportisimo, Okay elektrospotřebiče, Deichmann, Telefónica O2, T-Mobile, Vodafone, CCC boty, A3 Sport, Yves Rocher, Marionnaud, Takko fashion, DM drogerie, JYSK. V obchodním centru se od března 2010 nachází automat na čerstvé mléko. V roce 2010 centrum připravuje obnovu food courtu.\n\nZprávy z června 2010 uvádějí, že podle výzkumu Incoma GfK patří toto centrum společně s Galerií Vaňkovka a centrem Olympia do trojice nejoblíbenějších obchodních center v Brně, přičemž NCKP je třetí nejnavštěvovanější. V tiskové zprávě INCOMA GfK z března 2010, týkající se celostátního průzkumu, NCKP není zmíněno.\n\nU obchodního centra se nalézá 862 parkovacích míst, k centru zajíždí autobusová linka MHD 67 a také speciální autobusová linka MHD pro vozíčkáře 81. V obchodním centru je pro zákazníky poskytováno bezplatné WiFi připojení.\n\n"}
{"id": "622810", "url": "https://cs.wikipedia.org/wiki?curid=622810", "title": "Matyáš Žalkovský ze Žalkovic", "text": "Matyáš Žalkovský ze Žalkovic\n\nMatyáš Žalkovský ze Žalkovic byl zakladatelem rodu Žalkovských ze Žalkovic.\n\nMatyáš nebyl původem šlechtického rodu, ale jednalo se o úředníka moravského zemského hejtmana Václava z Ludanic. Matyáš se tehdy psal jako Matyáš Tišnovský a zdá se, že dle svého přídomku pocházel z Tišnova. Matyáš získal v roce 1553 na přímluvu svého pána od krále Ferdinanda I. šlechtický titul a začal se psát s predikátem “ze Žalkovic“ podle vesnice Žalkovice, která ležela na panství jeho už bývalého pána Václava z Ludanic. \n\nPočátkem 60. let 16. století začal Matyáš skupovat statky na Moravě. V letech 1561-1563 koupil po částech Dobromilice, kde nechal zbudovat renesanční tvrz. V roce 1568 koupil statek Blansko, roku 1576 Šilperk, v roce 1580 Rataje, část Otaslavic a Doloplazy. Roku 1589 dostal do zástavy za dluh 6 tisíc zlatých statek Mitrov. \n\nMatyáš Žalkovský měl v průběhu svého života tři manželky. S první ženou Martou se oženil ještě jako nešlechtic a ani ona nebyla šlechtického původu. Druhou ženou byla Eva Čechová z Hrádku a třetí manželkou Bohunka Gajevská z Gaje. Matyáš Žalkovský zemřel roku 1590 a byl pohřben v rodinné hrobce v Dobromilicích, které byly jeho hlavním sídlem.\n\nZanechal šest synů, kteří si po jeho smrti rozdělili majetek takto:\n\nDále měl dcery Alinu (manžel Prokop Podstatský z Prusinovic, 2. manžel Václav\nZáviš Bítovský), Annu (manžel Kryštof Falkenhan z Glošku) a Johanku (zaslíbena Janu Jindřichovi z Simersdorfu).\n\nSborník muzea města Blanska 98, Eva Nečasová, Etnografické památky rytířů Žalkovských, držitelů Blanska v letech 1568-1615\n\n"}
{"id": "622815", "url": "https://cs.wikipedia.org/wiki?curid=622815", "title": "Jan Žalkovský ze Žalkovic", "text": "Jan Žalkovský ze Žalkovic\n\nJan Žalkovský ze Žalkovic byl moravský šlechtic, který pocházel z rodu Žalkovských ze Žalkovic.\n\nJeho otcem byl Matyáš Žalkovský ze Žalkovic. Jan začal svoji kariéru jako písař zemského soudu a v letech 1596-1611 byl místodržícím nejvyššího písařství. Po smrti svého otce převzal hlavní rodinné sídlo v Dobromilicích, Brodek, Blansko a dům v Brně. Také vlastnil Šilperk s přilehlým hrádkem. Na počátku 17. století provedl přestavbu tvrze v Blansku, ze které vznikl renesanční zámek. V tomto období se však zadlužil a začal svůj majetek postupně rozprodávat. Roku 1614 prodal rodinné sídlo Žalkovských v Dobromilicích, následujícího roku Blansko. V předvečer bitvy na Bílé Hoře mu zůstaly pouze Doloplazy. Po porážce stavovského povstání byl nucen zaplatit pokutu 600 zlatých, o svůj poslední majetek v Doloplazech přišel zadlužený Jan v roce 1628. \n\nJan měl dvě manželky. Roku 1597 se oženil s Anežkou Bítovskou ze Slavíkovic, která však skonala již 18. června 1609. Po její smrti si Jan vzal Alenu Šlejnicovou ze Šlejnic. \nJan měl dvě děti, Matyáše a Aničku, které se však v historických pramenech již dále neuvádějí. Jan Žalkovský ze Žalkovic zemřel koncem 20. let 17. století v naprosté chudobě. Byl pohřben v rodinné hrobce v kostele v Dobromilicích a na jeho náhrobek, který byl zhotoven v dřívějších dobách, nikdo po jeho smrti nenapsal ani datum úmrtí.\n\n\n"}
{"id": "622819", "url": "https://cs.wikipedia.org/wiki?curid=622819", "title": "GFAJ-1", "text": "GFAJ-1\n\nGFAJ-1 je extrémofilní bakterie z čeledi Halomonadaceae, o které se předpokládalo, že dokáže nahradit fosfor (resp. fosfát) arsenem (resp. arseničnanem) ve své DNA a v dalších biomolekulách. Byla izolována americkou geobioložkou Felise Wolfeovou-Simonovou z vod kalifornského jezera Mono. Původní objev posiloval dlouhotrvající představu, že případný život na jiných planetách by mohl mít odlišné chemické složení od života na Zemi. Na výzkum se nicméně brzy po zveřejnění snesla kritika ze strany vědecké veřejnosti. Tvrzení, že je tato bakterie schopna nahradit atomy fosforu atomy arsenu ve své DNA, bylo vědeckou komunitou později vyvráceno.\n\n"}
{"id": "622824", "url": "https://cs.wikipedia.org/wiki?curid=622824", "title": "Lesní požár v Izraeli 2010", "text": "Lesní požár v Izraeli 2010\n\nLesní požár v Izraeli 2010 byl rozsáhlý lesní požár, který zuřil od 2. do 5. prosince 2010 v pohoří Karmel jižně od města Haifa v severním Izraeli. Šlo o největší lesní požár v dějinách státu Izrael.\n\nOheň vypukl v severní části vrcholové partie pohoří Karmel, které bylo od 20. století postupně plánovitě zalesňováno. Jde o lesní komplex nazývaný hebrejsky יערות הכרמל, \"Ja'arot ha-Karmel\", doslova \"Lesy Karmel\" o rozloze cca 30 000 dunamů (30 kilometrů čtverečních). Jeho výsadbu prováděl Židovský národní fond. Požár byl zpočátku soustředěn do prostoru mezi jižním okrajem Haify, městem Isfija a vesnicí Bejt Oren, poblíž vádí Nachal Chejk. Postupně se šířil k západu a severu.\n\n2. prosince 2010 vypukl v lesích v pohoří Karmel rozsáhlý požár, jehož sílu znásobilo dlouhodobé sucho a silný vítr vanoucí od východu. Ještě během odpoledne téhož dne se plocha postižená ohněm odhadovala na 3000 dunamů (3 kilometry čtvereční). V zasažené oblasti muselo dojít k evakuaci osob, včetně chovanců a personálu věznice Damon, která leží východně od vesnice Bejt Oren. Při evakuaci nápravného zařízení oheň pohltil autobus převážející studenty vězeňské stráže. Zemřelo 40 lidí. Kromě lidí z vězeňské stráže byli mezi mrtvými i civilisté. Ještě večer 2. prosince požádal izraelský premiér Benjamin Netanjahu o mezinárodní pomoc při zvládání ohně. Během noci z 2. na 3. prosince musely ustat aktivity hasičských letadel a požár se nepodařilo lokalizovat.\n\nBěhem koordinace evakuačních prací přímo na místě požáru byla těžce zraněna Ahuva Tomerová, z velení haifské policie. Kvůli těžkým popáleninám byl její stav popisován dopoledne 3. prosince jako kritický.\n\nRáno 3. prosince 2010 již plocha zničená ohněm přesáhla 20 000 dunamů (20 kilometrů čtverečních) a počet evakuovaných osob přesahoval 15 000. Kromě obyvatel prvotně postižené obce Bejt Oren, která byla ohněm z velké části zničena, a věznice Damon šlo o část populace města Tirat Karmel, vesnice Nir Ecion, Ejn Hod a Ejn Chaud, a oheň se blížil i k jižním předměstím Haify. Evakuována proto byla haifská čtvrť Hod ha-Karmel. V této fázi již byla událost označována za největší lesní požár v dějinách Izraele a počet obětí byl vyčíslen na 41, z toho 36 vězeňských strážců, 2 policisté a 1 dobrovolný hasič. Zprávy z noci ze čtvrtka na pátek mluvily o tom, že vesnice Bejt Oren byla zcela zničena, během pátku byly původní odhady korigovány s tím, že 80 % zástavby požár přežilo.\n\nOdpoledne hasičské velení oznámilo, že požár ve vrcholové lokalitě Karmelu, kde celá katastrofa vznikla, již je pod kontrolou a nebezpečí nehrozí ani Haifě. Oheň se dále ovšem šířil v prostoru západních svahů Karmelu, poblíž pobřežní dálnice číslo 4 a obce Atlit. Počet obětí stoupl na 42. Bezpečnostní síly musely během 3. prosince zabraňovat, někdy za použití násilí, pokusům některých obyvatel zničené vesnice Bejt Oren nebo nedalekého Nir Ecion vrátit se do svých domovů. Obyvatelé obce Ejn Hod trávili den na pobřežní dálnici číslo 4 a pozorovali, jak plameny postupují na jejich domy.\n\nVečer 3. prosince musely být opět přerušeny letecké protipožární operace. V té chvíli měl oheň na svědomí 17 000 evakuovaných lidí ze 14 různých vesnic a měst. Hořela stále oblast na západních svazích Karmelu, jižně a severně od přírodní rezervace Karmel Chaj Bar, dále plochy porostů u Isfije a u vesnice Nir Ecion. Očekávalo se, že k likvidaci požáru by mělo dojít během následujícího dne. Plocha zasažená ohněm vzrostla na víc než 35 000 dunamů (35 kilometrů čtverečních). Večer 3. prosince se zároveň znovu začalo mluvit o ohrožení předměstí Haify, čtvrti Hod ha-Karmel a areálu Haifské univerzity.\n\n4. prosince ráno byly opět obnoveny letecké akce v boji proti požáru. Oheň mezitím postoupil na okraj vesnic Nir Ecion a Ejn Hod a začal ničit některé domy v těchto obcích. Místní obyvatel z Ejn Hod citovaný deníkem Haaretz popsal, že viděl, jak plameny pohlcují desítky zdejších domů. Probíhala zároveň evakuace zvířat z rezervace Karmel Chaj Bar, která se ocitla v bezprostředním ohrožení.\n\nTeprve odpoledne v neděli 5. prosince, po 77 hodinách, se podařilo požár dostat pod kontrolu. Na místě ovšem nadále zůstávaly hasičské oddíly s cílem dokončit eliminaci jednotlivých ohnisek. Plocha krajiny zničené požárem se k 5. prosinci udávala na téměř 50 000 dunamů (50 kilometrů čtverečních). Obyvatelé evakuovaných obcí se mohli vrátit do svých bydlišť, s výjimkou vesnice Bejt Oren, kde byly závažnější majetkové škody. Oheň celkem v regionu Karmelu zničil 74 domů, 173 jich bylo poškozeno.\n\nV pondělí 6. prosince bylo oznámeno, že požár je definitivně uhašen. Během dne také na následky popálení z prvního dne požáru zemřela Ahuva Tomerová z velení haifské policie.\n\nPolicie vyšetřovala jako možnou příčinu ohně pálení odpadků na ilegálních skládkách v okolí lesa. Starosta Haify Jona Jahav prohlásil, že nelegální skládky byly dlouhodobě známým problémem a že bylo jen otázkou času, kdy dojde k podobnému neštěstí. Poslanec Knesetu Ja'akov Kac ale vyjádřil podezření, že oheň byl založen úmyslně jako součást arabské teroristické aktivity proti státu Izrael. Podobné podezření vyslovil i drúzský poslanec Ajub Kara. Kac poukázal na to, že požár vznikl na třech místech najednou. Zároveň informoval, že ve městě Furejdis, které obývají izraelští Arabové, mělo po ohlášení vzniku požáru dojít k pouličním oslavám.\n\n3. prosince večer oznámilo velení hasičských sil, že dospělo k závěru, že oheň na Karmelu vznikl nikoliv žhářským útokem ale vznícením odpadků na skládce. Kvůli podezření z nedbalostního zapříčinění vzniku požáru byli 4. prosince zadrženi dva bratři z města Isfija. V neděli 5. prosince byla na ně uvalena vyšetřovací vazba s trváním do středy 8. prosince. 6. prosince bylo oznámeno, že příčinou ohně byla skutečně nedbalost dvou mladíků ve věku 14 a 15 let. Nakonec se ale jiný čtrnáctiletý mladík z vesnice Isfija přiznal, že oheň způsobil, když odhodil žhavé uhlíky z vodní dýmky do okolního lesa, který se okamžitě vzňal.\n\nV průběhu 3. prosince vypuklo v severním Izraeli několik dalších požárů, u kterých bylo od počátku podezření na úmyslné založení. Šlo nejprve o požár v lokalitě Cur Šalom, ve městě Kirjat Bialik, severně od Haify, mimo pohoří Karmel. Byl ale ještě během odpoledne lokalizován, stejně jako ve stejnou dobu propuknuvší oheň poblíž města Kirjat Tiv'on. Policie odpoledne 3. prosince oznámila, že menší požár, který dočasně propukl v prostoru Cur Šalom, mohl být dílem žháře (na místě se našel bicykl, paruka a zavazadlo). Mluvčí haifských hasičů Rešef Hezi Levy prohlásil, že souběžný vznik požárů v Cur Šalom a u Kirjat Tiv'on vzbuzuje některé otazníky, ale že v tuto chvíli se ještě neprovádí vyšetřování, protože hasičský sbor se soustřeďuje na zvládání ohně.\n\nJeště během 3. prosince začal také hořet lesní porost poblíž města Mašhad nedaleko od Nazaretu a dále les při dálnici číslo 70 u obce Bat Šlomo, která leží sice také v prostoru pohoří Karmel, ale na jeho jižním okraji, daleko od hlavního lesního požáru. A pozdě odpoledne byl hlášen také požár lesa u vesnice Adi v západní Galileji. Všechny tři požáry byly ještě 3. prosince uhašeny. A policie prověřovala možnost žhářského útoku.\n\nK dalšímu incidentu došlo přímo v pohoří Karmel, kde byli zatčeni dva obyvatele města Dalijat al-Karmel ve věku 35 let, kteří byli zachyceni pozorovací leteckou sondou, jak odhazují láhev s potenciálně hořlavou náplní. Ještě v pátek ale byli tito muži propuštěni, protože se nepodařilo prokázat podezření. K 5. prosinci se uvádělo, že v severním Izraeli v uplynulých dnech bylo zaznamenáno celkem 20 žhářských pokusů.\n\nUž během 3. prosince se objevily názory, podle kterých byla reakce záchranářských a vládních složek v prvotní fázi požáru nedostatečná. Komentář v deníku Ma'ariv uvedl, že země která je schopna vypouštět špionážní satelity a provádět náročné vojenské operace, by měla být schopna vybavit své hasiče tak, aby jim po sedmi hodinách nedošel materiál. Kritizováno bylo i dlouhodobé podfinancování hasičských jednotek. První hlášení o požáru provedl ve čtvrtek ve čtvrt na dvanáct pilot letadla Alon Chajim, který spatřil oheň během svého letu nad touto oblastí. Nahlásil událost úřadům na haifském letišti, ale reakce na jeho hlášení byla prý pomalá.\n\nDo země 3. prosince ráno dorazilo prvních sedm zahraničních letadel pro boj s lesními požáry. Šlo o posádky z Bulharska, Řecka, Kypru a Ázerbájdžánu. Očekávala se letadla z Turecka, Egypta a dalších zemí. Pomoc tureckých hasičů ocenil izraelský premiér Netanjahu a poprvé ve funkci premiéra telefonicky mluvil se svým tureckým protějškem Recepem Tayyipem Erdoğanem a vyjádřil naději, že tato spolupráce zlepší vztahy mezi oběma státy. Od 4. prosince bylo do akce proti šíření požáru nasazeno i obří hasičské letadlo z Ruska s kapacitou 42 000 litrů vody. V neděli 5. prosince se do hašení zapojil také speciálně upravený letoun Boeing 747 z USA s kapacitou 94 000 litrů a schopností provádět letecké protipožární operace i v noci.\n"}
{"id": "622825", "url": "https://cs.wikipedia.org/wiki?curid=622825", "title": "Projekt 183R", "text": "Projekt 183R\n\nProjekt 183R (v kódu NATO třída Komar) byla třída raketových člunů sovětského námořnictva z doby studené války. Jako první postavené raketové čluny vytvořily zcela novou kategorii rychlých útočných plavidel. Jejich hlavním úkolem bylo ničení hladinových lodí protivníka.\n\nTento typ vyvinula Ústřední námořní konstrukční kancelář (CMKB) Almaz, tehdy ještě nesoucí označení CKB-5. V letech 1959–1965 bylo postaveno 112 člunů této třídy, přičemž dalších cca 100 člunů postavila Čína jako třídy \"Hoku\" a \"Hegu\". Většina člunů byla brzy odprodána sovětským spojencům – například Alžírsku, Čínské lidové republice, Egyptu, KLDR a Vietnamu. Ruské námořnictvo již žádné čluny této třídy neprovozuje, v zahraničí však mohou být některé stále aktivní.\n\nTřída \"Komar\" využívala dřevěného trupu motorových torpédových člunů třídy \"P6\". Hlavní výzbroj tvořila dva vypouštěcí kontejnery protilodních střel SS-N-2A Styx na bocích trupu. Střely měly hlavici o hmotnosti 500 kg a dolet 46 km. Ve výzbroji je doplňovala věžička s 25mm dvojkanónem umístěná na přídi člunu.\n\nDva egyptské raketové čluny „504“ a „501“ třídy \"Komar\" odpoledne 21. října 1967 pomocí raket \"Styx\" potopily izraelský torpédoborec \"Ejlat\". Bylo to první potopení nepřátelského plavidla řízenou střelou a zároveň bojový křest raketových člunů.\n\n\n\n"}
{"id": "622840", "url": "https://cs.wikipedia.org/wiki?curid=622840", "title": "Hypovitaminóza A ptáků", "text": "Hypovitaminóza A ptáků\n\nPtáci, zejména semenožraví (granivorní), jsou velmi citliví na nedostatek vitamínu A v krmivu. Hypovitaminóza A se u nich projevuje poškozením funkce dýchacího, trávicího a močopohlavního traktu, podmíněné vznikem skvamózní (dlaždicové) metaplazie epitelu sliznic (změna v nefunkční epitel). Typickým patologickým nálezem jsou malé bělavé uzlíčky v horních částech trávicího ústrojí (zejm. dutina zobáku, hltan a jícen), vznikající ucpáním vývodů hlenových žlázek keratinem.\n\nU kura domácího se klinické příznaky projevují asi do 14 dnů po vyčerpání jaterních zásob vitamínu, a to nejprve zpomalením růstu; u kuřat se mohou objevit již ve věku 3-4 týdnů. Peří je bez lesku, suché, lomivé a rozčepýřené. Dochází ke ztrátě žlutého pigmentu na zobáku a běháků drůbeže těch plemen, u nichž se toto zbarvení vyskytuje. Hřebínek a lalůčky jsou bledé. Na oku lze v některých případech pozorovat slzení, někdy i ztrátu pigmentu, okolí oka bývá oteklé (edém) v důsledku metaplazie epitelu slinných žláz, popřípadě zduří i podočnicové dutiny. Zduření může dosáhnout velkých rozměrů a způsobit ztrátu zraku. V těžších případech se objevuje pod víčky tuhý, žlutě zbarvený sýrovitý výpotek (exsudát). Z nosních otvorů vytéká nebo je možno vytlačit vodnatý, později páchnoucí výpotek. Příjem krmiva je u nemocných ptáků snížen, slepice většinou postávají a hubnou. V některých případech se popisují i nervové příznaky, a to nekoordinované pohyby. Snáška vajec klesá, je zhoršená kvalita vaječné skořápky, dochází k poklesu líhnivosti násadových vajec, vysoká embryonální a postnatální mortalita jsou zvýšené. Dospělé nosnice hynou při výživě deficientním krmivem za 2-5 měsíců. U kohoutů dochází k redukci počtu a snížené pohyblivosti spermií a zvýšenému výskytu abnormálních spermií. U kachňat dochází k retardaci růstu kostí.\n\nHypovitaminóza A může také způsobovat nadměrné rohovatění kůže (hyperkeratózu), zejména na chodidlové ploše prstních polštářků, čímž vzniká predispozice pro vznik dermatitidy. Xeroftalmie (vysychání spojivky a rohovky oka) se u drůbeže vyskytuje vzácně, protože k uhynutí dochází dříve, než se tyto příznaky mohou vyvinout.\n\nU papoušků se hypovitaminóza A projevuje rýmou, zánětem očních víček a rohovky současně s dýchacími a polykacími potížemi. Na sliznicích nozder a hltanu dochází ke zrohovatění epitelu žláz. Pokles hmotnosti u korel způsobuje chronické dýchací potíže. Při mírné hypovitaminóze A, zejména u andulek, je často jediným příznakem polyurie a zvýšená žíznivost (polydypsie). \nSpecifickou formou hypovitaminózy A jsou u mnoha papoušků a příležitostně také u holubů sublinguální (podjazyčné) abscesy, které ztěžují příjem a polykání potravy a později mají za následek zažívací potíže. Změny se objevují v místech předních podčelistních a zadních žláz jazyka. Ptáci rychle slábnou a často trpí průjmem. U amazoňana fialovotemenného (\"Amazona finschi\"), krmeného pouze slunečnicovými semeny, způsobuje hypovitaminóza A metaplazie epitelu dýchacích cest a granulomatózní zánět plic.\n\nDiagnostika hypovitaminózy A je založena nejčastěji na nálezu patologických změn v horní části trávicího traktu. Ke stanovení přesné diagnózy je nutné zkontrolovat obsah vitamínu v krmivech nebo vyšetřit obsah vitamínu A v játrech. Hladina vitamínu A v játrech pod 50 mj. /g u mnoha druhů ptáků úzce koreluje s příznaky hypovitaminózy A. Vhodné je histologické vyšetření bioptátu; metaplazie začínají v centrální části slinných žláz hromaděním keratinu a jejich zvěšením.\n\nDiferenciálně diagnosticky je třeba u drůbeže vzít v úvahu zejména infekční rýmu a sinusitidu, které však postihují výlučně dýchací orgány, dále neštovice, které vyvolávají tvorbu blan ulpívajících pevně na sliznicích a často se vyskytují současně s kožními změnami. U kuřat v případě nervových příznaků je nutné odlišit encefalomalacii a encefalomyelitidu.\n\nLéčebně se po dobu několika týdnů zvyšuje přívod vitamínu A nad běžnou normu. Při současných parazitárních infekcích je třeba předem provést dehelmintizaci, aby byly zajištěny podmínky pro správné vstřebávání. Rovněž střevní záněty je vhodné nejprve ovlivnit dietní úpravou. Při zvlášť pokročilých změnách je třeba aplikovat vitamín A injekčně. Tím se hladina vitamínu A v krvi rychle upraví, bez ohledu na funkčnost střeva. Nemoci jater zhoršují u ptáků schopnost skladovat vitamín A.\n\nDisperzní formy vitamínu A pro aplikaci v pitné vodě vytvářejí ve vodě poměrně stabilní emulzi, v niž se vitamín A snadno vstřebává již v počáteční části trávicího ústrojí, nikoli až po emulgaci žluče, jak je tomu při aplikaci tuků a olejů.\n\nPrevence předpokládá především dostatečný přísun vitamínu A v krmných směsích pro drůbež. Vedlejšími zdroji může být kvalitní a čerstvé zelené krmivo, v zimním období senná moučka, jetelové drolky a rybí tuk. U cizokrajných ptáků je nutné zajistit pravidelný příjem vitamínu ve formě ovoce, zeleniny nebo komerčně připravovaného krmiva s obsahem vitamínu A 10-12.000 mj. /kg a s obsahem bílkovin kolem 15-20 %.\n\nPři jednorázové aplikaci vitamínu A je třeba mít na zřeteli možnost vzniku hypervitaminózy, která se projevuje u malých kuřat již po dávkách nad 6000 mj. /ks poklesem tělesné hmotnosti, tvorbou hnědých strupů (krust) v koutcích zobáku a na očních víčkách, v menší míře na kloace, zvukovodech a chodidlové ploše běháků. Část kuřat nevidí pro slepení víček a hyne. U dospělých nosnic předózování vitamínem A zhoršuje především líhnivost.\n\n\n"}
{"id": "622848", "url": "https://cs.wikipedia.org/wiki?curid=622848", "title": "Genasauria", "text": "Genasauria\n\nPříslušníci rozsáhlého kladu Genasauria patřili mezi ptakopánvé dinosaury. Jejich společným znakem bylo zobákovité zakončení čelistí a všichni byli primárně býložraví. Dnes rozlišujeme dvě hlavní vývojové skupiny genasaur, a sice příslušníky podřádu Thyreophora (stegosauři a ankylosauři) a podřádu Cerapoda (ornitopodi, pachycefalosauři, rohatí dinosauři). Tito dinosauři žili nejpozději od spodní jury až do svrchní křídy na většině území druhohorního světa.\n\nNázev této skupině dal americký paleontolog Paul Sereno v roce 1986. Ten používal pojem Genasauria dlouho sám, dnes už je však využíván a přebírán častěji.\n\n"}
{"id": "622851", "url": "https://cs.wikipedia.org/wiki?curid=622851", "title": "Olšinský vodopád", "text": "Olšinský vodopád\n\nOlšinský vodopád, správně Olšinecký vodopád, též vodopád na Kojetickém potoce je vodopád na Kojetickém potoce u místní části Svádov v Ústí nad Labem. Nachází se nad osadou Olšinky v katastrálním území Svádov, nedaleko pod trojmezím s katastrálními územími Budov u Svádova a Kojetice u Malečova.\n\nVýška vodopádu je sedm metrů, průtok činí 40 litrů za sekundu a celková mohutnost 280 m.l/s. Vodopád v nadmořské výšce 190–197 metrů zakončuje údolí Kojetického potoka a není zcela přírodního původu. Údolí má místy charakter rokle s čedičovými skalkami s varhanovitou odlučností. V blízkosti vodopádu vede žlutě značená turistická trasa. Přístup k vodopádu je omezen soukromým pozemkem a strmou skalní stěnou.\n\n"}
{"id": "622858", "url": "https://cs.wikipedia.org/wiki?curid=622858", "title": "Z mého života", "text": "Z mého života\n\nZ mého života může být:\n\n"}
{"id": "622859", "url": "https://cs.wikipedia.org/wiki?curid=622859", "title": "Kuito", "text": "Kuito\n\nKuito je město v centrální Angole na plošině Bié, které je zároveň hlavním městem provincie Bié. Nachází se ve výšce asi 1700 m. Po celou dobu portugalské vlády až do roku 1975 se nazývalo Silva Porto. Město patří k těm, které válka v Angole zasáhla nejvíc. Mnoho budov je dodnes poškozeno a na mnoha budovách jsou patrné díry po kulkách. V okolí města se nacházejí minová pole rozmístěná taktéž v době války.\n\nKlima je neobyčejně chladné vzhledem k zeměpisné šířce, ve které se Kuito nachází. Průměrná roční teplota je 18 °C. Nejchladnější je období od května do srpna, což odpovídá období sucha. V této době se můžeme setkat s lehkými mrazíky. Nejnižší naměřená teplota je −5 °C. Září a říjen jsou nejteplejší měsíce, kdy prší jen mírně, hlavní období dešťů začíná v prosinci a končí v dubnu. Nejvyšší průměrná teplota je v září – 28 °C.\n\nInstitut tropů a subtropů České zemědělské univerzity v Praze zahájil v lednu 2009 spolu s ADRA nový rozvojový projekt v Angole, jehož cílem je logistické a odborné zajištění posledního ročníku Střední zemědělské školy v Kuitu, spojené s plněním dalších školních a přidružených aktivit.\n\n"}
{"id": "622863", "url": "https://cs.wikipedia.org/wiki?curid=622863", "title": "Smečenská rokle", "text": "Smečenská rokle\n\nPřírodní památka Smečenská rokle se nachází na západě okresu Kladno, přibližně 2,5 km jihozápadně od města Smečno a 7 km severozápadně od statutárního města Kladna. Jedná se o několik desítek metrů hluboké, ostře zaříznuté údolí, které na svém nejhořejším toku vyhloubil Svinařovský potok v opukové náhorní plošině Džbánu. \n\nDůvodem ochrany, která byla vyhlášena v roce 1987, je geologický profil džbánskou křídou (opuky stupně spodní turon a pískovce stupně svrchní cenoman). Smečenská rokle je součástí Přírodního parku Džbán.\n\n"}
{"id": "622866", "url": "https://cs.wikipedia.org/wiki?curid=622866", "title": "Třebichovická olšinka", "text": "Třebichovická olšinka\n\nPřírodní památka Třebichovická olšinka byla vyhlášena v roce 1987 a nachází se u obce Třebichovice. Důvodem ochrany je bohatá lokalita bledule jarní a vstavačovitých.\n\nHlavním motivem ochrany území je bohatý výskyt ohrožené bledule jarní, jejíž populace sílí a rozšiřuje se i za hranice chráněného území. Kromě bledule se zde vyskytuje také prstnatec májový a hadilka obecná. Ve východní části roste kostival český a ostřice trsnatá.\n\n"}
{"id": "622876", "url": "https://cs.wikipedia.org/wiki?curid=622876", "title": "Projekt 183", "text": "Projekt 183\n\nProjekt 183 (či též třída P6) byla třída torpédových člunů sovětského námořnictva z doby studené války. V letech 1953–1960 jich bylo postaveno celkem 622 kusů v několika variantách. Sovětské námořnictvo je používalo až do poloviny 70. let. Z jejich konstrukce byly odvozeny raketové čluny třídy \"Komar\" – první plavidla svého druhu na světě. Velké množství člunů třídy \"P6\" bylo exportováno do spřátelených zemí.\n\nTřída \"P6\" měla dřevěný trup typu polokluzák. Hlavňovou výzbroj tvořily dva dvouhlavňové 25mm kanóny ve věžích na přídi a na zádi. Po stranách můstku byly umístěny dva 533mm torpédomety. Čluny mohly nést také miny a hlubinné pumy. Pohonný systém tvořily čtyři diesely. Nejvyšší rychlost dosahovala 43 uzlů.\n\nNěkolik typů, vyvinutých na bázi třídy P6, se nerozšířilo.\n\n\n"}
{"id": "622878", "url": "https://cs.wikipedia.org/wiki?curid=622878", "title": "Étienne Marcel", "text": "Étienne Marcel\n\nÉtienne Marcel [\"éťjenn marsel\"] (narozen mezi 1302 a 1310 – 31. července 1358 v Paříži) byl pařížský kupec a prévôt des marchands (starosta) za vlády Jana II.\n\nV roce 1355 byl zástupcem třetího stavu v generálních stavech, které v době stoleté války ovládaly správu daní a vyhlásily v roce 1357 novou daň na zaplacení výkupného za krále Jana. V roce 1358 se postavil do čela povstání pařížských měšťanů, které vypuklo proti dauphinovi Karlovi a nechal povraždit královské úředníky. Rovněž podpořil povstání jacquerie, které téhož roku vypuklo na francouzském venkově. Étienne Marcel byl zavražděn pařížskými měšťany, kterým se zdálo, že ve svém odporu vůči králi zašel příliš daleko a mohl by vydat město Angličanům. Jako vůdce měšťanského povstání proti královské autoritě je od dob Velké francouzské revoluce národním hrdinou.\n\nV Paříži je po něm pojmenována ulice \"Rue Étienne-Marcel\" a jeho jméno nese i stanice metra na lince 4.\n\n"}
{"id": "622879", "url": "https://cs.wikipedia.org/wiki?curid=622879", "title": "Templ v Paříži", "text": "Templ v Paříži\n\nTempl v Paříži (francouzsky \"Le Temple\") byl název sídla templářského řádu, který se usídlil za hradbami tehdejší Paříže po pádu Akkonu v roce 1291. Templáři vysušili zdejší bažiny a na pozemcích darovaných Ludvíkem VII. vystavěli opevněný komplex budov. Později zde vniklo vězení. Ze staveb se dnes již nic nedochovalo.\n\nTempláři měli v Paříži svůj chrám již asi od roku 1130. Na počátku 13. století vybudovali severně od města novou komendu, která nahradila původní. Po pádu Akkonu v roce 1291 se pařížský Templ stal rezidencí velmistra. Hlavní stavbou opevněného území byl donjon, dále zde byl kostel, klášterní budovy a další stavby obehnané hradbami s baštami. Obranný systém byl vedle donjonu doplněn ještě čtverhrannou věží. Od roku 1146 byl v donjonu nazývaném \"Tour du Temple\" (Templářská věž) uložen královský poklad, jehož střežením byli templáři pověřeni. Tato praxe se udržela až do vlády Filipa IV. Sličného, který proti templářskému řádu vystoupil. Po procesu s templáři v roce 1307 a po vydání papežské buly \"Vox in excelso\" roku 1314 a upálení velmistra Jacquese de Molay přešel majetek templářů do rukou maltézského řádu a z území se stala samostatná náboženská enkláva až do Francouzské revoluce. Kolem ní se rozvíjela čtvrť Le Marais, především v 17. a 18. století.\n\nV roce 1792 byl Templ přeměněn na vězení, kde byla internována královská rodina a Ludvík XVII. zde zemřel.\n\nNapoleon Bonaparte nařídil demolici hlavní věže v roce 1808 a ta trvala dva roky. Další budovy zanikly při přestavbě Paříže v 19. století. Dnes se z tehdejších budov nedochovalo nic. Pouze několik pomístních názvů upomíná na přítomnost templářů v Paříži: ulice \"Rue du Temple\", \"Rue Vieille-du-Temple\", \"Boulevard du Temple\", dále \"Square du Temple\", kde stojí radnice 3. obvodu, a rovněž stanice metra Temple a tržnice Carreau du Temple.\n"}
{"id": "622880", "url": "https://cs.wikipedia.org/wiki?curid=622880", "title": "Železniční nehoda na Lyonském nádraží v Paříži", "text": "Železniční nehoda na Lyonském nádraží v Paříži\n\nŽelezniční nehoda na Lyonském nádraží v Paříži je vlakové neštěstí, ke kterému došlo v 19.10 hodin 27. června 1988 v podzemní části Lyonského nádraží v Paříži. Vlak z Melunu na Corbeil-Essonnes na lince RER D, jedoucí rychlostí zhruba 70 km/h, narazil do stojícího plně obsazeného vlaku směřujícího do Melunu. Při nehodě zahynulo 56 osob (včetně strojvedoucího stojícího vlaku) a 57 jich bylo zraněno. Jedná se o nejvážnější železniční nehodu v regionu Île-de-France společnosti SNCF od jejího založení v roce 1938.\n\nNehodě předcházelo použití nouzové brzdy několik kilometrů před Lyonským nádražím, kterou použila cestující, aby mohla vystoupit na stanici Vert de Maisons. Vlak zde již po přechodu na letní jízdní řád nezastavoval, což nevěděla. Aby nedorazila pozdě, použila tento neobvyklý způsob zastavení. Když se strojvedoucí snažil brzdy vrátit do normálního stavu, uzavřel omylem brzdový ventil. Protože se vlak nechtěl rozjet, vypustil i zbytek vzduchu, čímž vyřadil z provozu brzdy v posledních sedmi z osmi vagónů vlaku. Aby dohnal ztracený čas, strojvedoucí následně zrychlil vlak. Kvůli zpoždění byl rovněž požádán řídicím střediskem, aby nezastavoval na předposlední stanici v Maisons-Alfort, ale jel přímo do Paříže. Protože si všiml selhání brzdového systému až před příjezdem na nádraží, mohl vlak zbrzdit pouze s jedinou funkční brzdou na zhruba 45 km/h. Přitom zapomněl na elektrické brzdy, které se obvykle nepoužívají. Při informování výpravčího o situaci zapomněl také udat své jméno a číslo vlaku, a následně spustil alarm na trati v okruhu 10 kilometrů. Spuštěný poplach znemožnil identifikaci vlaku, neboť všichni ostatní strojvedoucí museli okamžitě zastavit své vlaky, a dotazovali se řídicího střediska, co se stalo. Kromě toho to znamenalo, že návěsti všech návěstidel byla změněna na „Stůj“, a že předprogramování výhybek, které mělo v případě nehody umožnit vlaku projet po volné trati, bylo vymazáno. Vlak kvůli sklonu dráhy před nádražím opět zrychlil na více než 70 km/h, a na staniční koleji se srazil se stojícím vlakem v protisměru. Tento vlak měl rovněž zpoždění a byl plně obsazen, především první vagón, který stál hned u schodiště. Při srážce bylo 56 osob usmrceno a téměř stejný počet těžce zraněn. Personál a cestující z neovladatelného vlaku se shromáždili v zadní části vlaku, takže vyvázli jen s lehkými zraněními. Strojvedoucí stojícího vlaku André Tanguy, který viděl přijíždět vlak, zachránil mnoho cestujících tím, že až do okamžiku nárazu nabádal cestující vlakovým rozhlasem k urychlenému opuštění vlaku. Sám při srážce zahynul.\n\nPři vyšetřování byly nalezeny chyby jednotlivých účastníků:\n\nPři soudním procesu, který se konal koncem roku 1992, byl strojvůdce odsouzen ke čtyřem rokům vězení a vlakvedoucí stojícího vlaku k šesti měsícům podmíněně, potrestáni byli i dispečeři. Den po vynesení rozsudku většina strojvůdců a revizorů SNCF vstoupila do jednodenní stávky, což pobouřilo rodiny obětí a části pasažérů. Při odvolacím procesu, který se konal v roce 1993, byly některé tresty sníženy, neboť bylo prokázáno, že brzdové ventily užívané na vlacích SNCF neodpovídaly normám.\n\n"}
{"id": "622886", "url": "https://cs.wikipedia.org/wiki?curid=622886", "title": "Udo Kier", "text": "Udo Kier\n\nUdo Kier, narozen jako Udo Kierspe (* 14. října 1944, Kolín nad Rýnem) je německý herec, známý především v hororových filmech.\n\nNarodil se v Kolíně nad Rýnem. Nemocnice, ve které se narodil, byla za několik dní po jeho narození bombardována. Svého otce v dětství moc nevídal. V roce 1962 se přestěhoval do Velké Británie.\n\nSvoji hereckou kariéru zahájil jako chráněnec režiséra Rainera Wernera Fassbindera. Hrál ve filmech, jako je \"Tělo pro Frankensteina\", \"Maďarská rapsodie\", \"Třetí generace\" atd. Objevil se ve filmech Larse von Triera (kromě filmů \"Idioti\", \"The Element of Crime, \" \"Kdo je tady ředitel?\" a \"Antikrist\") a je kmotrem von Trierovy dcery Agnes.\n\nKromě toho si zahrál ve filmu \"Barb Wire\" po boku Pamely Andersonové, také mimořádně cynického chirurga pracujícího pro NASA v \"Armageddonu\". Objevil se také ve videoklipech hitů \"Deeper and Deeper\" od Madonny a \"Make Me Bad\" od skupiny Korn.\n\nZtvárnil také postavu Juryho v PC hře Command & Conquer: a jejím rozšíření Yuri´s Revenge.\n\n\n"}
{"id": "622889", "url": "https://cs.wikipedia.org/wiki?curid=622889", "title": "Agentura Spojených států amerických pro mezinárodní rozvoj", "text": "Agentura Spojených států amerických pro mezinárodní rozvoj\n\nAgentura Spojených států amerických pro mezinárodní rozvoj (: \"United States Agency for International Development, USAID\"), či Americká agentura pro mezinárodní rozvoj, je agentura federální vlády Spojených států amerických, zodpovědná primárně za administraci zahraniční civilní pomoci. Byla založena roku 1961 výkonným rozhodnutím prezidenta Johna F. Kennedyho za účelem realizace programů rozvojové pomoci v oblastech schválených Kongresem na základě zákona \"Foreign Assistance Act\" z roku 1961. USAID, jako nezávislá federální agentura, získává souhrnné zahraničně-politické směrnice od amerického Ministerstva zahraničních věcí a usiluje o „podání pomocné ruky lidem v zámoří, bojujícím za lepší život, za účelem zotavení z katastrof, či těm, kteří se snaží žít ve svobodné a demokratické zemi.“\n\nOficiální cíle USAID zahrnují poskytování „ekonomické, rozvojové a humanitární pomoci po celém světě na podporu amerických zahraničně-politických cílů.“ Agentura působí v subsaharské Africe, Asii, na Blízkém východě, v Latinské Americe a Karibiku, Evropě a Eurasii. K září 2012 se USAID stáhl z Ruska, kde působil dvě desetiletí, poté, co ruská vláda rozhodla zastavit jeho programy v zemi. 1. května 2013 byla USAID vykázana z Bolívie, kde byla obviněna z politického vměšování.\n\n"}
{"id": "622894", "url": "https://cs.wikipedia.org/wiki?curid=622894", "title": "Yuri Dojc", "text": "Yuri Dojc\n\nYuri Dojc, původním jménem Juraj Dojč (* 12. května 1946 Humenné), je renomovaný slovensko-kanadský umělecký a komerční fotograf. Jeho práce zahrnují kromě jiných černobílé akty, portréty kanadských veteránů z období druhé světové války a projekty \"American Dreams\", \"Marble Woman\" nebo \"Last Folio\". V současné době je považován za jednoho z největších žijících kanadských fotografů. Patří ke špičce v reklamní fotografii, získal řadu ocenění a byl zařazen mezi sto nejslavnějších fotografů světa, kteří se věnují ženskému aktu.\n\nYuri Dojč vyrůstal ve městě Humenné na východě Slovenska. Jeho otec pracoval jako ředitel střední školy a matka jako učitelka. V roce 1954 se rodina s tehdy osmiletým Yurim přestěhovala do Bratislavy. V roce 1968 dokončil v roce 1968 střední průmyslovou školu a jako student se zúčastnil letního studijního programu v Londýně, když vojska Varšavské smlouvy vpadla do tehdejšího Československa. Poslechl radu svého otce a rozhodl se, že se domů nevrátí. Koncem roku požádal o kanadské vízum, které obdržel, takže o rok později emigroval do Kanady a usadil se s pouhými 6 dolary v kapse v Torontu.\n\nPo vystudování v oboru strojírenství pokračoval studiem psychologie na Univerzitě Komenského v Bratislavě. Krátce na to bylo jeho studium přerušeno sovětskou invazí. Po příchodu do Kanady začal studovat fotografii na Ryerson University v Torontu, kde se mu podařilo získat stipendium. Už během studia pracoval jako fotoeditor studentského týdeníku \"Eyeopener\" a spolupracoval po boku budoucí novinářky Christie Blatchfordové a s lidmi jako například reportér CBC Paul Workman, reportér City TV Jojo Chintoh a komik Paul Chata. Po absolutoriu dostal nabídku pracovat pro nejlepšího kanadského fotografa. Začal se tedy fotografii věnovat naplno.\n\nJeho práci v začátcích ovlivnili fotografové Edward Weston, Irving Penn, Man Ray nebo Guy Bourdin, ale i malíři René Magritte, Egon Schiele a Amedeo Modigliani. Ze začátku se věnoval fotografování interiérových prvků jako dveře, okna, židle a květiny, později ho začalo přitahovat fotografování lidí.\n\nV roce 1975 si otevřel vlastní fotografický ateliér, kde tvořil a pracoval pro společnosti jako FedEx, American Express, Canon, Seagrams, General Motors, Eastman Kodak, Porsche, Club Med, Brooks, Panasonic i pro reklamní agentury po celém světě.\n\nV 80. letech 20. století, v době vrcholu éry plakátů, se jeho fotografie objevily i ve filmu \"D.C. Cab\". Jeho třemi nejprodávanějšími fotografiemi byly \"Legs\",\" Bicycle\" a \"Chair\". Po třiceti letech práce se stal jedním z hlavních hráčů na fotografickém hřišti.\n\nYuri Dojc se stal úspěšným reklamním fotografem, ale osobně dává přednost fotografování aktů. Věnoval se i fotografování lidí, kteří přežili holokaust. V současné době pracuje na dokumentu o kanadských válečných veteránech, \"Portraits of Bravery\". \n\nOd roku 1975 vystavoval mnohokrát samostatně, ale i společně s dalšími umělci v Kanadě, USA, Velké Británii, Belgii, Polsku, Česku a samozřejmě také na Slovensku.\n\nPod názvem \"Last Folio\" se 1. září 2011 konala \"Fotografická cesta s Yurim Dojčem\" v umělecké galerii Grunwald Gallery of Art na Univerzitě v Indianě v americkém Bloomingtonu. Fotografie zachycují krajinu, synagogy a předměty, tedy to, co lidé z četných slovenských židovských komunit opustili a zanechali kvůli deportaci do koncentračních táborů v roce 1942. „\"To, co zůstalo\"“ je zároveň jedním z podtitulů této výstavy.\n\nTato výstava byla původně uvedena ve Slovenském národním muzeu, následovaná prezentacemi v Gonville and Caius Lower Library v anglickém Cambridge, v Muzeu židovského dědictví v New Yorku, v sídle Evropské komise v Bruselu.\n\nK jeho nejznámějším dílům patří knihy \"The American Dreams\" věnované vlastním mladickým snům o Americe. Podobně vznikla i sbírka \"Praha\". Snad nejpopulárnější Dojcovou knihou je jeho \"Marble Woman\", o níž řekl, že je „vlastně oslavou ženy“. A když se italský časopis \"L’espresso\" rozhodl vytvořit sérii knih nazvanou \"Eros e Fotografia\", přizval Dojce ke spolupráci s takovými fotografy, jako Robert Mapplethorpe, David LaChapelle, Man Ray a Bill Brandt.\n\n\n"}
{"id": "622898", "url": "https://cs.wikipedia.org/wiki?curid=622898", "title": "Stará Ves (přírodní památka)", "text": "Stará Ves (přírodní památka)\n\nPřírodní památka Stará Ves byla vyhlášena v roce 1984 a nachází se u obce Hudlice. Důvodem ochrany jsou teplomilná společenstva na diabasovém podkladu.\n\nNa diabasových vulkanitech rostou teplomilná a vápnomilná společenstva skalních stepí. V oblasti se vyskytuje na 170 druhů cévnatých rostlin. Z řady vzácných druhů rostlin lze jmenovat kavyl Ivanův, tařici horskou, sasanku lesní či rozrazil ožankolistý.\n\n"}
{"id": "622901", "url": "https://cs.wikipedia.org/wiki?curid=622901", "title": "Studánky u Cerhovic", "text": "Studánky u Cerhovic\n\nPřírodní památka Studánky u Cerhovic je chráněné území, které bylo vyhlášeno 17. dubna 1986 z důvodu ochrany prameniště s výskytem vzácných druhů rostlin, například prstnatce májového \"(Dactylorhiza majalis)\" nebo upolínu nejvyššího \"(Trollius altissimus)\". Nachází se 1,5 km západně od obce Cerhovice na hranicích Plzeňského a Středočeského kraje. Na sousedních loukách bylo také jedno z posledních míst ve středních Čechách, kde se nacházel hořec jarní \"(Gentiana verna)\".\nPřírodní památka Studánky u Cerhovic se nachází přibližně 1,5 km na západ od obce Cerhovice v okrese Beroun. Je to plochá deprese s podmáčenými loukami a hospodářskými lesy rozkládajícími se na jihozápadním úpatí Třenické hory. Nadmořská výška se pohybuje v rozmezí mezi 430 až 470 metry nad mořem. Výměra přírodní památky je 9,5 ha. Nedaleko Studánek byl v nedávné době vybudován rozsáhlý logistický sklad, který však nemá na přírodní památku žádné negativní dopady. V blízkosti Studánek se také nachází dálnice D5 vedoucí z Prahy na Plzeň. V minulosti bylo území využíváno jako pastvina a louka a spodní část PP byla odvodněna meliorací kvůli snadnějšímu zemědělskému využití lokality.\n\nNávštěva lokality je vhodná v květnu až červenci, kdy kvete prstnatec májový \"(Dactylorhiza majalis)\".\n\nGeologický podklad PP tvoří ordovické (prvohorní) křemence na severu a na jihu je tvořen prekambrickými břidlicemi. Povrch je kryt podzolovými hnědozeměmi a kyselými podmáčenými půdami. V minulosti se na území přírodní památky nacházely malé lomy, kde se s největší pravděpodobností těžily křemenné pískovce, a je zde možné nalézt minerál wavellit. Geomorfologicky patří oblast do Hořovické pahorkatiny.\n\nHydrologicky patří Studánky u Cerhonic do experimentálního povodí Cerhovického potoka, kde byl v minulosti prováděn výzkum retardace odtoku z pramenných oblastí.\n\nNa území PP Studánky u Cerhovic se nachází několik druhů chráněných rostlin. Území je chráněno především kvůli masovému výskytu prstnatce májového \"(Dactylorhiza majalis)\" a dalším ohroženým rostlinám, jako je upolín nejvyšší \"(Trollius altissimus)\" a kosatec sibiřský \"(Iris sibirica)\". Chráněných rostlin se zde však vyskytuje více, např. zimostrázek alpský \"(Polygala chamaebuxus)\", svízel severní \"(Galium boreale)\", ostřice trsnatá \"(Carex cespitosa)\" a jalovec obecný \"(Juniperus communis)\", který je kvůli absenci pastvy málo vitální. Dříve se zde nacházely i tolije bahenní \"(Parnassia palustris)\", bradáček vejčitý \"(Listera ovata)\" a kruštík širolistý \"(Epipactis helleborine)\", ale v roce 2008 na území PP už nebyly nalezeny. Celkově bylo na území PP nalezeno přes 300 druhů cévnatých rostlin. V severní části PP se nachází hospodářský les, kde probíhá běžné lesní hospodaření. Jeho složení má značně pozměněnou druhovou skladbu. Nachází se zde borovice, smrky, modříny, a nezřídka i akáty, které zde nejsou geograficky původní. Mezi další dřeviny, které se v lokalitě dají najít, patří různé druhy vrb , jasan ztepilý \"(Fraxinus excelsior)\", javory, jeřáb ptačí \"(Sorbus aucuparia)\", olše lepkavá \"(Alnus glutinosa)\", topol bílý \"(Populus alba)\", dub letní \"(Quercus robur)\". Z běžných druhů rostlin zde můžete nalézt květenu potoční jaseniny – např. metlice trsnatá \"(Deschampsia cespitosa)\", pryskyřník plazivý \"(Ranunculus repens)\", mochna nátržník \"(Potentilla erecta)\", pomněnka bahenní \"(Myosotis palustris agg.)\", blatouch bahenní \"(Caltha palustris)\", sítina rozkladitá \"(Juncus effusus)\" nebo květenu acidofilní doubravy, která se rozkládá na JZ svahu Třenické hory – např. metlička křivolaká \"(Avenella flexuosa)\", brusnice borůvka \"(Vaccinium myrtillus)\", jestřábník zední \"(Hieracium murorum)\", rozrazil lékařský \"(Veronica officinalis)\".\n\nFauna na území PP nebyla systematicky prozkoumána. Podrobněji zkoumáni byli pouze měkkýši tvořící zde typické společenstvo středně úživných mokřadů. Z chráněných druhů měkkýšů se zde vyskytují vrkoč útlý\" (Vertigo angustior)\" a vrkoč lesní\" (Vertigo substriata)\". V minulosti byl zaznamenán i výskyt některých chráněných obratlovců – zmije obecné\" (Vipera berus)\", ropuchy obecné \"(Bufo bufo)\", ťuhýka obecného\" (Lanius colurio)\". Mohou se zde vyskytovat i modrásci rodu \"Maculinea\".\n\nNelesní část přírodní památky ohrožuje především nevhodná skladba dřevin, která se výrazně liší od skladby přirozené – smrk, modřín. Vyskytuje se zde mnoho akátů a porost pámelníku bílého, který je nutno beze zbytku odstranit. Akát svými vlastnostmi mění složení bylinného patra ve svém podrostu a poměry látek v půdě (přemíra dusíku), proto je nutné jeho odstranění. PP v malé míře ohrožuje také přezvěření, pohyb osob apod. Na území Studánek je každoročně prováděno kosení na konci srpna až začátku září. Tento termín se považuje za zcela nevhodný, neboť stíhají dozrát semena nežádoucích druhů rostlin a dochází k jejich šíření. Pro zachování populace prstnatce májového se doporučuje kosení v červenci až srpnu (v tomto případě je kvůli šíření nežádoucích druhů lepší kosit v červenci).\n\n"}
{"id": "622912", "url": "https://cs.wikipedia.org/wiki?curid=622912", "title": "Na Stříbrné", "text": "Na Stříbrné\n\nPřírodní památka Na Stříbrné byla vyhlášena v roce 1972 a nachází se u obce Český Šternberk v okrese Benešov ve Středočeském kraji.\n\nPředmětem ochrany je lokalita květnaté bučiny s pozůstatky těžby vápence a s výskytem lýkovce jedovatého (\"Daphne mezereum\"). Při sčítání rostlin v roce 2003 bylo na chráněném území (a částečně i mimo jeho hranice) nalezeno na 120 keříků lýkovce. Lokalita je cenná i díky výskytu řady druhů velkých hub, z nichž některé (více než 15 druhů) jsou zařazeny do Červeného seznamu hub ČR. Lokalita je pozoruhodná také pestrým geologickým podložím, zastoupeny jsou např. dolomitický mramor (metamorfovaný vápenec až dolomit), pararula, amfibolit a granit. Mramor byl v severozápadní části nynějšího chráněného území těžen v 19. století.\n\nPři severní hranici území se nachází odvodňovací štola ložiska Malovidy, která je významným sídlištěm netopýrů. Polymetalické ložisko Malovidy (kontaktně metasomatická geneze) bylo dobýváno v minulosti, těženy byly barevné kovy (galenit, sfalerit, tetraedrit). V širší oblasti chráněného území se v minulosti též těžilo stříbro.\n"}
{"id": "622915", "url": "https://cs.wikipedia.org/wiki?curid=622915", "title": "Na ostrově", "text": "Na ostrově\n\nPřírodní památka Na ostrově byla vyhlášena v roce 1972 a nachází se u obce Tehov. Důvodem ochrany je bohatá lokalita jalovce obecného (\"Juniperus communis\").\n\nMísto původně sloužilo jako obecní pastvina pro koze a ovce. Po roce 1950 postupně zarůstalo dřevinami, ochránci přírody z Vlašimi o svah začali pečovat a od roku 2006 obnovili pastvu smíšeným stádem ovcí a koz.\n\nV horní části jižního svahu se nacházejí společenstva suchých trávníků, ve spodní suchá vřesoviště. Na jalovcích byly nalezeny vzácné houby, např. \"Chloroscypha sabinae\" (jediné naleziště v Čechách) nebo \"Aleurodiscus norvegicus\" (nalezeno jinak jen v Norsku a Dánsku), a také vzácné druhy hmyzu vázané na jalovec.\n\n"}
{"id": "622938", "url": "https://cs.wikipedia.org/wiki?curid=622938", "title": "Mediæval Bæbes", "text": "Mediæval Bæbes\n\nMediaeval Baebes (zapisováno jako Mediæval Bæbes – ze střední angličtiny „středověké krásky“) je anglická dívčí folková skupina zpívající většinou bez hudebních nástrojů. Vznikla roku 1996, byla založena Katharinou Blake, členkou dnes již rozpadlé kapely Miranda Sex Garden, která kolem sebe soustředila skupinu dívek se zájmem o středověkou hudbu. Album \"Undrentide\", které bylo vydáno roku 2000, produkoval velšský hudebník a skladatel John Cale.\n\n\n"}
{"id": "622942", "url": "https://cs.wikipedia.org/wiki?curid=622942", "title": "Antonio Lotti", "text": "Antonio Lotti\n\nAntonio Lotti (~ 1667, Benátky – 5. ledna 1740, Benátky) byl italský barokní hudební skladatel.\n\nAntonio Lotti se narodil v Benátkách, i když jeho otec Matteo byl v té době kapelníkem u hannoverského dvora. Hudební studia započal Lotti u Lodovica Fugy a Giovanniho Legrenzi, kteří byli v té době hudebníky v hlavním benátském chrámu, bazilice sv. Marka. Lotti svou hudební kariéru také v tomto chrámu započal. Nejprve působil jako zpěvák-altista (1689), později jako druhý varhaník (od 31. května 1692). Prvním varhaníkem se stal 17. srpna 1704, kdy nahradil Giacoma Spadu a 2. dubna 1736 se stal hlavním dirigentem chrámu (\"maestro cappella\"). Toto významné postavení, jenž kdysi zastával slavný Claudio Monteverdi si podržel až do své smrti. Kromě toho vyučoval na konzervatoři pro sirotky \"Ospedale degli Incurabili\", pro niž rovněž komponoval. Oženil se s tehdy slavnou sopranistkou nazývanou Santa Scarabelli Stella. Datum sňatku není známo.\n\nV roce 1716 napsal pro vídeňský dvůr operu \"Costantino\". O rok později, roku 1717 opustil na čas Benátky a odcestoval na pozvání saského kurfiřta Friedricha Augusta I. do Drážďan, kde byla s úspěchem uváděna celá řada jeho oper. Do Benátek se vrátil o dva roky později. V roce 1736 vážně onemocněl, zemřel však až v roce 1740. Je pohřben v Benátkách v kostele sv. Geminiana\n\nLotti byl skladatel širokého záběru. Komponoval mše, kantáty, madrigaly, opery a velké množství instrumentální hudby. Jeho chorály jsou komponovány často a cappella. Jeho dílo tvoří přechod mezi pozdním barokem a rodícím se klasicismem. Dílo Antonia Lottiho ovlivnilo i takové skladatele jako Johann Sebastian Bach, Georg Friedrich Händel či čeští skladatelé Jan Dismas Zelenka a Jan Michael Angstenberger. Ti všichni vlastnili opis Lottiho mše \"Missa Sapientiae\".\n\nLotti byl rovněž pozoruhodný pedagog. Mezi jeho žáky vynikli zejména Domenico Alberti, Benedetto Marcello, Baldassare Galuppi, Giuseppe Saratelli a Jan Dismas Zelenka.\n\n\n\n\n\n"}
{"id": "622943", "url": "https://cs.wikipedia.org/wiki?curid=622943", "title": "Wanda (kněžna)", "text": "Wanda (kněžna)\n\nWanda (psáno i Wąda, v české literatuře též Vanda) – hrdinka polské legendy. Podle nejznámější verze odmítla Wanda, dcera knížete Kraka a polská kněžna, vstoupit v manželství s německým knížetem, neboť složila slib cudnosti. Uražený kníže vpadl se svými vojsky do polské země. Armádě pod Wandiným velením se podařilo útok odrazit. Wanda se však rozhodla spáchat sebevraždu a vrhla se do vln řeky Visly, aby odvrátila budoucí napadení (podle jiné verze to byla oběť za získané vítězství).\n\nPostavu Wandy si nejpravděpodobněji vymyslel polský kronikář a krakovský biskup Wincenty Kadłubek (1150-1223). Podle Kadłubka vládla Wanda v Polsku po sesazení Krakova syna, který se dopustil bratrovraždy; po dočasném bezvládí ji měla panováním pověřit obec (kmeti, velmoži, sedláci), neboť byla poslední potomek Krakova rodu. Byla napadena jakýmsi \"tyranem lemanským\" (tj. německým), postavila se do čela vojsk a donutila nepřítele k návratu. Vojevůdce Lemanců pěje chvalozpěv na Wandu a páchá sebevraždu. Královna poté vládla dlouho a šťastně, zůstavši do smrti pannou. Kadłubek dodává:\n\n\"Od ní má pocházet název řeky Vandalus, protože ji učinila středem svého království; a odtud se všichni, kdo podléhali její vládě, nazývali Vandalové.\"\n\nV tomto nejstarším podání ještě není žádná zmínka u utopení se Wandy ve Visle. Ta se objevuje nejprve v pozdější Kronice velkopolské, a to jako \"odpověď\" na oběť Němců; kronika tímto způsobem odůvodňuje název řeky Visly \"Vandal\", doložený již u Kadłubka. Obecně známá verze pověsti však pochází z análů historika Jana Długosze (1415-1480), který rovněž jako první dává německému nájezdníku jméno Rytygier (tj. Rüdiger).\n\nV pozdních polských i jiných kronikách (Długosz a Georgius Aelurius) se někdy uvádějí Vandiny dvě sestry. Jednou z nich měla být zakladatelka Prahy Libuše a druhou Waleska, považovaná za zakladatelku Kladska.\n\nMotiv Wandy býval často využíván k politickým aktualizacím, například jako doklad toho, že Polsku může vládnout žena (Hedvika z Anjou, Anna Jagellonská), nebo v protiněmecké propagandě (\"Wanda leží v naší zemi, neboť nechtěla Němce\").\n\nPověst o Wandě je tématem řady polských literárních děl, zvláště z doby válek o samostatnost. O Wandě psal mj. Johann Wolfgang von Goethe, drama nazvané \"Wanda\" napsal roku 1810 německý básník Zacharias Werner (1768-1823). Z výtvarných zobrazení Wandy je nejznámější obraz Maksymiliana Piotrowského \"Smrt Wandy\" z krakovské tržnice \"Sukiennice\" nebo cyklus \"Dzieje Wandy\" Michała Stachiewicza z cisterciáckého kláštera v Mogile u Krakova. Ten inspiroval Cypriana Kamila Norwida (1821-1883) k sepsání dramatu \"Wanda\" (1850). Rovněž chorvatský dramatik Matija Ban (1818–1903) učinil Wandu hlavní hrdinkou historické hry \"Vanda\" (1868). Český skladatel Antonín Dvořák napsal na téma pověsti o Wandě svou pátou operu (\"Vanda\", 1875).\n\nZa hrob Wandy je považován Wandin vrch (\"Kopiec Wandy\") poblíž Krakova, nacházející se nyní na území Nowé Huty, nedaleko vjezdu do kombinátu. Po Wandě je nazván i tamější nákupní dům, sídliště, sportovní stadión a most. Den jejích jmenin (23. červen) je současně dnem, kdy byla započata výstavba Nowé Huty (1949). Na vrcholu Wandina vrchu se od roku 1890 nachází pomník s Wandiným jménem a sochou orlice hledící na západ, který navrhl malíř Jan Matejko (1838-1893).\n"}
{"id": "622944", "url": "https://cs.wikipedia.org/wiki?curid=622944", "title": "Roudný (přírodní památka)", "text": "Roudný (přírodní památka)\n\nPřírodní památka Roudný byla vyhlášena v roce 1994. Nachází se na katastrálním území Bořkovic, které jsou součástí obce Zvěstov v okrese Benešov ve Středočeském kraji, a je v péči příslušného krajského úřadu. Jedná se o biotop, který vznikl v důsledku lidské činnosti.\n\nPředmětem ochrany je výsypka bývalého zlatodolu Roudný, na níž se mimo jiné vyskytuje vzácný svižník \"Cicindela arenaria ssp. viennensis\". Podle dosavadních zjištění tento druh v rámci Čech žije pouze na této lokalitě. Z ohrožených a kriticky ohrožených druhů se na výsypce vyskytuje několik druhů mandelinek. Jedná se o mandelinku \"Smaragdina flavicollis\" a dva druhy krytohlavů - \"Cryptocephalus vittatus\" a kriticky ohrožený \"Cryptocephalus rufipes\". Mezi ohrožené druhy patří také teplomilný dřepčík \"Phyllotreta austriaca\".\n\nZ ohrožených druhů rostlin byl při ohraji výsypky nalezen vemeník dvoulistý (\"Platanthera bifolia\"), při okraji písčitého svahu dále rostou též silně ohrožené druhy kruštík bahenní (\"Epipactis palustris\") a tolije bahenní (\"Parnassia palustris\")\n\nPřírodní památka Roudný je též pozoruhodnou mykologickou lokalitou. Na místních písčinách byla nalezena kriticky ohrožená čirůvka límcová (\"Tricholoma focale\"), dále zde byl registrován výskyt téměř ohrožených nebo zranitelných druhů, jakými jsou lošákovec kruhatý (\"Hydnellum\" \"concrescens\"), lošáček tmavý (\"Phellodon melaleucus\") a lošák šupinatý (\"Sarcodon squamosus\"). Raritou je výskyt nově zjištěného druhu na území České republiky - rozděrky \"Sistotrema dennisii.\" Při mykologickém průzkumu, provedeném v roce 1995, bylo na lokalitě zjištěno více než 60 druhů hub, z toho některých vzácných a ohrožených. \n\nStav přírodní památky ohrožuje kromě zarůstání a zpevňování povrchu také erozní odplavování svahu výsypky. Problém představují také pokusy o těžbu písku, přičemž největší ohrožení znamenají neustále se opakující snahy zahraničních těžařských společností o obnovení geologického průzkumu a znovuzahájení těžby zlata v této oblasti. Například v roce 2014 zamítlo Ministerstvo životního prostředí žádost firmy Delta Bohemia s. r. o. o průzkum ložisek zlatých a stříbrných rud u Roudného. Následně Správa CHKO Blaník pokutovala firmu Bioanalytika CZ, která v roce 2015 v oblasti provedla několik vrtů, ze kterých si odvezla hlušinu.\n\n"}
{"id": "622948", "url": "https://cs.wikipedia.org/wiki?curid=622948", "title": "Rybníček u Studeného", "text": "Rybníček u Studeného\n\nPřírodní památka Rybníček u Studeného byla vyhlášena v roce 1993 a nachází se u obce Studený. Důvodem ochrany jsou mokřady s hojným výskytem ďáblíku bahenního.\n\nJeden větší a jeden menší rybník se nachází cca 300 metrů jižně od obce Studený. Kromě Ďáblíku bahenního rostou v oblasti bohatě přeslička říční, prstnatec májový a další cenné druhy rostlin. Z hub se zde vyskytuje např. holubinka olšinná. Ze živočichů se v území vyskytuje šidélko Coenagrion hastulatum. V rybníčcích žijí z obojživelníků čolek obecný a skokan hnědý.\n\n"}
{"id": "622955", "url": "https://cs.wikipedia.org/wiki?curid=622955", "title": "Kawasaki Heavy Industries Motorcycle &amp; Engine", "text": "Kawasaki Heavy Industries Motorcycle &amp; Engine\n\nKawasaki Heavy Industries Motorcycle & Engine je divize japonské firmy Kawasaki Heavy Industries, vyrábějící především motocykly. Zabývá se však také výrobou čtyřkolek a vodních skútrů. Společnost Kawasaki Heavy Industries začala s výrobou motocyklů v období krátce po 2. světové válce. Po krátké době se výroba rozrostla a v roce 1969 dosáhla firma úspěchu se závodním tříválcovým dvoudobým motocyklem Kawasaki, který vyhrál mistrovství světa. Mezi další úspěšné modely lze řadit motocykl Kawasaki KR250, který v letech 1978 až 1982 kraloval závodům mistrovství světa.\n"}
{"id": "622958", "url": "https://cs.wikipedia.org/wiki?curid=622958", "title": "Automobilový motor", "text": "Automobilový motor\n\nAutomobilový motor je motor konstrukcí uzpůsobený pro pohon automobilu.\n\nV historii byly použity téměř všechny druhy motorů. Byly to zejména:\n\n\nV minulosti se pro pohon nákladních automobilů používaly ve větší míře i parní stroje na uhlí (např. ŠKODA Sentinel 1924-35). Během 2.světové války se z důvodů nedostatku ropy používaly vyvíječe dřevoplynu pro zážehový motor. V nedávné minulosti a ještě i dnes se používají dvoudobé zážehové motory na směs benzínu s olejem v poměru zhruba 30:1.\n\nV současnosti se automobily opatřují převážně čtyřdobým spalovacím motorem zážehovým nebo vznětovým. Jako palivo se používá motorová nafta, benzín, LPG, CNG, v malé míře biopaliva a metanol.\n\nProtože emise automobilových spalovacích motorů mají nepříznivý vliv na životní prostředí, v posledních několika desetiletích je věnována velká péče čistotě výfukových plynů (emisní normy). Snížení procentního obsahu jedovatých složek výfukových plynů je dosahováno pomocí elektronického řízení motoru a použitím katalyzátoru jako součásti výfukového potrubí. Katalyzátor pro vznětový motor je mírně odlišný od toho pro zážehový motor a není schopen snižovat emise oxidů dusíku. Ty jsou u naftových motorů značné a k jejich potlačení slouží další systémy.U vznětových motorů se běžně používá recirkulace výfukových plynů EGR. Zavedením části výfukových plynů zpět do sání motoru dochází k snížení emisí. Nevýhodou tohoto řešení je zvýšené opotřebování motoru a znečisťování motorového oleje ale i určité zvýšení spotřeby paliva.SCR - jiný systém omezení emisí NOx používaný u nákladních automobilů využívá selektivní katalytické redukce oxidů dusíku za pomocí stlačeným vzduchem rozprašovaného prostředku AdBlue (32,5% roztok močoviny ve vodě) do výfukového potrubí. Výrobce motorů Mercedes-Benz takový systém nazývá BlueTec. Objemová spotřeba redukčního prostředku je zhruba 5-7 % spotřeby nafty.Výfukové plyny naftových motorů obsahují vysoké množství tuhých částic - sazí. Tyto částice po vdechnutí do plic působí rakovinotvorně. K jejich zachytávání se začínají používat tzv. \"filtry pevných částic\" DPF. Ve výfukovém potrubí jsou umístěny těsně za oxidačním katalyzátorem. Bohužel provedení filtrů ještě není ustálené, standardizované a levné a přináší problémy provozovatelům aut takto vybavených.\n\nOdpařování benzínu z volné hladiny v nádrži a z karburátoru bývalo zdrojem emisí uhlovodíků. Tomu nyní brání odvětrání palivového systému přes uhlíkový filtr. O odčerpání zachycených benzínových par z uhlíkového filtru pečuje ECU - řídící jednotka motoru.\n\nSnížení celkového objemu výfukových plynů se dosahuje použitím přiměřeně výkonných motorů se zvýšenou účinností.\n\nZážehové motory dříve používaly pro tvorbu palivové směsi karburátor. Poslední modely karburátoru byly dost dokonalé, ale snažit se o další zlepšování parametrů pneu-elektro-mechanického zařízení již nebylo vhodné. Od 90. let jej nahradilo elektronicky řízené nízkotlaké vstřikování benzínu do sacího potrubí v prostoru před sacím ventilem a to společnou tryskou (SPI = Single-point injection) nebo tryskami zvlášť pro každý válec (MPI = Multi-point injection). Do vstřikovacích ventilů ovládaných z ECU je benzín pod tlakem dopravován elektrickým čerpadlem umístěným přímo v nádrži. Množství vstřikovaného paliva je vypočteno na základě údajů mnoha čidel tak, aby byl benzín se vzduchem ve stechiometrickém poměru. Čidlo zvané lambda sonda hlídá množství zbytkového kysliku ve výfukových plynech před katalyzátorem a řídící jednotka podle jejího signálu upraví vstřikování tak, aby do katalyzátoru nepřicházel plyn s vysokým podílem uhlovodíků, oxidu uhelnatého nebo oxidů dusíku. Řízení motoru lambdasondou zajišťuje dokonalé seřízení směsi a kromě velmi nízkých emisí je i chod motoru kultivovaný. Je-li však lambdasonda nebo jiná součást elektronického řízení vadná, motor může mít i enormní emise, nebo přestane fungovat.\n\nGDI - přímé vysokotlaké vstřikování benzínu do spalovacího prostoru v okamžiku končící komprese má ještě lepší parametry ale je mnohem náročnější na materiál ventilů a elektronické řízení. Různí výrobci nazývají své neběžné konstrukce různě. Tak například VW používá název TSI pro své zážehové motory s přímým vstřikem benzínu a s dvojím přepňováním (turbo + mechanický kompresor v nízkých otáčkách). Toto je však příklad motoru s velmi vysokým měrným výkonem, u běžných zážehových motorů se přeplňování nepoužívá.\n\nVznětové motory TDI na rozdíl od SDI používají turbodmychadlo pro zvýšení objemu plnícího vzduchu (maximální tlak přibližně 2 bar). V dnešní době je většina vznětových motorů i v osobních automobilech přeplňovaných. Motory se vstřikováním Common rail nepoužívají pro každý válec zvláštní plunžr. Místo toho se používá čerpadlo dodávající naftu do zásobníku tlaku společného pro všechny válce. Tím zásobníkem tlaku je pružná kovová trubka (tlak přibližně 1800 bar). Z ní vedou trubičky do jednotlivých piezoelektrických injektorů. Bylo tím dosaženo lepšího řízení a kvality rozprášení při jednodušší konstrukci. Citlivost na kvalitu paliva je ale ještě větší.\n\nV konstrukci samotného motoru dochází k pozvolnému vývoji. Jako materiál bloku motoru a hlavy se dnes místo litiny používá hliník. Je-li použita neodpovídající chladicí kapalina, hrozí poškození předně hlavy válců.\nVentilový rozvod SV se již dlouho nepoužívá. Běžně se stále používá rozvod OHV ale nové konstrukce upřednostňují rozvod OHC. U víceventilových konstrukcí se z prostorových důvodů nevystačí s jedním vačkovým hřídelem a použije se rozvod DOHC se dvěma vačkovými hřídeli v hlavě. V nedávné době bylo v módě používat pro pohon OHC ozubené řemeny místo řetězů. Řemeny ale ukončují svou životnost náhlým přetržením při kterém dochází k vážnému poškození motoru. Proto se v poslední době opět více uplatňuje rozvodový řetěz.\nU starých motorů nebyly dříky ventilů utěsněné a motorový olej tak mohl ve větší míře pronikat přímo do výfukového potrubí. Takový motor měl znatelnou spotřebu oleje. Dnešní motory mají díky těmto těsněním téměř nulovou spotřebu motorového oleje. Oproti tomu přeplňované motory mají mírně zvýšenou spotřebu oleje, zaviněnou únikem oleje z ložisek turbodmychadla do sání a do výfuku, kterému nelze zcela zamezit.\nDost se rozšířily konstrukce s větším počtem ventilů na jeden válec. Přitom se používají zdvojené sací ventily, někdy i výfukové. Například označení 16V má čtyřválcový motor se čtyřmi ventily ve válci. I nadále je to ale luxus. Běžně se používají hydraulická ventilová zdvihátka s automatickým vymezením ventilové vůle. Jsou poněkud náchylná na nečistoty v motorovém oleji. Ojediněle se objevují konstrukce řiditelného časování ventilů. Vývoji podlehla také těsnění pod hlavou válců. Od papírových těsnění se začalo přecházet na náročná celokovová těsnění, ale vývoj dále směřuje ke kombinovaným.\nKompresní poměr moderních zážehových motorů je asi 10:1 což znamená, že vzduch je stlačován na tlak téměř 10 Bar. Takto vysoká hodnota ale vyžaduje palivo s oktanovým číslem minimálně 95 (běžný benzín Natural 95) a hlídání klepání motoru čidlem řídící jednotky. Je-li u zážehového motoru použito přeplňování, kompresní poměr může být nižší protože vzduch do motoru přichází již předstlačen.\nVznětové motory mají kompresní poměr asi 19:1.\nKonstrukce umožňující řídit kompresní poměr má několik výrobců motorů ve vývoji a uvedení na trh se očekává v nejbližší době.\nParametr vrtání × zdvih určuje tvar pracovního prostoru válce. Číselně jsou to podobné hodnoty a zhruba lze rozlišovat motory na nadčtvercové (zdvih je delší než vrtání), čtvercové (vrtání = zdvih) a podčtvercové (vrtání > zdvih). Nadčtvercový motor má vyšší účinnost (nižší spotřeba), ale nízké maximální otáčky. Naproti tomu podčtvercový motor je vysokootáčkový a díky tomu disponuje vyšším maximálním měrným výkonem. Dříve se používaly motory silně nadčtvercové. Dnešní běžné zážehové motory jsou slabě nadčtvercové, lehce výkonnější varianty jsou čtvercové a výkonné varianty jsou mírně podčtvercové. Vznětové motory jsou výrazně nadčtvercové.\n\nV počátcích automobilizmu se motor roztáčel klikou. Dnes se spalovací motor uvádí do chodu startérem, zabírajícím během startování ozubením svého pastorku do ozubeného věnce setrvačníku motoru. Stejně jako dříve lze též motor nastartovat roztlačením vozidla, u nových aut se to ale nedoporučuje.\n\nElektrický motor je pro použití v automobilech velmi výhodný.\n\nV dnešní době jsou již komerčně nabízeny přestavby běžných automobilů za zhruba dvojnásobek ceny nového vozu.\n\nPoužívá se synchronní elektromotor s permanentními magnety (PSM permanent-field synchronous machine), nebo asynchronní elektromotor. Ten je napájen frekvenčním měničem ovládaným akceleračním a brzdovým pedálem (nebo jsou tyto spojeny v jeden).\nFrekvenční měnič zajišťuje i plynulou rekuperaci. Rekuperace je automaticky deaktivována při sešlápnutí spojky a aktivaci systému ABS.\nMotor o trvalém výkonu 35 kW při 3500 rpm může špičkově poskytnout až 100 kW při akceleraci. Elektromotor a hlavně výkonová elektronika vyžaduje určitý systém chlazení. Napájecí napětí motoru je zhruba 350 V a podobně vysoké je i napětí zdroje (akumulátoru). Palubní napětí 12 V vytváří DC-DC měnič.\nVýše zmíněná technika dnes již není zvlášť převratná a představuje jen samé výhody. Veškerý problém elektrického pohonu představuje zdroj energie.\n\nPro širší uplatnění elektrického motoru pro pohon automobilu dosud nebyl vyvinut akumulátor, který by se lácí, životností, hmotností, kapacitou a rychlostí nabití vyrovnal palivové nádrži. Palivová nádrž sama o sobě je také relativně dost bezpečná, téměř 100% účinná a nemá velké emise. Vyvinout akumulátor schopný konkurovat palivové nádrži je vedle ovládnutí termonukleární reakce jako zdroje elektrické energie jedním z nejdůležitějších úkolů části lidstva řadícího se k euroatlantické civilizaci, vzhledem k důležitosti dopravy, ubývání fosilních zdrojů a znečisťování prostředí. Předem se dá říci, že takový akumulátor nelze očekávat.\n\nElektrický akumulátor:\n\nEnergii pro elektromotor lze též vyrábět z plynného nebo kapalného paliva v palivovém článku. Ani ten ale není ideálním zdrojem. Kromě vysoké pořizovací ceny a určité životnosti má i emise škodlivin, určitou účinnost a neumožňuje rekuperaci. Palivové články jsou teprve ve stádiu vývoje.\n\nMalá kapacita elektrického akumulátoru způsobuje krátký dojezd elektromobilu. Proto se velká část elektromobilů vybavuje hybridním pohonem tvořeným kombinací spalovacího motoru a elektromotoru. Hnací soustava je alternativně poháněna jedním, druhým, nebo oběma motory a přepínání zajišťují mechanické spojky. Jiné, málo rozšířené řešení hybridního pohonu automobilu, spočívá v kombinaci elektromotoru s elektrickým generátorem poháněným spalovacím motorem. Toto řešení se používá u obřích důlních sklápěček. Elektromotory jsou umístěny přímo v kolech a místo obřích hnacích hřídelů stačí rozvody elektrických kabelů. Umístění motorů přímo do kol ale není moc vhodné řešení z hlediska neodpružené hmoty, což u osobních automobilů vadí.\n\n\n"}
{"id": "622960", "url": "https://cs.wikipedia.org/wiki?curid=622960", "title": "Automobilová maziva", "text": "Automobilová maziva\n\nProtože se podmínky v jednotlivých částech vozidla výrazně liší, používají se specializované typy maziv. Všechna automobilová maziva a zejména motorový olej mají nepříznivé účinky na lidský organizmus a je nezbytné minimalizovat jejich kontakt s pokožkou.\n\nVe skříni čtyřdobého spalovacího motoru je napuštěn motorový olej. Jeho úlohou je mazat kluzné plochy motoru, odvádět z nich teplo a z ploch válců smývat popel ze spáleného paliva. Je to olej relativně řídký, aby se snadno roztíral po stěnách válců a dobře procházel olejovým filtrem. Kluzná ložiska mají dostatečně velkou plochu, aby tlak, kterým je olej z uložení vytlačován, nebyl příliš velký, takže ani nároky v tomto ohledu na motorový olej nejsou extrémní. Požaduje se ale stálost parametrů v extrémním rozsahu pracovních teplot během dlouhé doby mezi výměnami olejové náplně. To jsou velmi náročné požadavky. Proto se dnes již téměř nepoužívají oleje pouze ropného složení, ale přidávají se různá syntetická aditiva pro vylepšení vlastností oleje. Olej, který obsahuje významné množství syntetických složek, se nazývá polosyntetický a používá se běžně. Kromě toho se vyrábějí i plně syntetické motorové oleje, které nacházejí uplatnění u vysoce zatížených užitkových vozidel, jejichž provozovatel nemívá čas na výměnu oleje. Kromě toho syntetická složka zabezpečuje tekutost v extrémních mrazech a zanedbatelnou úsporu paliva díky snížeým odporům. Motorový olej se vyměňuje zhruba po 15-30000 km nebo po několika málo letech provozu. \n\nMotorové oleje se primárně hodnotí podle viskozity. V současnosti se používají oleje celoroční a proto mají dvě hodnoty viskozity SAE (např. SAE 10W-40), pro zimu a pro léto. Motorový olej má dále dvojí výkonnostní hodnocení, a to pro vznětové a zážehové motory (např. API SL/CF). Olej je přednostně určen pro ten druh motoru, pro který má vyšší toto hodnocení. Ve výše uvedeném příkladu je SL výše na stupnici olejů pro zážehové motory, než je CF na stupnici olejů pro vznětové motory, jde tedy o olej určený primárně do zážehových motorů. Neznamená to však, že do vznětového motoru nelze použít. Olej může mít další různá hodnocení podle stupnic konkrétních automobilových koncernů. \n\nV Česku je významným výrobcem kvalitních motorových olejů PARAMO závod Kolín (dříve KORAMO) se svou značkou MOGUL. Z významných zahraničních značek jsou to např. Agip, BP Aral, Castrol, Elf, Esso, Exxon, Lukoil, Pennzoil, Chevron, Texaco, Shell, Valvoline. Výrobci motorových olejů produkují i převodové oleje a plastická maziva.\n\nV převodovce panují jiné poměry než v motoru. Nevyskytují se tu velmi vysoké teploty a olej není znečisťován spalinami. Na odstranění kovového otěru postačuje magnet připevněný uvnitř převodové skříně, filtrace se nepoužívá. Převodový olej musí ale čelit vysokým tlakům a proto je relativně hustý. V nových konstrukcích převodovek se používají uzavřená ložiska s trvalou náplní plastického maziva a olejovou náplní se mažou jen ozubená kola. Tím jsou ložiska lépe chráněna před vysokými tlaky a případnými kovovými třískami. Ve srovnání s motorovým olejem vydrží převodový olej mnohem déle.\n\nRozvodovky se plní stejným převodovým olejem jako převodovky. Jsou-li v nich použita hypoidní soukolí, používají se ještě únosnější na to speciální oleje.\n\nU převodových olejů se často neuvádí hodnoty tzv. \"multigrade\" (dvě hodnoty SAE např. SAE 80W-90), ale jen jedna.\n\nV automobilech se všeobecně používají plastická maziva lithná.\n\nStejnoběžné klouby mají náplně speciálního plastického maziva s molykou (sulfid molybdeničitý MoS). Mazivo s molykou má téměř černou barvu. Mělo by ve zvýšené míře pomáhat kloubu snášet i krátkodobě nepříznivé stavy pro mazání. Molyka není vhodná pro mazání jemných ložisek a také se nehodí jako aditivum do motorového či převodového oleje.\n\nK mazání ložisek kol a spojkového ložiska se používá speciální plastické mazivo s vysokou teplotou skápnutí, aby nevytékalo z ložisek.\n\nKulové klouby nápravy a řízení se plní plastickým mazivem s MoS jako stejnoběžné klouby.\n\nŘízení má náplň oleje nebo speciálního vysoce tažného plastického maziva.\n\nRozmontování spojů dílů výfukového potrubí usnadní jejich namazání před montáží. Používají se k tomu speciální maziva, lze též použít práškový grafit. \n\n"}
{"id": "622964", "url": "https://cs.wikipedia.org/wiki?curid=622964", "title": "Maggie Roswellová", "text": "Maggie Roswellová\n\nMaggie Roswellová (* 14. listopadu 1952, Los Angeles, Kalifornie, USA) je americká dabérka, herečka a příležitostná zpěvačka, která se stala známou, mimo jiné, svojí rolí Maude Flandersové ze seriálu \"Simpsonovi\". Za dabování tohoto seriálu byla nominována na cenu Annie a získala cenu Emmy.\n\nHrát začínala již na počátku 70. let 20. století, nicméně se jednalo pouze o malé nebo epizodní role v amerických televizních filmech a seriálech, příležitostně vystupuje i jako divadelní herečka a barová zpěvačka.\n\nNejvíce je známa jako výborná dabérka a hlasová herečka, která se ale právě v tomto oboru více prosadila teprve na přelomu 20. a 21. století.\n"}
{"id": "622965", "url": "https://cs.wikipedia.org/wiki?curid=622965", "title": "Seznam hráčů NHL s 1000 a více body", "text": "Seznam hráčů NHL s 1000 a více body\n\n\"Seznam hráčů NHL s 1000 a více body\" uvádí všechny hráče v historii NHL, kteří během své kariéry dosáhli nejméně 1000 kanadských bodů v základní části soutěže. Hráči jsou uvedeni v chronologickém přehledu podle data, kdy tuto hranici dosáhli. Prvním byl Gordie Howe v roce 1960, o necelých osm let později k němu přibyl Jean Béliveau, další hráči přibývali již v kratších intervalech. Za jednu sezóny jich bylo nejvíce v ročníku 1997/1998 - šest, předtím v sezóně 1990/1991 jich bylo pět, v sezóně 2010/2011 čtyři a v sezóně 2016/2017 tři. Jako zatím poslední se mezi ně zařadil Patrick Kane v sezóně 2019/2020. Celkem této mety prozatím dosáhlo 90 hokejistů. Wayne Gretzky překonal jako jediný v kariéře dva tisíce bodů, proto jej tabulka uvádí dvakrát - samostatně za každou tisícovku. Ze všech hráčů také dokázal hranice tisíc bodů dosáhnout v nejmenším počtu utkání - poprvé ve 424, podruhé ve 433 zápasech. Za ním je Mario Lemieux, který to zvládl v 513 utkáních; 34 hráčů potřebovalo více než 1000 utkání. V sezóně 2019/2020 jich je 7 aktivních.\n\nVysvětlivky <br>\nKlub - tým, ve kterém hráč tisícibodovou hranici dosáhl <br>\nČ. utkání - pořadové číslo utkání (v kariéře), ve kterém hráč tisícibodovou hranici dosáhl <br>\nDatum - den, kdy hráč zaznamenal tisící bod kariéry <br>\nUtkání celkem - počet utkání v celé kariéře hráče <br>\nGóly celkem - počet gólů vstřelených za celou kariéru <br>\nAsistence celkem - počet asistencí za celou kariéru <br>\nBody celkem - počet kanadských bodů za celou kariéru<br>\n\n<br>\n(stav 26. února 2020)<br>\n\n"}
{"id": "622967", "url": "https://cs.wikipedia.org/wiki?curid=622967", "title": "Dlhá (okres Trnava)", "text": "Dlhá (okres Trnava)\n\nDlhá je obec v okrese Trnava na Slovensku. Rozkládá se v jihozápadní části okresu. Její katastrální území má rozlohu 1181 ha. Na severu sousedí s Dolnými Orešany, na východě s Košolnou a se Suchou nad Parnou, na jihu s Ružindolem a Borovou a na západě s Doľany.\n\nV obci jsou dva římskokatolické kostely. Starší z nich stojí nad vesnicí, pochází z roku 1390 a je zasvěcen sv. Margitě. Mladší kostel sv. Antonína Paduánského stojí ve vsi.\n\nPrvní písemná zmínka o vsi pochází z roku 1296, kdy je obec zahrnuta ve výčtu poddanských vsí v souvislosti s prodejem poloviny hradu Červený Kameň nekorunovanému vládci západního Slovenska Matúši Čákovi Trenčanskému.\n\n"}
{"id": "622972", "url": "https://cs.wikipedia.org/wiki?curid=622972", "title": "Syslí louky u Loděnice", "text": "Syslí louky u Loděnice\n\nPřírodní památka Syslí louky u Loděnice byla vyhlášena v roce 2010 a nachází se u obce Loděnice v okrese Beroun. Důvodem ochrany je ochrana původní populace kriticky ohroženého sysla obecného (\"Spermophilus citellus\").\n\n"}
{"id": "622976", "url": "https://cs.wikipedia.org/wiki?curid=622976", "title": "Špičatý vrch-Barrandovy jámy", "text": "Špičatý vrch-Barrandovy jámy\n\nPřírodní památka Špičatý vrch-Barrandovy jámy byla vyhlášena v roce 1970 a nachází se u obce Loděnice. Důvodem ochrany je významná lokalita zkamenělin. Péčí o území je pověřena AOPK ČR – regionální pracoviště Střední Čechy.\n\nJde o zalesněnou jihozápadní část kopce Špičatý vrch (414 m n. m.) v Karlštejnské vrchovině. V lokalitě lidé již téměř 200 let nacházejí zkameněliny ze silurských břidlic a vápenců. Pochází odtud i nejstarší dosud známá makrofosilie cévnaté rostliny (\"Cooksonia barrandei\"). Dosud nebyl proveden zoologický průzkum lokality. V rokli Černidla pod Špičatým vrchem žije početná populace vzácného plže Perforatella bidentata.\n\n"}
{"id": "622979", "url": "https://cs.wikipedia.org/wiki?curid=622979", "title": "Špičatý vrch", "text": "Špičatý vrch\n\nNázev Špičatý vrch nese více vrcholů:\n\nvrchovině v okrese Beroun, jižně od Loděnice\n"}
{"id": "622997", "url": "https://cs.wikipedia.org/wiki?curid=622997", "title": "Nachal Brit", "text": "Nachal Brit\n\nNachal Brit (: נחל ברית) je vádí v severním Izraeli, v Dolní Galileji.\n\nZačíná v nadmořské výšce přes 100 metrů cca 1 kilometr západně od vesnice Tajbe, která leží na náhorní planině Ramot Jisachar. Vádí směřuje k jihovýchodu plochou, zemědělsky využívanou krajinou a na severním okraji vesnice Moledet ústí zprava do vádí Nachal Jisachar.\n\n"}
{"id": "623000", "url": "https://cs.wikipedia.org/wiki?curid=623000", "title": "Mateřská loď ponorek", "text": "Mateřská loď ponorek\n\nMateřská či depotní loď ponorek je typ pomocné lodě, sloužící jako plovoucí základna ponorek. Takový typ lodi dovedl ponorce poskytovat náhradní díly, potraviny, palivo i munici. Umožňovaly tak zejména jejich operace ve vzdálených oblastech či v místech, kde nebyly k dispozici vhodné přístavy. Mateřské lodě ponorek byly často upravené obchodní či starší válečné lodě. Speciálním typem pak byly německé zásobovací ponorky typu \"XIV\", které stejným způsobem podporovaly operace německých ponorek za druhé světové války.\n"}
{"id": "623004", "url": "https://cs.wikipedia.org/wiki?curid=623004", "title": "Nachal Došen", "text": "Nachal Došen\n\nNachal Došen (: נחל דשן) je krátké vádí v severním Izraeli, v údolí Jordánu.\n\nZačíná v nadmořské výšce okolo 100 metrů pod úrovní moře na východních svazích náhorní planiny Ramat Cva'im, jež je jižní výspou vysočiny Ramot Jisachar. Vádí směřuje k východu a sestupuje do zemědělsky využívaného údolí řeky Jordán, do které ústí necelé 3 kilometry jižně od vesnice Bejt Josef.\n\n"}
{"id": "623006", "url": "https://cs.wikipedia.org/wiki?curid=623006", "title": "Služebník (návrhový vzor)", "text": "Služebník (návrhový vzor)\n\nSlužebník (anglicky Servant) je návrhový vzor využívaný v objektově orientovaném programování. Tento vzor řeší problém, kdy potřebujeme definovat společnou funkčnost pro instance více tříd současně, přičemž tyto třídy nemohou mít společného rodiče, kam bychom definici této funkčnosti umístili.\n\nNávrhový vzor \"Služebník\" využijeme v případě, když:\n\n\nSlužebník nepracuje sám, ale komunikuje s obsluhovanými instancemi. \nAby mohl instance bezproblémově obsluhovat, klade na ně požadavky, \nco všechno musejí obsluhované instance umět\n\nSlužebník:\n\n\nInstance, která chce být obsloužena:\n\n\nV následujícím popisu jsou použity termíny:\n\n\nNávrhový vzor \"Služebník\" používám ve dvou drobně odlišných situacích.\n\nV prvním případě \"Klient\" (Client) posílá \"Obsluhovanému\" objektu zprávu se svým požadavkem. \"Obsluhovaný\" neumí nebo nechce na zprávu reagovat sám, a proto si 'pozve' \"Služebníka\", který mu pomůže požadovanou funkci realizovat, a předá se jeho metodě jako parametr. \"Klient přitom vůbec nemusí vědět, že \"Obsluhovaný použil služeb \"Služebníka.\"\n\nPříklad\n\nTento jednoduchý příklad v programovacím jazyce Java ukazuje situaci, kdy \"Služebníka\" (Servant) zná \"Obsluhovaný\" (User) objekt. Příklad je pouze ilustrativní a neposkytuje žádné vykreslování geometrických objektů, ani specifikace jak vypadají.\n\nV druhém případě \"Klient\" (Client) ví, že \"Obsluhovaný\" objekt implementuje rozhraní \"Obsluhovaný\" (Movable) a že klientem požadovanou službu umí splnit \"Služebník\" (MoveServant). Zavolá proto \"Služebníka\" sám a předá mu \"Obsluhovaný\" objekt (Triangle nebo Rectangle) jako parametr. \"Obsluhovaný\" v tomto případě vůbec nemusí vědět, že je předáván jako parametr některé z metod \"Služebníka\" a že je následně obsluhován \"Služebníkem\".\n\nTento jednoduchý příklad v programovacím jazyce Java ukazuje situaci, kdy \"Služebníka\" (Servant) zná \"Klientský\" (Serviced) objekt. Příklad je pouze ilustrativní a neposkytuje žádné vykreslování geometrických objektů, ani specifikace jak vypadají.\n\nNávrhový vzor \"Služebník\" je velmi podobný vzoru Command (Příkaz). Architektura je stejná, liší se pouze posloupností úvah architekta aplikace.\n\n"}
{"id": "623010", "url": "https://cs.wikipedia.org/wiki?curid=623010", "title": "Hôtel des Tournelles", "text": "Hôtel des Tournelles\n\nHôtel des Tournelles byl jeden z královských paláců v Paříži. Členové královského rodu Valois jej využívali od poloviny 15. do poloviny 16. století. Byl zbořen v roce 1604 za vlády Jindřicha IV.\n\nPalác se nacházel na pravém břehu na území dnešního 4. obvodu na samém okraji tehdejšího města. Zabíral plochu mezi dnešní ulicí Rue Saint-Antoine a náměstím Place des Vosges. Na západě byl ohraničen dnešní ulicí \"Rue de Turenne\" a na východě ulicí \"Rue des Tournelles\", jejíž název upomíná na existenci paláce.\n\nPierre d'Orgemont, kancléř Francie v letech 1373-1380 začal v roce 1388 se stavbou svého sídla – \"Hôtel d'Orgement\" v bezprostřední blízkosti pevnosti Bastily. Ovšem kancléř zemřel v roce 1389. Jeho syn Pierre IV. d'Orgemont, pařížský biskup prodal palác v roce 1402 vévodovi Janovi z Berry za 14.000 zlatých. Ten stavbu vyměnil v roce 1404 s vévodou Ludvíkem I. Orleánským za palác v ulici \"Rue de Jouy\". V roce 1407 byl vévoda Orleánský zavražděn a jeho palác přešel na rod Valois jako jeho příbuzné. Karel VI. zde bydlel v době své duševní nemoci se svou manželkou Isabelou Bavorskou.\n\nPo útěku dauphina, pozdějšího krále Karla VII. (1418) před Burgunďany a obsazení Paříže Angličany, sídlil v paláci John Lancaster, 1. vévoda z Bedfordu, který ovládal Paříž až do roku 1430. Nechal sídlo přestavět, přičemž v roce 1425 přikoupil od sousedního kláštera Sainte-Cathérine za 200 000 liber pozemky, aby jej mohl rozšířit směrem na západ.\n\nKdyž byli Angličané roku 1436 z Paříže vyhnáni, Karel VII. vrátil starou část paláce rodu Orléans. Hôtel d'Orgement patřil nyní hraběti Janovi z Angoulême a nazýval se \"Hôtel d'Angoulême\". Prodej pozemků z roku 1425 byl zrušen v roce 1437, aniž by jeptišky musely vrátit peníze. V roce 1445 bylo v nové části paláce zrušeno vězení, které zde Angličané zřídili. Tato část se nazývala \"Hôtel du Roi\" (Královský dům).\n\nV roce 1464 nechal Ludvík XI. vybudovat galerii, která křížila \"Rue Saint-Antoine\" a končila u Hôtel-Neuf (neboli Hôtel du Petit-Musc). Nechal rovněž renovovat Hôtel du Roi.\nV roce 1467 zdědila Hôtel d'Angoulême Marguerite de Rohan. Její syn Karel z Angoulême (1459-1496 byl bratrancem krále Ludvíka XII. Ludvík XII. zemřel 1. ledna 1515 v Hôtel du Roi jako bezdětný a na francouzský trůn nastoupil syn Karla z Angoulême jako král František I. Hôtel d'Angoulême a Hôtel du Roi se tak opět dostaly do stejných rukou a celá stavba se nyní nazývala Hôtel des Tournelles. František I. zde nežil, ale přenechal palác své matce Louise Savojské († 1531).\n\nBydlela zde také Anna de Pisseleu d'Heilly, od roku 1526 milenka Františka I., rovněž Diana z Poitiers, milenka Jindřicha II., ovšem Jindřich II. sám nikoliv.\n\nV roce 1547 proběhly v Hôtel des Tournelles oslavy korunovace Jindřicha II. a Kateřiny Medicejské za krále a královnu. V roce 1559 se v paláci konaly rovněž oslavy u příležitosti podpisu mírové smlouvy v Cateau Cambrésis. Při tom probíhal rytířský turnaj v ulici \"Rue Saint-Antoine\", při kterém byl Jindřich II. 30. června vážně zraněn. Zemřel 10. července v Hôtel des Tournelles.\n\nJindřichův syn a pozdější král Karel IX. rozhodl 28. ledna 1564 o stržení paláce, k čemuž prozatím nedošlo. Na místě koňských stájí byl zřízen koňský trh. V lednu 1589 sloužilo nádvoří paláce jako shromaždiště pro žoldnéře, kteří byli najati na obranu města proti Jindřichu Navarrskému.\n\nV srpnu 1603 se rozhodl Jindřich Navarrský, nyní již jako francouzský král Jindřich IV. založit v Paříži manufakturu na výrobu hedvábí, pro kterou v lednu 1604 určil pozemky poblíž Bastily. V březnu bylo rozhodnuto uvolnit pro manufakturu místo a v červenci začaly stavební práce. Hôtel des Tournelles byl nyní definitivně zbořen. Na jeho části vyrostlo náměstí Place Royale, dnešní Place des Vosges.\n\n"}
{"id": "623015", "url": "https://cs.wikipedia.org/wiki?curid=623015", "title": "Nachal Chamadja", "text": "Nachal Chamadja\n\nNachal Chamadja (: ) je vádí v severním Izraeli, v údolí Jordánu.\n\nZačíná v nadmořské výšce okolo 50 metrů u průmyslové zóny Cva'im, na náhorní planině Ramat Cva'im, jež je jižní výspou vysočiny Ramot Jisachar. Vádí směřuje k jihovýchodu a sestupuje do zemědělsky využívaného údolí řeky Jordán, kde míjí ze severovýchodu vesnici Chamadija a východně od ní ústí poblíž pahorku Tel Chuga zleva do vádí Nachal Charod.\n\n"}
{"id": "623017", "url": "https://cs.wikipedia.org/wiki?curid=623017", "title": "Dolné Orešany", "text": "Dolné Orešany\n\nDolné Orešany jsou obec na Slovensku v okrese Trnava. Rozkládají se na východním úpatí Malých Karpat na severním okraji trnavské sprašové tabule\n\nNejstarší dochovaná písemná zmínka o Dolných Orešanech pochází z roku 1235. Jde o záznam v listině vydané ostřihomskou kapitulou, v níž se uvádí soupis majetku, který spadá pod panství Červený Kameň.\n\nV roce 1241 vpadli do Pováží tatarští nájezdníci a zdecimovali zdejší obyvatelstvo. Tento úbytek poddaných řešili uherští králové tím, že řídce osídlené oblasti dosídlili „hosty“ z německé oblasti Svaté říše římské. Ve 14. století tak byly kolonizovány lokality na jižní straně Malých Karpat. Zdejší vesnice se tak stávaly dvojjazyčné, slovensko-německé. V písemných dokumentech z té doby se Orešany nazývají Slovenské Orešany (\"Windisch Nussdorf\", \"Vila Nucum slavonicalis\").\n\nOd konce 14. století se již v některých pramenech objevují dvoje Orešany: dnešní Dolné Orešany jsou uváděny pod názvem Slovenské Orešany a Horné Orešany jako Německé Orešany (\"Deutsche Nussdorf\", \"Vila Nucum Theutonicalis\"). Ve 14. století byl v Dolných Orešanech postaven gotický kostel, který zde stojí dodnes.\n\nV roce 1466 Orešany téměř vypálilo vojsko husitských bratříků, jež si vybudovalo ve Velkých Kostoľanech tábor.\nKolem roku 1500 byly Dolné Orešany povýšeny na městečko. Získaly tak mimo jiné právo používat vlastní znak a konat výroční trhy. Obec díky nim zřejmě zbohatla, takže si mohla dovolit přistavět v letech 1518–1521 ke kostelu věž a roku 1525 i oltářní část (pastoforium). V roce 1543 byla v Orešanech založena i škola. Porážka uherských vojsk v bitvě u Moháče v roce 1526 a následné spory o uherskou korunu vedly k dlouhotrvajícím bojům o moc provázeným pustošením a loupeživými nájezdy osmanských Turků, kteří se roku 1575 zmocnili hradu Červený Kameň a loupili vraždili v jeho okolí. Tomuto řádění se nevyhnuly ani Orešany.\n\nZa protihabsburského povstání Gabriela Bethlena (1618–1626) byla vesnice vypálena. Po bitvě na Bílé hoře se zde na nějaký čas usadili Habáni. V roce 1640 se kostel dočkal nových dřevěných varhan. V druhé polovině 17. století opět zesílily turecké nájezdy, jež vyvrcholily 15. 8. 1663 vypálením obce a odvlečením řady jejích obyvatel do zajetí. V roce 1690 shořela fara a s ní i kronika obce a matrika.\n\nV době protihabsburského povstání Františka II. Rákócziho v letech 1703–1711 byly Orešany dvakrát vypáleny císařským vojskem a jednou Rákócziho kuruckým vojskem. V letech 1708–1710 zemřelo v Dolných Orešanech v rámci morové epidemie 28 lidí. Roku 1715 postavili občané vděční za ústup morové vlny na dolním konci obce kapličku zasvěcenou sv. Trojici. V letech 1737–1749 však přišla další, ještě ničivější morová vlna, při níž zemřelo celkem 133 lidí. Při třetí morové vlně v roce 1796 zemřelo 127 lidí.\n\nMor se objevil i v následujícím století, a sice v letech 1809–1810, 1831–1849 a 1866. Přelom století zastihl Orešany v těžké hospodářské situaci. Vinohrady, jež byly po staletí zdrojem příjmů zdejších obyvatel, byly v roce 1900 už zničené mšičkou, což podnítilo hromadné vystěhovalectví, zejména do USA. V roce 1914 občané z vlastních úspor založili tzv. Potravné družstvo, jež mělo 42 členů. Na bojištích 1. světové války položilo život 41 obyvatel Dolných Orešan. Zemědělský charakter obce se nezměnil ani po roce 1918.\nV roce 1923 byla kostelní věž osazena novými zvony. Roku 1929 byla obec elektrifikována.\n\nVelká zásluha na rozvoji vinařství ve zdejší oblasti je připisována dceři německého císaře Jindřicha Markétě, která jako manželka slavonského knížete Ludvíka Štěpána nechala na svazích Malých Karpat, jež se svou polohou a složením podobaly svahům okolo Rýna, vysadit z Německa dovezené keře vinné révy a pozvala k jejich obdělávání německé vinaře.\n\nVe 14. století už vlastnili vinice v katastru obce i měšťané z nedaleké Trnavy. V roce 1437 se v Dolných Orešanech urodilo 4200 věder vína, což je zhruba 2260 hektolitrů.\n\nVínu z Orešan se v průběhu 16. století dostávalo častých ocenění bratislavské župy. Pochvalně se o něm zmiňuje i listina z roku 1579, která je dnes uložena v archivu na Smolenickém zámku. Běžná roční produkce vína činila v těchto letech asi 2700 hektolitrů. V letech 1880–1890 postihly zdejší vinice choroby vinné révy a neúroda, což mělo za následek, že se vinaři postupně přestali starat o vinice, které záhy zarostly.\n\nKolem roku 1900 už byla většina vinic zničena mšičkou a jinými chorobami a zdejší vinařství se octlo v krizi. Teprve v letech 1908–1910 se začali vracet někteří vystěhovalci z Ameriky a počali vysazovat nové vinice. Používali k tomu odrůdy evropské révy naroubované na odolné podnože vyšlechtěné z amerických odrůd. Tyto snahy načas přerušila 1. světová válka. Po roce 1918 se však z Ameriky vrátila řada vystěhovalců, kteří spolu s domácími začali obnovovat orešanské vinice. Šlo zejména o odrůdu Modrý portugal a celou řadu bílých odrůd. V období 30. let již byla většina vinic v plné síle, na zdejší vinařství však dolehla hospodářská krize. Situace se začala zlepšovat až založením velkoskladu vína s lisovnou a rozlehlým sklepem po roce 1932.\n\n\nVe 20. století došlo v okolí obce ke třem hromadným nálezům historických mincí. K prvnímu nálezu došlo v roce 1905, kdy bylo ve sklepě jednoho domu nalezeno 39 stříbrných tolarů a půltolarů. K dalšímu nálezu došlo roku 1947. Tehdy se našlo 55 stříbrných mincí při překopávání vinice. K poslednímu nálezu došlo v roce 1960. Při kopání sklepa tehdy několik občanů nalezlo nezjištěný počet stříbrných mincí. Nález však nepřihlásili a mince si rozebrali. Později jeden z nich anonymně odevzdal 31 mincí Západoslovenskému muzeu. Nejmladší z odevzdaných mincí byl augsburský batzen z roku 1519, z čehož lze usuzovat, že k ukrytí mincí došlo někdy v 1. čtvrtině 16. století. V obci se narodil voják Gabriel Kocmál.\n\n"}
{"id": "623018", "url": "https://cs.wikipedia.org/wiki?curid=623018", "title": "Nosorožec srstnatý", "text": "Nosorožec srstnatý\n\nNosorožec srstnatý (\"Coelodonta antiquitatis\") je rod velkého vyhynulého nosorožce, obývajícího severní eurasijské stepi v době pozdního pleistocénu. Latinské rodové jméno \"Coelodonta\" znamená \"zub s dutinami\". Srstnatí nosorožci byli součástí tzv. pleistocénní megafauny a někdy bývají označováni jako \"věrní průvodci mamutů\". Je pravděpodobné, že se příležitostně stávali kořistí pravěkých lovců, rozhodně však nebyli snadným soupeřem. Byli vybaveni mohutným srstnatým porostem, který je chránil před okolním chladem.\n\nJedna kostra nosorožce srstnatého byla nalezena také ve spraších poblíž Medlešic (resp. v Blatě) u Chrudimi. Jeden nález, který je od roku 1335 uložen v rakouském Klagenfurtu, je nejstarší objevenou a dosud dohledatelnou zkamenělinou. Na Sibiři byla v roce 2015 objevena \"mumie\" mláděte srstnatého nosorožce, stará asi 34 000 let.\n\nSrstnatí nosorožci byli nesporně velcí savci, blížící se svými rozměry dnešním slonům a největším druhům nosorožců. Délka těla mohla dosáhnout asi 3,7–4,4 metru a výška v plecích přesáhnout 2 metry. Hmotnost největších se tak blížila zhruba 5 tunám. Jen přední roh na jejich lebce, pokrytý keratinem, dosahoval délky 1 metru.\n\nNosorožci srstnatí byli obligatorní býložravci. Živili se zřejmě převážně travinami a nízko rostoucí vegetací některých netoxických jehličin.\n\nNení jisté, co tyto masivní savce vyhubilo, stali se však obětí velkého vymírání na konci poslední doby ledové. Poslední zástupci vyhynuli někdy kolem roku 8000 př. n. l. na území dnešní Sibiře. Příčinou byla zřejmě změna klimatických podmínek (oteplování klimatu a úbytek vhodných habitátů) a sílící lov pravěkými populacemi člověka. Někteří jedinci byli objeveni v podobě dobře zachovaných mršin, díky kterým známe přibližný tvar těla i barvu tohoto zvířete.\n\n"}
{"id": "623021", "url": "https://cs.wikipedia.org/wiki?curid=623021", "title": "Nachal Nachum", "text": "Nachal Nachum\n\nNachal Nachum (: נחל נחום) je vádí v severním Izraeli, v Charodském údolí.\n\nZačíná v nadmořské výšce přes 50 metrů na jižních svazích náhorní planiny Ramat Cva'im, jež je jižní výspou vysočiny Ramot Jisachar. Vádí směřuje k jihu a sestupuje do zemědělsky využívaného Charodského údolí, kde míjí ze západu vesnici Sde Nachum, zprava přijímá vádí Nachal Pachat a pak poblíž pahorku Tel Temes a mostu Kantara, necelé 2 kilometry západně od města Bejt Še'an ústí zleva do vádí Nachal Charod.\n\n"}
{"id": "623023", "url": "https://cs.wikipedia.org/wiki?curid=623023", "title": "Replikovací test", "text": "Replikovací test\n\nReplikovací test (Newcombeův pokus) je známý mikrobiologický experiment, jehož cílem je určit, zda organizmy mutují cíleně, tzn. zda vytváří takové mutace, jež jim umožní vypořádat se s aktuálními nepříznivými faktory v prostředí. Poprvé ho provedl H. B. Newcombe a výsledky publikoval v roce 1949 v Nature. Podobný cíl však má také fluktuační test (též Luriaův–Delbrückův experiment).\n\nNewcombe nejprve kultivoval v Petriho misce kolonie bakterií. Následně přiložil na misku kulaté razítko, čímž se na něj překopírovaly bakteriální kolonie v přesném prostorovém uspořádání; toto razítko obtiskl do druhé misky. Díky tomu Newcombe získal dvě Petriho misky, z nichž každá kolonie měla svou „sesterskou“ kolonii na přesně stejném místě v druhé misce. V jedné z nich však bylo antibiotikum, které zabilo většinu kolonií a přežily jen ty, které díky jisté mutaci získaly k antibiotiku odolnost (rezistenci). Newcombe zjistil polohu těchto přeživších kolonií a našel si jejich příbuzné v druhé misce. Když z této druhé misky přenesl odpovídající kolonie do média s antibiotikem, zpravidla přežily (byly odolné vůči tomuto antibiotiku, stejně jako jejich příbuzné z misky s antibiotikem). Tím Newcombe dokázal, že tyto bakterie získaly rezistenci na antibiotikum již dříve, předtím, než se vůbec s tímto antibiotikem setkaly. To znamená, že bakterie mutují náhodně a nikoliv až v přítomnosti silného přírodního výběru.\n"}
{"id": "623024", "url": "https://cs.wikipedia.org/wiki?curid=623024", "title": "Nachal Pachat", "text": "Nachal Pachat\n\nNachal Pachat (: נחל פחת) je vádí v severním Izraeli, v Charodském údolí.\n\nZačíná v nadmořské výšce přes 50 metrů na jižních svazích náhorní planiny Ramat Cva'im, jež je jižní výspou vysočiny Ramot Jisachar. Vádí směřuje k jihu a sestupuje do zemědělsky využívaného Charodského údolí, kde míjí ze západu vesnici Sde Nachum, u které zprava ústí do vádí Nachal Nachum.\n\n"}
{"id": "623029", "url": "https://cs.wikipedia.org/wiki?curid=623029", "title": "Nachal Kipodan", "text": "Nachal Kipodan\n\nNachal Kipodan (: נחל קפודן) je vádí v severním Izraeli, v Charodském údolí.\n\nZačíná v nadmořské výšce přes 50 metrů na jižních svazích náhorní planiny Ramat Moledet, jež je jižní výspou vysočiny Ramot Jisachar. Vádí směřuje k jihu a sestupuje do zemědělsky využívaného Charodského údolí, respektive do jeho výběžku nazývaného Bik'at ha-Šita, kde míjí ze západu vesnici Bejt ha-Šita a jihozápadně od ní pak zleva ústí do vádí Nachal Charod.\n\n"}
{"id": "623033", "url": "https://cs.wikipedia.org/wiki?curid=623033", "title": "Nachal Josef", "text": "Nachal Josef\n\nNachal Josef (: נחל יוסף) je vádí v severním Izraeli, v Charodském údolí.\n\nZačíná v nadmořské výšce okolo 50 metrů na jihozápadních svazích náhorní planiny Ramat Moledet, jež je jižní výspou vysočiny Ramot Jisachar. Vádí směřuje k jihu a sestupuje do zemědělsky využívaného Charodského údolí, respektive do jeho výběžku nazývaného Bik'at ha-Šita, kde míjí z východu vesnici Tel Josef a jihovýchodně od ní pak zleva ústí do vádí Nachal Charod, nedaleko od pahorku Tel Šalvim.\n\n"}
{"id": "623036", "url": "https://cs.wikipedia.org/wiki?curid=623036", "title": "Mentavajské ostrovy", "text": "Mentavajské ostrovy\n\nMentavajské ostrovy ( ) se nacházejí blízko západního pobřeží Sumatry, odděluje je od ní asi 130 km široký Mentavajský průliv. Administrativně jsou součástí indonéské provincie Západní Sumatra.\n\nNejvětším ostrovem je Siberut (cca 4000 km²), jihovýchodně leží další velké ostrovy, Sipora, Severní Pagai a Jižní Pagai.\nOstrovy jsou převážně ploché, nadmořská výška se pohybuje ve stovkách metrů. Většinu obyvatelstva tvoří domorodí Mentavajci. Vyvinulo se zde několik endemických druhů. Na části plochy místních deštných lesů je povolena těžba, velké oblasti jsou naopak chráněny. Největším chráněným územím je Národní park Siberut, pokrývající téměř polovinu Siberutu.\n\nOblast je seismicky aktivní, v roce 2004 zasáhla ostrovy velká vlna tsunami, v říjnu 2010 přišlo silné zemětřesení s epicentrem jihozápadně od ostrova Jižní Pagai, které rovněž vyvolalo tsunami, byla zničena řada převážně dřevěných obydlí při pobřeží a zemřely stovky místních obyvatel.\n\nMentavajské ostrovy se staly oblíbeným cílem surfařů.\n\n"}
{"id": "623040", "url": "https://cs.wikipedia.org/wiki?curid=623040", "title": "Nachal Šejzafim", "text": "Nachal Šejzafim\n\nNachal Šejzafim (: נחל שיזפים) je vádí v severním Izraeli, na pomezí Dolní Galileji a Charodského údolí.\n\nZačíná v nadmořské výšce necelých 200 metrů na pomezí východních svahů masivu Giv'at ha-More a náhorní planiny Ramot Jisachar, na jižním okraji vesnice Tamra. Vádí směřuje k jihu mírě zvlněnou a zemědělsky využívanou krajinou, míjí ze západu vesnici Ramat Cvi, kde přijímá zprava vádí Nachal Na'ura. U pahorku Micpe Zikaron prudce uhýbá k západu, začíná se zařezávat do okolního terénu a sestupuje do Charodského údolí, na jehož okraji do něj zprava ústí vádí Nachal Geva. Prochází pak mezi vesnicemi Geva a Kfar Jechezkel a jižně od nich zleva ústí do vádí Nachal Charod.\n\n"}
{"id": "623046", "url": "https://cs.wikipedia.org/wiki?curid=623046", "title": "Meandry Chvalšinského potoka", "text": "Meandry Chvalšinského potoka\n\nMeandry Chvalšinského potoka je přírodní památka v okrese Český Krumlov. Nachází se ve Chvalšinské kotlině, podél Chvalšinského potoka mezi osadou Křenov u Kájova (u mostku) proti proudu až k mostu přes silnici Český Krumlov - Chvalšiny, před parkem Červený Dvůr. Je součástí CHKO Blanský les.\n\nPředmětem ochrany je přirozený, meandrujícího tok Chvalšinského potoka s břehovou vegetací a vlhkými pcháčovými a ostřicovými loukami. Významný je výskyt mihule potoční a vranky obecné ve Chvalšinském potoce.\n"}
{"id": "623047", "url": "https://cs.wikipedia.org/wiki?curid=623047", "title": "Nachal Na'ura", "text": "Nachal Na'ura\n\nNachal Na'ura (: נחל נעורה) je vádí v severním Izraeli, na pomezí Dolní Galileji a Charodského údolí.\n\nZačíná v nadmořské výšce necelých 200 metrů na rozhraní východních svahů masivu Giv'at ha-More a náhorní planiny Ramot Jisachar, severně od vesnice Na'ura. Vádí směřuje k jihu mírně zvlněnou a zemědělsky využívanou krajinou podél lokální silnice 716. Míjí ze západu vesnici Ramat Cvi, u které zprava ústí do vádí Nachal Šejzafim.\n\n"}
{"id": "623058", "url": "https://cs.wikipedia.org/wiki?curid=623058", "title": "Nachal Geva", "text": "Nachal Geva\n\nNachal Geva (: נחל גבע) je vádí v severním Izraeli, na pomezí Dolní Galileji a Charodského údolí.\n\nZačíná v nadmořské výšce přes 100 metrů na rozhraní jižních svahů masivu Giv'at ha-More a náhorní planiny Ramot Jisachar. Vádí směřuje k jihu mírně zvlněnou a zemědělsky využívanou krajinou. Míjí ze západu pahorek Giv'at Bolek, zařezává se do okolního terénu a vstupuje do Charodského údolí, na jehož okraji, severně od vesnice Geva zprava ústí do vádí Nachal Šejzafim.\n\n"}
{"id": "623060", "url": "https://cs.wikipedia.org/wiki?curid=623060", "title": "Escape sekvence", "text": "Escape sekvence\n\nEscape sekvence je v informatice označení pro speciální sekvence znaků (řídících znaků), které umožňují pozměnit standardní chování terminálu, interpretu atp. V programovacích jazycích nebo v příkazovém řádku se používají pro potlačení speciálního významu nějakého znaku (např. uvozovky) nebo pro vyvolání nějaké akce terminálu, kde sekvence není zobrazena, ale změní jeho chování (např. barvu písma, smazání obrazovky).\n\nJednotlivé escape sekvence začínají znakem Escape (decimální hodnota 27, viz ASCII), podle čehož se jmenují. Například sekvence znaků ESC, '0', ';', '3', '1', 'm' je ANSI escape sekvence, která vypsaná na kompatibilní terminál nezpůsobí zobrazení žádného textu, ale místo toho bude všechen následující text červený. Dále pak existují sekvence pro operace, jako například vymazání obrazovky, přesun kurzoru, smazání řádku, scrollování textu, změny mapování kláves a další.\n\nOznačení escape sekvence se někdy nesprávně používá pro označení formátovacích řetězců, které se hojně používají pro formátování hodnot v různých výpisech a pro formátování data (viz funkce strftime a printf ze standardní knihovny jazyka C).\n\n"}
{"id": "623063", "url": "https://cs.wikipedia.org/wiki?curid=623063", "title": "Nachal Jechezkel", "text": "Nachal Jechezkel\n\nNachal Jechezkel (: נחל יחזקאל) je vádí v severním Izraeli, na pomezí Dolní Galileji a Charodského údolí.\n\nZačíná v nadmořské výšce okolo 200 metrů na jižních svazích masivu Giv'at ha-More. Vádí směřuje k jihu mírně zvlněnou a zemědělsky využívanou krajinou. Vstupuje do Charodského údolí, na jehož okraji ze západu míjí vesnici Kfar Jechezkel. Jihozápadně od ní zleva ústí do vádí Nachal Charod.\n\n"}
{"id": "623066", "url": "https://cs.wikipedia.org/wiki?curid=623066", "title": "Sršská plošina", "text": "Sršská plošina\n\nSršská plošina je geomorfologický podokrsek České tabule ležící severně od Pardubic.\n\nSršská plošina náleží do geomorfologického celku Východolabská tabule, podcelku Pardubická kotlina a okrsku Kunětická kotlina. Jedná se o protáhlý plochý nízký hřbet u severního okraje Pardubic. Táhne se východo-západním směrem, přičemž tvoří mírný oblouk vypouklý k severu. Nejvyšším bodem plošiny je Kunětická hora (307 m), která se nachází jejím východním zakončení a je její podřazenou geomorfologickou částí. Od Kunětické hory se plošina táhne k západu přibližně po linii obcí Srch – Pohránov – Hrádek a končí v prostoru Lázní Bohdaneč vrcholem Svatý Jiří. Vůči svému okolí je výrazněji výškově vymezena zejména ve své východní části. Obklopena je čtveřicí sníženin. Na severu je to Opatovická kotlina, na severozápadě Bohdanečská brána, na jihu Semtínská kotlina a na východě Sezemická kotlina. Kromě Kunětické hory se v ní nevyskytují žádné významnější vrcholy.\n\nSršská plošina náleží do povodí Labe, které obtéká její východní zakončení. Významnějším potokem je pak Rajská strouha protékající pod jejím severozápadním svahem. \nNa jejím jižním okraji se nachází Pohránovský rybník.\n\nVýchodozápadní orientaci plošiny sleduje silnice vycházející zpod Kunětické hory a vedoucí přes Hradiště na Písku, Srch a Pohránov do Hrádku. Příčně přes plošinu procházejí silnice I/37 a II/324 z Pardubic do Hradce Králové a silnice Ráby – Němčice a Pardubice – Dolany. Mezi Srchem a Pohránovem prochází železniční trať Pardubice – Hradec Králové. Vlečka Stéblová – Semtín vedoucí podél Rajské strouhy již neexistuje. Prostorem plošiny je vedena větší část žlutě značené turistické trasy 7322 a ve Stéblové na ní navazující modře značené trasy 1902 z Kunětické hory do Lázní Bohdaneč. Další žlutě značená trasa 7324 je vedena ze Stéblové kolem Pohránovského rybníka do Pardubic. Vyskytují se zde i četné cyklotrasy.\n\nKromě zástavby výše jmenovaných vesnic zasahuje do západní části plošiny chemický areál v Pardubickém Semtíně. Na vrcholu Kunětické hory stojí stejnojmenný hrad.\n\nV prostoru plošiny se střídají lesy a pole. Větším rozlohou je Kunětický les ve východní části. U jeho severního okraje se nachází přírodní rezervace Baroch.\n"}
{"id": "623068", "url": "https://cs.wikipedia.org/wiki?curid=623068", "title": "Roh (biologie)", "text": "Roh (biologie)\n\nRoh (\"cornus\") je nápadným znakem mnoha sudokopytníků i lichokopytníků.\n\nPodle svého vzniku se rohy rozděluje na:\n\nDutý roh je umístěn na výběžku čelní kosti, je kožního původu, z rohoviny.\n\nJe to párový orgán vyskytující se u přežvýkavých sudokopytníků z čeledě turovitých, kost obalená škárou pokrytou rohovinovou pochvou. Základ rohu je vytvořen kostěným rohovým výběžkem vyrůstajícím z čelní kosti. Je obdobně jako tato kost složen s různě uspořádaných kostěných trámků a lišt, dutiny mezi nimi jsou vyplněny silně prokrvenou sliznicí. Rohový výběžek je zvenčí pokryt škárou, střední vrstvou kůže. Škára je zbrázděna bradavkami prostouplými hustou sítí krevních vlásečnic. Mezi škárové bradavky pronikají lišty pokožky a z bradavek si berou výživu a látky potřebné k vytvoření rohoviny. Rohovina přirůstá zespoda, od hlavy zvířete. U kořene rohu je pochva měkčí, z prstencovité obruby kůže se tam vytváří nová rohovina. Kostěný rohový výběžek, (zesilující armatura rohu) naopak přirůstá hlavně na své špičce. Protože pochva se zvětšuje rychleji než kost, může u dlouhorohých zvířat špička rohovinové pochvy přesahovat špičku kostěného výběžku o více než 20 cm. Tato přesahující část je poměrně křehká.\n\nPři poranění rohové pochvy, např. ulomením, je poraněná i silně prokrvená škára a krvácí z potrhaných vlásečnic. Rohovina na takto poškozeném místě se většinou nezregeneruje zcela a místo zůstává viditelně poškozené, znetvořené. Při zlomení rohového výběžku dochází k velmi silnému krvácení, zvíře krvácí i z nosu, často dochází k infikováni rány s vážnými následky pro zvíře.\n\nRoh je útvarem stálým, který není shazován a každoročně vyměňován. Naopak stálé přirůstá, i když ve stáří již méně. Růst podléhá různým vlivům, závisí na jakosti potravy, na stupni dospívání zvířete a mnohdy i na hierarchii ve stádě. Na rohu tak vznikají prstence, tj. silnější a slabší místa, která bychom mohli přirovnat k letokruhům stromů. Podle nich lze do určité míry stanovit i věk zvířete. U většiny přežvýkavců mají rohy samec i samice, u menšího počtu jen samec. Rohy jsou obyčejně prohnuté nebo zatočené, jen zřídka přímé. Většina zvířat s rohy žije ve stádech a velikost rohů současně s tělesným vzrůstem hraje hlavní roli při stanovení hierarchie, jsou také důležité při obraně proti predátorům. U některých buvolů např. arni (\"Bubalus arnee\") dosahuje délka rohu běžně i přes 150 cm (doložené maximum je 194 cm).\n\nRohy mají např. tato zvířata: antilopy, bizon, buvol, buvolec, jak, gazela, kamzík, kozorožec, koza, muflon, ovce, paovce, pižmoň, přímorožec, tahr, zubr atd. V archaických dobách mnoho dechových nástrojů využívalo zvířecích rohů, tj. rohovinových pochev, pro jejich dobré ozvučné vlastnosti.\n\nPři chovu nejznámějšího „rohatého“ zvířete, krávy, se léta diskutuje o tzv. odrohování, tj. odstranění rohů ještě telatům. Existují argumenty velkochovatelů pro: vzájemná zranění způsobená napadáním (stádové chování) a argumenty ochránců zvířat proti: zbytečná krvavá týrání.\n\nPlný roh je nepárový orgán lichokopytníků – nosorožců, je umístěn na vyklenuté nosní kosti. Je ze zrohovatělé pokožky – z rohoviny a nemá žádnou kostěnou oporu. Přirůstá stejně jako dutý roh od hlavy. Tři rody nosorožců n. tuponosý, n. dvourohý a n. sumaterský mají rohy dva (větší a menší) umístěny za sebou, jeden rod n. jávský a n. indický ( stejný rod \"Rhinoceros\") mají roh jen jeden. Větší roh nosorožce může dosahovat délky až 1,5 m.\n\nRohy nosorožců jsou i jejich prokletím, jsou považovány za téměř všemocné. Pohár zhotovený z rohu odhalí otrávený nápoj, z rohu se vyrábí rukojeť arabské obřadní dýky a hlavně čínská medicína nosorožčím rohům přikládá téměř zázračné léčebné účinky. Nosorožci jsou pro své rohy, hlavně ve střední Africe, vybíjeni pytláky.\n\nKostěný roh (růžek, parůžek) se vyskytuje většinou v párech u žirafovitých přežvýkavých sudokopytníků na hlavě. Je to kost pokrytá kůži, může dorůst délky i 25 cm, neodpadává. U pravých žiraf kůže kryje celý roh, kdežto okapi nemá špičky růžků kůži přikryté. Žirafy jich nepoužívají k obraně, ale jen při vzájemných zápasech. Samci některých druhů žiraf mají další pár malých růžku na zátylku a jeden nepárový na čele.\n\n"}
{"id": "623069", "url": "https://cs.wikipedia.org/wiki?curid=623069", "title": "Nachal Šunem", "text": "Nachal Šunem\n\nNachal Šunem (: נחל שונם) je vádí v severním Izraeli, na pomezí Dolní Galileji a Charodského údolí.\n\nZačíná v nadmořské výšce okolo 400 metrů na jižních svazích masivu Giv'at ha-More. Vádí prudce klesá k jihu ze svahů masivu a vstupuje do mírně zvlněné a zemědělsky využívané krajiny na jeho úpatí, kde z východu míjí vesnici Sulam, která navazuje na starověké židovské sídlo \"Šunem\". Vstupuje do Charodského údolí, kde cca 3 kilometry jihojihozápadně od vesnice Sulam zleva ústí do vádí Nachal Charod.\n\n"}
{"id": "623071", "url": "https://cs.wikipedia.org/wiki?curid=623071", "title": "Mario Nunes Vais", "text": "Mario Nunes Vais\n\nMario Nunes Vais (Florencie, 1856 – 1932 tamtéž) byl italský amatérský portrétní fotograf.\n\nNunes Vais byl zámožný, vzdělaný a kulturní muž. Svou činnost fotografa provozoval jako hobby. Za 40 let po sobě zanechal více než 60 000 fotografií, které nepostrádají silný smysl pro výtvarné umění. \n\nSetkal se s celou řadu osobností, které pro něj pózovaly v jeho ateliéru nebo v exteriéru na ulici \"Borgo degli Albizzi\" v historickém centru Florencie, kde bydlel. Byl oblíbeným fotografem básníka Gabriela D'Annunzia v letech 1898 až 1910.\n\nMezi další jím portrétované významné osobnosti, které ovlivňovaly italský společenský život, patřili například: Benedetto Croce, Giovanni Gentile, Eugenio Montale, Thomas Mann, Giacomo Puccini, Guglielmo Marconi, Edmondo De Amicis, Paola Borboni nebo Vittorio De Sica.\n\n\n"}
{"id": "623072", "url": "https://cs.wikipedia.org/wiki?curid=623072", "title": "Provázková louka", "text": "Provázková louka\n\nProvázková louka je přírodní památka v okrese Český Krumlov. Nachází se v Blanském lese, v sedle mezi Bulovým a Mlýnskými vrchy, 4 km severozápadně od Chvalšin. Je součástí CHKO Blanský les.\n\nPředmětem ochrany jsou mokřadní společenstva střídavě vlhkých luk s dominancí bezkolence modrého a s výskytem chráněných druhů, kterými jsou prstnatec májový (jeho počet se mnohdy přehoupne přes 200), kosatec sibiřský, vrba rozmarýnolistá. V depresích jsou malé plochy rašelinných luk s vysokým zastoupením mechů a ostřic, v místech silného podmáčení roste skřípina lesní. Okraje louky jsou velmi suché s borůvkou, brusinkou a ze vzácných druhů prhou arnikou. Pravidelně se zde provádí zásahový management − louka se vyřezává od náletových dřevin a jednou za dva až tři roky se kosí.\n"}
{"id": "623073", "url": "https://cs.wikipedia.org/wiki?curid=623073", "title": "Nachal Merchavja", "text": "Nachal Merchavja\n\nNachal Merchavja (: ) je vádí v severním Izraeli, na pomezí Dolní Galileje a Charodského údolí.\n\nZačíná v nadmořské výšce necelých 200 metrů na jihozápadním úpatí masivu Giv'at ha-More, poblíž obytných čtvrtí \"Afula ha-Ce'ira\" města Afula. Vádí směřuje k jihu mírně zvlněnou a zemědělsky využívanou krajinou. Ze západu míjí vesnici Sulam, poté z východu prochází okolo mošavu Merchavja, na jehož jižním okraji zleva ústí do vádí Nachal Charod v Charodském údolí.\n\n"}
{"id": "623075", "url": "https://cs.wikipedia.org/wiki?curid=623075", "title": "Milenec lady Chatterleyové", "text": "Milenec lady Chatterleyové\n\nMilenec lady Chatterleyové (: \"Lady Chatterley's Lover\") je román anglického spisovatele Davida Herberta Lawrence z roku 1928. Byl sepsán v Itálii a poprvé vydán ve Florencii. Ve Spojeném království bylo jeho vydání soudně zakázáno až do roku 1960, neboť byl do té doby klasifikován jako pornografie. Kniha, která měla velký, avšak skandální úspěch, vypráví příběh o fyzickém vztahu mezi aristokratkou a mužem z nižší společenské třídy a explicitně popisuje jejich sexuální vztah.\n\nU nás román poprvé vyšel v nakladatelství Odeon v roce 1930.\n\nHlavní postavou románu je mladá vdaná žena Constance (Lady Chatterleyová), jejíž manžel, baronet Clifford Chatterley, v důsledku zranění z první světové války ochrnul od pasu dolů a stal se tak impotentním. Sexuální frustrace jeho manželky po čase vyústí v její snahu navázat mimomanželský milostný poměr. První její milenec (Michaelis) však Constance plně neuspokojuje a sexuální naplnění a opravdovou lásku nalézá až u hajného jejího muže Olivera Mellorse, se kterým nakonec i počne dítě.\nPřestože byl tento román dlouho považován za pornografii, vzbudil ve Velké Británii i jinde značné pohoršení hlavně kvůli mistrovsky psané subtilní kritice tehdejších společenských poměrů. Erotická nespoutanost má v románu spíše revoluční a očistnou funkci. Román je popisem života dvou lidí z rozdílných společenských vrstev, kteří cítí vnitřní nespokojenost se stavem vnějšího světa a se svou rolí v něm. Jejich milostné sblížení, plné fascinace základními, od přírody danými principy života, je odpovědí na zmechanizovaný svět a sešněrované konvenční vztahy, které jsou pro obě hlavní postavy románu útrpně snášenou bolestí společnosti.\n\nTento román může být plošně vnímán jako milostná aféra sexuálně neuspokojené ženy z takzvané vysoké společnosti, jeho síla je ale právě v hlubokých pocitech a úvahách, které nakonec hlavní hrdinku přivedou do náruče stejně smýšlejícího a cítícího muže, jakkoli se to může zdát skandální.\n\nSlovník světových literárních děl uvádí jako jeden z důležitých prvků románu sociolingvistickou charakteristiku postav: „Jazykové odlišení obou milenců (intelektuální mluva lady Chatterleyové a hornické nářečí z Derby, kterým hovoří Mellors) nese výrazný společenskokritický moment. Tak je i v jazykové a stylové rovině veden útok na přežívající kastovnictví viktoriánské společnosti.“ V prvním českém vydání v překladu Staši Jílovské bylo Mellorsovo nářečí z hrabství Derbyshire nahrazeno moravsko-ostravským nářečím vítkovických horníků. V dalších vydáních pak bylo „převedeno na prostou lidovou mluvu, která je čtenářům srozumitelnější“, jak jejich překladatel popisuje ve své poznámce na konci knihy.\n\nNa motivy knihy bylo natočeno několik filmů, např.:\n\n\n"}
{"id": "623080", "url": "https://cs.wikipedia.org/wiki?curid=623080", "title": "The Broken Hearted Bride", "text": "The Broken Hearted Bride\n\nThe Broken Hearted Bride je studiové hudební album od anglické skupiny Strawbs.\n\n\n\ndále\n\n\n"}
{"id": "623081", "url": "https://cs.wikipedia.org/wiki?curid=623081", "title": "Úřední deska", "text": "Úřední deska\n\nÚřední deska je veřejně přístupná plocha určená ke zveřejňování právních předpisů, rozhodnutí a jiných dokumentů správních orgánů a soudů. Veřejně přístupná musí být nepřetržitě a vedena je zásadně ve dvojí podobě zároveň, fyzické i elektronické, nebo také jejich kombinací a to, že deska bude sloužit ve veřejném prostru jako dotyková obrazovka.\n\nPlatí, že každá obec, kraj nebo třeba soud má jen jednu úřední desku, i když na ní mohou vyvěšovat své písemnosti různé organizační složky do nich začleněné, výjimkou jsou městské části nebo obvody, které mají svou vlastní. Fyzická úřední deska, většinou v podobě uzamykatelné skleněné skříně, nemusí být umístěna přímo v prostorách úřadu, vždy však musí být 24 hodin denně veřejně přístupná a čitelná (tzn. např. v noci osvětlená). Může se vnitřně členit např. na sekci zastupitelstva, rady, starosty, právních předpisů, doručovaných písemností, záměrů prodeje, výběrových řízení, povinných informací podle zákona č. 106/1999 Sb., informací ostatních subjektů apod., měla by však na ní vždy být navíc umístěna informace o webové adrese, kde lze nalézt její elektronickou verzi. K této dálkově přístupné verzi pak nesmí být přístup podmíněn znalostí jakéhokoli hesla a na ní vyvěšené úřední dokumenty se musí zcela shodovat s těmi, které jsou na fyzické úřední desce.\n\nVedení úřední desky je u obcí i krajů výkonem jejich samostatné působnosti. Pokud však obec není schopna zajistit elektronickou verzi, třeba i prostřednictvím soukromého subjektu, má povinnost uzavřít s obcí s rozšířenou působností, do jejíhož obvodu spadá, veřejnoprávní smlouvu o takovém zveřejňování, kterou schvaluje krajský úřad.\n\nProstřednictvím úřední desky lze ve správním řízení především doručovat, což se provádí prostřednictvím veřejné vyhlášky. Tento postup se využívá tehdy, pokud jde o osobu neznámého pobytu nebo o osobu, které se vůbec nedaří doručit, přičemž po uplynutí 15 dní od vyvěšení doručované písemnosti se uplatní \"fikce doručení\", tedy má se za to, že písemnost byla řádně doručena. Kromě doručování se ve správním řízení úřední deska využívá např. k oznámení o zahájení řízení (zejména tehdy, jde-li o řízení s více než 30 účastníky), ke zveřejňování veřejnoprávních smluv nebo ke zveřejnění návrhu opatření obecné povahy, informace o veřejném projednání tohoto opatření i k jeho oznámení po tomto projednání. Opatření obecné povahy se oznamuje opět formou veřejné vyhlášky a nabývá obecně účinnosti po 15 dnech od vyvěšení.\n\nNa úředních deskách obcí se zveřejňují především jejich obecně závazné vyhlášky a nařízení, protože tím je podmíněna jejich platnost. Platnosti tedy nabývají dnem vyvěšení a po 15 dnech se pak stávají účinnými. Speciálně pro nařízení obecních úřadů obcí s rozšířenou působností platí, že se zveřejňují navíc i na úředních deskách všech obcí v jejich správních obvodech.\n\nKromě toho mají obce povinnost zveřejňovat tímto způsobem jakýkoli záměr nakládat s obecním nemovitým majetkem, před komunálními volbami počet členů zastupitelstva, který má být zvolen, program připravovaného zasedání zastupitelstva nebo třeba usnesení o vyhlášení místního referenda. Dále pak ty informace a písemnosti, jejichž zveřejnění požaduje speciální zákon, např. v případě zákona č. 106/1999 Sb., o svobodném přístupu k informacím, jde především o informace o důvodu a způsobu založení obce, popisu její organizační struktury, místo a způsob, jak získat příslušné informace, místo, lhůtu a způsob, kde lze podat opravný prostředek proti jejímu rozhodnutí a sazebník úhrad za poskytování informací. Jinými speciálně vyvěšovanými písemnostmi jsou např. dražební vyhlášky o dražbách, které se mají na území obce konat, informace o umístění opuštěného vozidla na obcí vybraném parkovišti nebo rozhodnutí o zákazu shromáždění podle zákona č. 84/1990 Sb., o právu shromažďovacím.\n\nU krajů se právní předpisy na jejich úředních deskách povinně nevyvěšují, protože jsou publikovány ve Věstníku právních předpisů kraje. Pokud si však kraj z důvodu naléhavého obecného zájmu přeje, aby jeho právní předpis nabyl účinnosti dříve, než je předepsáno, musí jej mj. navíc zveřejnit na úředních deskách všech obcí, kterých se bude dotýkat. I u krajů je ale nutné na úředních deskách zveřejňovat jakýkoli záměr nakládat s krajským nemovitým majetkem, před komunálními volbami počet členů zastupitelstva, který má být zvolen, program připravovaného zasedání zastupitelstva a další informace a písemnosti, jejichž zveřejnění požaduje speciální zákon (např. vyhlášení stavu nebezpečí či vyhlášení rybářského revíru).\n\nMimo těchto samosprávných územních celků mají své úřední desky samozřejmě i jiné orgány veřejné správy, např. finanční úřady, které takto minimálně zveřejňují své úřední hodiny a elektronickou adresu své podatelny a které tímto způsobem mohou i doručovat své písemnosti. A stejně tak další samosprávné instituce.\n\nSoudní úřední deska je velmi podobná úředním deskám správních orgánů, včetně jejího současného vedení v elektronické podobě. Vyvěšují se na ní především rozhodnutí a jiné písemnosti, které mají být doručeny účastníkům soudních řízení, přičemž je s tímto postupem většinou spojena \"fikce doručení\". Písemnost je vyvěšena po dobu 30 dní, ale už po 10 dnech od vyvěšení se má za to, že účastníkovi řízení bylo doručeno, což má za následek, že po takto uplynulé desetidenní době běží lhůta k podání opravného prostředku a následně doručované rozhodnutí nabývá právní moci, i když se o tom účastník řízení nemusí dozvědět. Vyvěšují se nejen písemnosti ze sporného nalézacího občanskoprávního řízení, ale i z pozůstalostního řízení, insolvenčního řízení, řízení o úschovách a umoření listin, prohlášení za mrtvého či soudních dražeb a soudních exekucí.\n\nSvou vlastní úřední desku mají i soudní exekutoři, kteří na ní vyvěšují svá rozhodnutí a další exekuční dokumenty, stejně jako rozhodnutí a písemnosti, které jim předá k vyvěšení soud.\n\n"}
{"id": "623083", "url": "https://cs.wikipedia.org/wiki?curid=623083", "title": "Martin Gerber", "text": "Martin Gerber\n\nMartin Gerber (* 3. září 1974, Burgdorf, Švýcarsko) je švýcarský profesionální hokejový brankář, který působí v Elitserien.\n\nKariéru začínal v SCL Tigers nejprve v druhé švýcarské hokejové lize, kterému pomohl v 1998 k postupu do nejvyšší švýcarské nejvyšší soutěže. V roce 2001 byl draftován do NHL týmem Mighty Ducks of Anaheim z celkově 232. pozice. Jednu sezónu poté ještě odehrál v Evropě - ve švédské lize za Färjestads BK. V roce 2002 odešel do zámoří. V Anaheimu působil v roli náhradního brankáře, když kryl záda Jean-Sébastienu Giguèrovi a odchytal ve dvou sezónách 54 utkání. V první roce jeho působení se tým dostal do finále bojů o Stanley Cup, kde prohrál s New Jersey Devils. Martin Gerber však v celém play-off odchytal jen 20 minut. V roce 2004 byl vyměněn do Carolina Hurricanes. NHL však zasáhla výluka v sezónu tak odchytal ve svých dřívějších působištích ve Švédsku a rodném Švýcarsku. V ročníku 2005/2006 se v Carolině prosadil na post jedničky a v základní části odchytal 60 utkání, ke konci sezóny a zejména v bojích o Stanley Cup však dostával přednost mladý Cam Ward. Tým nakonec Stanley Cup po finálové bitvě s Edmonton Oilers vybojoval a Gerber se stal jeho druhým švýcarským držitelem (po Davidu Aebischerovi, který zvítězil s Coloradem Avalanche v roce 2001). Po této sezóně, 1. července 2006 podepsal smlouvu s Ottawa Senators jako volný agent. V Ottavě působil necelé tři roky, jeho výkony byly nevyrovnané a střídal funkci prvního gólmana a náhradníka Raye Emeryho.\n\nV sezóně 2006/2007 se s týmem však opět probojoval až do finále Stanley Cupu, potřetí během pěti let a již se třetím klubem. Po nepříliš úspěšné sezóně 2008/2009, jejíž část strávil i v AHL zamířil do Kontinentální hokejové lize a rok hrál za Atlant Mytišči. Tam nahradil svého předchozího spoluhráče z Ottawy Raye Emeryho. V Rusku utrpěl při srážce s protihráčem zranění krku, prvotní podezření na zlomeninu krčního obratel se naštěstí nepotvrdilo \n\nPřed sezónou NHL 2010/2011 podepsal jednoletý kontrakt s Edmonton Oilers, začal na farmě ve Oklahoma City Barons, do prvního týmu se vrátil po zranění jedničky Nikolaje Chabibulina.\n\nŠvýcarsko reprezentoval na osmi turnajích mistrovství světa a dvou olympiádách. Památný zápas odehrál na olympiádě v roce 2006 proti hvězdami nabité Kanadě, když 49 úspěšnými zákroky vychytal Švýcarsku senzační výhru 2:0. Medaili z vrcholné akce prozatím nezískal, nejblíže jí byli Švýcaři na mistrovství světa 2010, kdy těsně podlehli ve čtvrtfinále domácímu Německu 0:1.\n\n"}
{"id": "623085", "url": "https://cs.wikipedia.org/wiki?curid=623085", "title": "Josef Wünsch", "text": "Josef Wünsch\n\nJosef Wünsch (29. června 1842, Rokycany - 20. listopadu 1907, Plzeň) byl český středoškolský profesor a cestovatel, objevitel pramenů Tigridu. V letech 1874-80 podnikal během prázdnin cesty po Evropě. Na podzim 1881 odjel na dvouletou výpravu na Korfu, do Egypta, Svaté země, Sýrie a Malé Asie. Objevil nápis v klínovém písmu, odhalil pramen východního Tigridu a prozkoumal jeho horní tok. Poté se vrátil k učitelskému povolání v Jičíně a Plzni. V srpnu 1905 věnoval značný majetek na podporu českých studentů, zejména z Rokycanska. Knižně i v časopisech uveřejnil několik vědeckých prací a množství populárních cestopisů.\n\nAbsolvoval reálku v Rokycanech, gymnázia v Plzni a na Novém Městě v Praze a tři roky navštěvoval pražskou filosofickou fakultu. Poté získal zaměstnání jako suplent na akademickém gymnáziu, kvůli plicnímu onemocnění ale musel místo opustit. Poté určitou dobu vyučoval na gymnáziích v Rokycanech a Slaném. Roku 1872 si doplnil zkoušky z moderní filosofie a byl přijat jako profesor na učitelském ústavu v Jičíně.\n\nPrázdniny využíval k cestování. Roku 1874 se podíval do Německa, Dánska a Švédska, o rok později do Rakouska a Turecka a následujícího roku do Itálie, Sardinie a Tuniska včetně Kartága. Roku 1879 uskutečnil cestu do Dalmácie, Černé Hory a Bosny, v roce 1880 do Rakouska, Rumunska a Bulharska. Reportáže uveřejňoval v řadě českých časopisů.\n\nV roce 1881 si vzal roční dovolenou, s původním cílem podívat se na Saharu, do Alžírska a Maroka. Později svůj plán rozšířil. Na radu Vojty Náprstka se zaměřil na tehdy nedostatečně prozkoumanou oblast Arménie a Kurdistánu. V přípravě mu po odborné stránce pomohli Heinrich Kiepert, profesor berlínské univerzity, a Robert Doudlebský ze Sterneku, rakouský geodet, kartograf a astronom.\n\nS podporou spolku Svatobor, c. k. ministerstva vyučování a c. k. zeměpisného ústavu ve Vídni odjel na podzim 1881 na Korfu, odkud pokračoval do Egypta. Tam strávil zimu. V březnu 1882 se vydal do Svaté země a Sýrie. S německou archeologickou výpravou cestoval z Bejrútu do Alexandretty (İskenderun) a k vesnici Kjachty (zřejmě Kahta) na břehu Eufratu. Tam se od nich odpojil a soustředil se na mapování. Nejprve nakrátko vystoupil do hor, pak po toku Eufratu postupoval k východu přes město Malatya do Harputu (provincie Elâzığ). Následně mapoval oblast Dersim (dnes Tuncelská provincie) mezi Východním a Západním Eufratem. V dalším průzkumu mu zabránilo kurdské povstání.\n\n19. července 1882 dojel do města Erzurum, střediska turecké Arménie. Setkal se tam s ruským konzulem, se kterým pak společně odjeli k jezeru Van. Odtud se pak přes Erzurum a Trabzon vrátil do Istanbulu, kde strávil další zimu (dovolenou si musel prodloužit o rok).\n\nV dubnu 1883 se vydal přes Batumi, Tbilisi a Jerevan do Vanu. Na hoře Ašrut Dağ (?) našel zachovalý nápis v klínovém písmu, který opsal a poslal k rozluštění profesoru Müllerovi z vídeňské univerzity. Poté se soustředil na průzkum pramenů Tigridu. Zjistil, že Východní Tigris pramení ve výšce 3170 m na svahu hory Karamürük. Později na jih od jezera Gölcük objevil i pramen Západního Tigridu. Nakonec zkoumal a upřesňoval mapy horního toku Eufratu. Podařilo se mu zaznamenat území o rozloze úctyhodných 20 tisíc km, přičemž si všímal i místního národopisu.\n\nDo Evropy odplul z přístavu Trabzon. V Čechách se vrátil na původní místo, jako profesor v Jičíně. Roku 1886 se stal profesorem české státní průmyslové školy v Plzni. Roku 1890 navštívil Černou Horu, o rok později poskytl materiály pro zeměpisnou výstavu ve Vídni. Roku 1902 odešel do důchodu.\n\n29. srpna 1905 založil několik nadací, do nichž vložil především parcelu „Příčka“ č. 1087 na Říšském Předměstí v Plzni o rozloze 6000 čtverečních sáhů a hodnotě asi 100 tisíc korun. Z výtěžku měla být financovaná stipendia pro jeho příbuzné, obyvatele Rokycan a další studenty, pod podmínkou, že jsou české národnosti, hovoří plynně česky a na obecné škole dosahují nadprůměrných výsledků. Pro případ, že by český jazyk v budoucnu zanikl, měly být prostředky použity na provoz sirotčince nebo chorobince v Rokycanech. Správcem nadace a navrhovatelem stipendií určil rokycanskou městskou radu. Městské zastupitelstvo mu za tento mimořádný čin slavnostně poděkovalo a jmenovalo ho čestným občanem.\n\nZemřel v Plzni, pohřben byl v Rokycanech.\n\nOd studentských let skládal básně. Později se zaměřil na zprávy z cest, které vycházely v časopisech Lumír, Světozor, Květy a Osvěta. Odborné práce publikoval v c. k. zeměpisné společnosti ve Vídni. Knižně vydal:\n\nPatřil k průkopníkům žánru cestopisů v Čechách. V pracích je znát jeho obsáhlá vzdělanost, historický rozhled a detail v líčení kultury, přírody a hospodářství navštívených zemí. Své cesty popisoval poutavým fejetonistickým stylem.\n\n"}
{"id": "623092", "url": "https://cs.wikipedia.org/wiki?curid=623092", "title": "Český časopis historický", "text": "Český časopis historický\n\nČeský časopis historický, zkráceně ČČH, je české ústřední vědecké periodikum v oboru historie. Byl založen v roce 1895 Jaroslavem Gollem a Antonínem Rezkem. Časopis vychází čtyřikrát ročně a přispívají do něj přední odborníci nejen z Česka, ale i z Evropy. Už od doby svého vzniku je recenzovaným časopisem.\n\nVedoucími redaktory jsou Jaroslav Pánek a Jiří Pešek. Mezi jeho redaktory patří významní historici jako Zdeněk Beneš, Václav Bůžek, Milan Hlavačka, Tomáš Knoz, Václav Ledvinka, Svatava Raková, Eva Semotanová, Petr Sommer, Petr Vorel, Jiří Vykoukal, Josef Žemlička a další.\n\n\n"}
{"id": "623093", "url": "https://cs.wikipedia.org/wiki?curid=623093", "title": "Europe Écologie - Les Verts", "text": "Europe Écologie - Les Verts\n\nEurope Écologie – Les Verts (česky Evropa Ekologie – Zelení) je francouzská politická strana, která vznikla v listopadu 2010 sloučením koalice Evropa Ekologie a strany Zelení. Vykazuje 13 000 členů.\n\nKandidátkou v prezidentských volbách 2012 se na základě primární volby stala Eva Joly. V 1. kole získala pouze 828 345 hlasů (tj. 2,31 %), před 2. kolem podpořila kandidáta Socialistické strany Hollanda, který byl nakonec zvolen. Následně vyslali zelení své zástupce do vlády socialisty Jean-Marca Ayraulta.\n\n"}
{"id": "623094", "url": "https://cs.wikipedia.org/wiki?curid=623094", "title": "Normunds Sējējs", "text": "Normunds Sējējs\n\nNormunds Sējējs (* 16. února 1968, Riga, Sovětský svaz) je bývalý lotyšský hokejový obránce a trenér.\n\nDo vrcholového hokeje vstoupil v roce 1987, kdy začal hrát sovětskou ligu za Dinamo Riga. Hned v první sezóně se s klubem radoval z druhého místa v nejvyšší sovětské soutěži. Za lotyšský klub (později pod dalšími názvy - Stars Riga, HK Pardaugava Riga) hrával i po rozpadu Sovětského svazu nadále ve společné Mezinárodní hokejové lize. Od roku 1994 pak vystřídal řadu klubů v různých evropských soutěžích. Přes finské druholigové KooKoo se dostal do české extraligy. V sezóně 1996/1997 působil v Litvínově, později v sezónách 1998/1999 a 2000/2001 v Karlovych Varech. Poté hrál tři sezóny na Slovensku za Duklu Trenčín a Slovan Bratislavu a na závěr kariéry v klubu HK Riga 2000, který hrával běloruské lize.\n\nPatřil do základní sestavy reprezentace Lotyšska v době jejího znovuobnovení po rozpadu Sovětského svazu. Prošel s ní od C-skupiny mistrovství světa v roce 1993 přes dvojnásobnou účast v B-skupině a na turnaj elitní kategorie, který Lotyši hráli poprvé v roce 1997. Celkem se účastnil šesti mistrovství světa A-skupiny. Naposledy reprezentoval na olympijské kvalifikaci v roce 2005.\n\nPo ukončení aktivní kariéry působil nadále v Dinamu Riga, ještě jako hráč byl v poslední sezóně také hrajícím asistentem, později se stal hlavním trenérem a v současné době (2010) působí jako generální manažer týmu.\n\n"}
{"id": "623096", "url": "https://cs.wikipedia.org/wiki?curid=623096", "title": "Zimní stadion Tábor", "text": "Zimní stadion Tábor\n\nZimní stadion Tábor je sportovní stadion v Táboře, kde hraje své domácí zápasy Hockey Club Tábor. Jeho kapacita dosahuje 4 992 míst, z čehož 3 992 k sezení a 1 000 k stání. V areálu Zimního stadionu se dále nachází cvičebna míčových sportů, herna stolního tenisu, restaurace a hotel. Otevřen byl v roce 1971.\n\nBěhem rekonstrukce Budvar arény v sezóně 2001–2002 zde sehrál několik extraligových zápasů klub HC České Budějovice. V přípravě na mistrovství světa 2002 zde sehrála česká hokejová reprezentace zápas proti Švýcarsku, ve kterém zvítězila 4:3.\n\n\n"}
{"id": "623099", "url": "https://cs.wikipedia.org/wiki?curid=623099", "title": "Vincenc Brandl", "text": "Vincenc Brandl\n\nVincenc Brandl (5. dubna 1834 Staré Brno – 26. prosince 1901 Brno) byl historik a moravský zemský archivář. Zabýval se moravskými dějinami, místopisem a národopisem. Připravoval kritická vydání historických pramenů, psal studie o právní historii Českého království a životopisy významných osobností. Aktivně se podílel na probouzení národního povědomí na Moravě a na činnosti českojazyčných spolků v Brně. Zasedal v moravském zemském sněmu. Patřil k vlivným vědcům, byl oceňovaný pro mnohostrannou a hlubokou vzdělanost, objektivitu i vlastenectví.\n\nPocházel z chudých poměrů, jeho rodiče pracovali ve službách augustiniánského kláštera. V mládí měl na něj vliv učitel František Matouš Klácel. Po studiích na Stavovské akademii v Brně a studiu práv na vídeňské univerzitě (obojí ukončil v r. 1853) absolvoval v letech 1856–1857 historicko-filologický seminář. Poté učil nejprve na německém gymnáziu v Brně, v letech 1857–1861 pak na městském reálném gymnáziu ve Starém Brně. V té době uveřejnil své první odborné studie, psané německy. Významně na sebe upozornil roku 1860, kdy vyvracel názor známého historika Bedy Dudíka, podle něhož byl Velehrad bájným, nikoliv skutečným centrem Velkomoravské říše. Podle Brandla se historický Velehrad nacházel blízko moderního, v místě dnešního Starého Města u Uherského Hradiště. Dudík toto stanovisko přijal.\n\nRoku 1861, po smrti Josefa Chytila, byl Brandl jmenován moravským zemským archivářem. Tuto funkci vykonával téměř 40 let, do roku 1899. Pod jeho vedením se archiv stal střediskem vědy i národního života. Probíhala zde setkání vědců, literátů, studentů i buditelů. Kriticky se rozebírala literatura a politika, domlouvaly akce na zvyšování národního uvědomění mezi obyvatelstvem.\n\nByl členem mnoha sdružení (např. Čtenářského spolku, Spolku pro vydržování české obchodní školy v Brně nebo Musejního spolku tamtéž, jehož byl předsedou), v roce 1864 byl zvolen tajemníkem Matice moravské, roku 1869 se stal členem Královské české společnosti nauk a od roku 1890 České akademie věd a umění. V letech 1865–1868 byl poslancem moravského zemského sněmu. Poslanecký slib skládal v únoru 1867 v češtině. Roku 1886 byl navržen za kandidáta pro volby do říšského sněmu, ale kandidatury se vzdal.\n\nBrandl jako historik byl samoukem, ale nedostatek formálního vzdělání nahradil pílí a vytrvalostí. Zastával konzervativní postoje, blízké staročechům, v politice i náboženství, ale měl toleranci pro jiné názory. Současníci ho uznávali pro mnohostrannou a hlubokou vzdělanost, rozsáhlou vědeckou a publikační práci, důraz na pravdivost a objektivitu, přátelské vystupování, skromnost a vlídnost. Byl mimořádně výkonný a produktivní, šetřil s časem, ale pro své přátele a spolupracovníky si jej vždy našel. Svými znalostmi a objektivním přístupem si získal respekt i mezi Němci.\n\nPoslední léta života pro něj byla těžká — zemřela mu manželka (velmi tolerantní Němka) a nakonec byl nucen vzdát se vědecké práce kvůli oční chorobě. Na odpočinku pak trávil většinu času v brněnském klášteře. Zemřel náhle a byl pohřben na brněnském Ústředním hřbitově.\n\nJako student psal německé a české básně. Část z nich byla objevena až ve 20. letech 20. století v brněnském archivu. Jejich umělecká úroveň nebyla vysoká a sám Brandl se k nim v pozdějších letech stavěl kriticky. Pozoruhodná byla v tomto směru nevydaná německá báseň \"Der letzte Mönch im Kloster\", v níž vyslovil svou nechuť stát se knězem a odpor k přísnému klášternímu životu — názory, od nichž v pozdější době přešel k náboženskému konzervatismu.\n\nK jeho nejvýznamnějším pracím patří dějepisné studie, kritická vydání historických dokumentů, zejména týkajících se právního řádu Českého království, a životopisy několika osobností.\n\nVydal moravské památky právního charakteru z doby předbělohorské (např. Kniha tovačovská, Kniha drnovská), sněmovní památky, zemské půhony a nálezy, moravský diplomatář, spisy Karla staršího ze Žerotína a biografie Karla Jaromíra Erbena, Josefa Dobrovského či Pavla Josefa Šafaříka. Patřil k zastáncům pravosti Zelenohorského rukopisu.\n\n"}
{"id": "623100", "url": "https://cs.wikipedia.org/wiki?curid=623100", "title": "Ženská práva", "text": "Ženská práva\n\nŽenská práva jsou práva žen a dívek, chápaná jako integrální, nezcizitelná a neoddělitelná součást univerzálních lidských práv.\n\nMezi témata tradičně spojovaná s ženskými právy patří například:\n\nV některých společnostech jsou (některá) ženská práva institucionalizována, podporována právem, místními zvyklostmi a chováním, zatímco v jiných společnostech mohou být (některá) ignorována či potlačována.\n\n"}
{"id": "623102", "url": "https://cs.wikipedia.org/wiki?curid=623102", "title": "App Store", "text": "App Store\n\nApp Store je obchod s aplikacemi pro zařízení s operačním systémem iOS a macOS. Je provozován společností Apple, která ho zprovoznila 10. července 2008. Už po 24 hodinách bylo z App Store staženo více než 1 milion aplikací. V roce 2012 na něm existovalo přes 650 000 aplikací a staženo jich bylo více než 35 miliard. Aplikace se zde rozdělují do několika kategorií podle zaměření.\n"}
{"id": "623103", "url": "https://cs.wikipedia.org/wiki?curid=623103", "title": "Náklo (vrch)", "text": "Náklo (vrch)\n\nNáklo (265 m n. m.) je vrch nedaleko obcí Ratíškovice, Vacenovice a Milotice. Své okolí převyšuje o 58 metrů. V 30. letech 20. století zde nastal rozvoj těžby lignitu firmou Baťa. Nedaleko vrcholu se nacházejí pozůstatky dolů Žofie, Tomáš, Josef a Franc de Paule. Na povlovných svazích Nákla jsou založeny vinice. V poslední době se Náklo dostalo do povědomí v souvislosti s nepravděpodobnými hypotézami o možném ústředí Velkomoravské říše. Na vrcholu Nákla stojí dřevěný liliový kříž a pískovcová socha Sáma.\n\nDle teorie, popularizované především publikací Náklo Jana Galatíka, mohl být Veligrad umístěn v kráteru Náklo poblíž Moravské Sahary u Hodonína. Tato teorie je zajímavá především pro představu opevněného hradu či celého města umístěného pod zemí, které je obklopeno výrony plynů a petroleje. Tyto výrony uhlovodíků měly podle autora teorie působit fascinujícím dojmem. Autor teorie se snaží také ve svých vlastních výzkumech (používá kupř. leteckou archeologii) dokázat, že se jednalo o neuvěřitelné místo, které muselo na návštěvníky, kupř. arabské kupce, působit impozantním dojmem. Aglomerace na území Starého Města-Sady vzhledem ke své malé velikosti (kterou ale bohužel přesně neznáme a předpokládaná velikost nebyla však nikterak malá) podle autora teorie Náklo nemohla aglomerace Staré Město-Sady příliš udivovat. Na druhou stranu existuje řada romantických teorií, která slovanský Veligrad popisuje téměř jako moravský Tenochtitlan.\n\n\n\n\n"}
{"id": "623110", "url": "https://cs.wikipedia.org/wiki?curid=623110", "title": "Praha-východ (předávací nádraží)", "text": "Praha-východ (předávací nádraží)\n\nPředávací nádraží Praha-východ či Východní nádraží byla označení pro nákladovou železniční dopravnu, která byla centrem sítě železničních vleček v Praze-Vysočanech, vybudované roku 1965. Provoz na navazujících vlečkách již v průběhu 90. let 20. století zanikl a prostorem bývalé dopravny prochází od roku 2010 cyklostezka Rokytka, která vznikla na tělese hlavní části vlečky ČKD Lokomotivka.\n\nOblast Vysočan a přilehlých částí Libně a Hloubětína v údolí Rokytky byly tradiční průmyslovou zónou, zejména zdejší závody ČKD v 60. letech 20. století byly silně vytížené. Počínaje rokem 1870 postupně vznikly tři vlečky z nádraží Praha-Libeň (horní) do továren při Českomoravské ulici, při hranici Libně a Vysočan. Na druhé straně Vysočan vznikly vlečky od vysočanského nádraží do pozdějších závodů ČKD Trakce a ČKD Elektrotechnika. Vlečka do ČKD Lokomotivka, úrovňově přecházející Českomoravskou ulici, neúnosně omezovala městskou dopravu. Proto byla v roce 1965 jako její náhrada zřízena nová vlečka, která vedla z výtažné koleje v ranžíru libeňského horního nádraží a přes přemostění Poděbradské ulice v Hloubětíně zaúsťovala do předávacího Východního nádraží (nádraží Praha-východ), do nějž byly zaústěny vlečky ČKD Kompresory a ČKD Lokomotivka, vysočanské spalovny, továrny Praga a několika dalších závodů ČKD z okolí Kolbenovy ulice (ČKD Elektrotechnika, ČKD Trakce, ČKD Slévárny). Barvy a laky, Spofa, Tebas aj.\n\nNádraží bylo projektováno na obrat 400 vozů denně. Souběžně s nádražím vedla, oddělená plotem, zkušební kolej ČKD Lokomotivka. Nádraží bylo orientováno východozápadním směrem, souběžně s Poděbradskou ulicí. Vlečkový systém ČKD Trakce a ČKD Elektrotechnika byl napojen z východního zhlaví, ČKD Lokomotivka a ČKD Kompresory ze západního zhlaví po přemostění Freyovy (tehdy Klímovy) ulice, vlečka do spalovny odbočovala na jih v úrovni nádraží.\n\nPo roce 1990 se těžký průmysl dostal do útlumu a původní industriální zóna začala být postupně od západu přeměňována v obytnou, administrativní a komerčně-společenskou čtvrť. Časem zanikl i provoz na železniční vlečce včetně předávacího nádraží. Většina zdejších továren v 90. letech zanikla, do roku 2003 sloužila část vlečky pro obsluhu skladů, ještě na několik let (nejméně do roku 2006) byl obnoven sklonově náročný krátký úsek z nádraží Praha-Vysočany ke kovovýrobě v areálu ČKD, protože od Východního i libeňského nádraží už byla vlečka odříznuta, a z nádraží Praha-Libeň do areálu firmy GJW.\n\nZastupitelstvo hlavního města Prahy schválilo 20. října 2005 změnu územního plánu vlny 05 č. 740, která v této oblasti odstranila tzv. velké rozvojové území Vysočany a stanovila využití území jako obytně-rekreační zóny. V letech 2008–2010 byla v místech vlečky a předávacího nádraží vybudována cyklostezka Rokytka.\n\nRoku 2001 pozemky bývalého nádraží včetně přilehlé zahrádkářské osady apod. získala developerská společnost BCD Group ve spolupráci s Broomwell Developments a roku 2006 zde zahájila výstavbu bytového komplexu Nad Rokytkou. První etapa (Zahrady nad Rokytkou) byla dokončena roku 2008, druhá etapa (Dvůr Nad Rokytkou) kolem roku 2010, následně třetí etapa (Rezidence nad Rokytkou), v červnu 2016 byla dokončena 4. etapa (Zahrady nad Rokytkou II). Oblasti výstavby 5., 6., 9., a 10. etapy se nacházejí mimo plochu bývalého nádraží. 7. a 8. etapa mají postupovat po jižní straně cyklostezky směrem od Freyovy ulice.\n\n\n"}
{"id": "623112", "url": "https://cs.wikipedia.org/wiki?curid=623112", "title": "Alessandro Duroni", "text": "Alessandro Duroni\n\nAlessandro Duroni (1807-1870) byl italský portrétní fotograf.\n\nAlessandro Duroni vlastnil fotografické studio v Miláně a na Rue Vivienne v Paříži, kde se věnoval daguerrotypijním snímkům. Pořizoval však také stereofotografie, které koloroval. Je nejznámější díky svým portrétům Giuseppe Garibaldiho a krále Viktora Emanuela II.\n\nJeho díla se nacházejí v několika sbírkách:\n\n\n"}
{"id": "623116", "url": "https://cs.wikipedia.org/wiki?curid=623116", "title": "Teen Choice Awards", "text": "Teen Choice Awards\n\nTeen Choice Awards je každoroční americké ocenění, které vysílá americká stanice Fox. Oceňováni jsou lidé z oblasti hudby, filmu, televize, sportu a módy, dospívajícími diváky od 13 do 19 let. Kromě standardních kategorií mohou být ještě nepravidelně vypisovány mimořádné kategorie a dále mohou být udělována i speciální zvláštní ocenění. Slavnostního předávání cen je vždy přítomno mnoho osobností z oblasti zábavy, umění a sportu. Jako cena slouží malé „umělecky“ vyzdobené surfovací prkno s letní tematikou a grafikou show.\n\nTeen Choice Awards je velmi podobné dalším americkým oceněním – Nickelodeon Kid's Choice Awards a People's Choice Awards. Obě ocenění s Teen Choice Awards souvisí. \"Kid's Choice Awards\" jsou předávány v Americe již od roku 1988, ocenění však předávají děti. \"People's Choice Awards\", které jsou předávány od 1975 a předávány lidmi bez věkových omezeních.\n\nFormát show se od roku 1999 nijak nemění. Velkou změnou prošlo jen hlasování. Hlasování lístky byly dříve tištěny do časopisů s teenagerovskou tematikou. Později se hlasovalo na webovém portálu televize Fox, Fox.com. Od roku 2008 byly založeny oficiální webové stránky teenchoiceawards.com, kde mají lidé možnost hlasovat pomocí hlasovací formulářů. O rok později byl založen ještě Twitter účet „teenchoicegirl,“ který informuje diváky a fanoušky o novinkách a pomluvách cen.\n\n\n\n\n\n\n\n\n\n\n\n\n\nPoznámka: Speciální ceny nejsou udělovány každý rok.\n\n\n"}
{"id": "623117", "url": "https://cs.wikipedia.org/wiki?curid=623117", "title": "Pierre Bézier", "text": "Pierre Bézier\n\nPierre Étienne Bézier (1. září 1910 Paříž – 25. listopadu 1999, Paříž) byl francouzský inženýr, konstruktér a matematik, od roku 1933 zaměstnanec automobilky Renault. V polovině 20. století patentoval a popularizoval model křivky, která dnes nese jeho jméno (viz Bézierova křivka).\n\nPierre Étienne Bézier pocházel z inženýrské rodiny. V roce 1930 vystudoval École Nationale Supérieure d'Arts et Métiers, v témže roce nastoupil na École Supérieure d'Électricité druhého stupně v oblasti elektrotechniky. V letech 1933–1975 pracoval ve společnosti Renault.\n\nZačátkem šedesátých let se zde stává vedoucím konstrukčního oddělení, v této době se také zabývá způsobem, jak zjednodušit výrobu automobilů (především jejich karoserie). Pokouší se pro navrhování použít počítače, což ho přivádí k nutnosti matematicky definovat křivku, která by se pro tento účel dala použít.\n\nV letech 1968–1979 byl rovněž profesorem na Conservatoire National des Arts et Métiers. Se souhlasem jeho rodiny byla roku 2007 zřízena cena \"\"The Pierre Bézier Award for Solid, Geometric and Physical Modeling and Applications\"\".\n\nU zrodu Bézierovy křivky stál ve skutečnosti už Paul de Faget de Casteljau (*1930), zaměstnanec konkurenční automobilky Citroën. Na rozdíl od de Casteljaua však Bézier své poznatky publikoval a později popularizoval, proto nese tato křivka jméno právě po něm.\n\nV současné době se Bézierova křivka hojně používá ve vektorové grafice (Corel Draw, Adobe Illustrator) a v počítačem podporované projektování (CAD). Je také standardní křivkou v jazyce PostScript, stejně tak většina fontů TrueType je definována právě pomocí Bézierovy křivky.\n\nKřivku lze charakterizovat těmito vlastnostmi:\n\n\n"}
{"id": "623119", "url": "https://cs.wikipedia.org/wiki?curid=623119", "title": "Dancing to the Devil's Beat", "text": "Dancing to the Devil's Beat\n\nDancing to the Devil's Beat je studiové hudební album od anglické skupiny Strawbs.\n\n\n\nhosté\n\n\nthe congregation of St. Christopher-at-Cliffe\n\n"}
{"id": "623121", "url": "https://cs.wikipedia.org/wiki?curid=623121", "title": "Jan Michael Angstenberger", "text": "Jan Michael Angstenberger\n\nJan Michael Angstenberger (také \"Anxenberger; Angstenberger, Johann Michael\"), (2. ledna 1717, Zákupy – 20. srpna 1789, Vídeň) byl český hudební skladatel.\n\nJan Michael Angstenberger se narodil v Zákupech na severu Čech. Vstoupil do Rytířského řádu křižovníků s červenou hvězdou. Působil v Praze, kde byl mimo jiné ředitelem kůru (chorregens) a v Karlových Varech. V roce 1768 se stal opatem kláštera ve Vídni.\n\nV 18. století byl oblíbeným skladatelem chrámové hudby. Jeho skladby se dochovaly jak v křížovnické sbírce a v chrámu sv. Víta v Praze, tak v chrámu sv. Karla ve Vídni. Angstenbergerova tvorba vycházela z italských vzorů, jmenovitě z děl skladatelů neapolské školy a díla Antonia Lottiho.\n\n"}
{"id": "623122", "url": "https://cs.wikipedia.org/wiki?curid=623122", "title": "Gortyn", "text": "Gortyn\n\nGortys, Gortýna, nebo Gortyn (řecky Γόρτυνα, Γόρτυς, nebo Γόρτυν), je nejrozsáhlejší archeologické naleziště na Krétě, položené u vesnice Mitropolis 45 km jižně od správního centra ostrova Heraklionu. V Gortýně, v době římské hlavním městě Kréty, byly objeveny první doklady o osídlení již v době neolitu. Rozkvět zažil v době mínojské civilizace a pak v helenisticko-římském období v době 67 př. n. l. – 300. Jedná se také o obec v regionální jednotce Iraklio.\n\nKe Gortýně se vztahuje řada mytických událostí. Pod jedním z platanů na místě dnešního Odeionu měl počít Zeus v podobě býka spolu s Európou syny Mínóa a Rhadamantha. Podle jedné verze mýtu založil město samotný Mínós, podle jiné Rhadamanthův syn Gortys. Třetí, nejmladší verze považuje za zakladatele města jiného Gortyse, který pocházel z Tegey v Arkádii.\nOblast pozdější Gortýny lidé poprvé osídlili v období neolitu, v polovině 4. tisíciletí př. n. l.. Gortys se vyskytuje i v Homérových eposech Illias a Odyssea. V Illiadě je označen jako město obklopené hradbami. V Odyssei Homér líčí, jak část loďstva spartského krále Meneláa cestou od Tróje ztroskotala kvůli silným bouřím při pobřeží u Gortýny. V roce 67 př. n. l. si Krétu podrobili Římané. Až do roku 828, kdy ostrov dobyli Arabové, byla Gortys správním centrem Kréty. Gortys byla jedním z center christianizace – podle tradice zde měl na začátku 60. let 1. století kázat svatý Pavel. Jeho žák sv. Titus byl prvním biskupem Gortýny. Kolem roku 300 se ostrov dostal do držení byzantské říše. Gortys takřka zničilo zemětřesení z roku 796.\n\nV Gortýně se nacházejí zbytky tří pevností: archaické a byzantské na pahorku Agios Ioannis a z období helénismu na vrchu Armi. Archeologové zde vykopali tři agory, nejstarší z nich se nacházela na místě dnešní baziliky sv. Tita. Kromě toho obsahuje areál Gortýny mj. pozůstatky mínójské vily, dvou vodovodů, pěti divadel, stadionu, hippodromu, čtyř lázní, pretoria (římských kasáren), pěti pohanských sakrálních staveb a devíti křesťanských církevních objektů. V centru areálu se nachází odeion a bazilika sv. Tita. Odeion sloužil k pořádání koncertů a divadelních představení. Jeho dnešní podoba pochází ze 4. století našeho letopočtu, původní odeion vznikl asi o 800 let dříve. Bazilika sv. Tita byla pojmenována po prvním gortynském biskupovi, žáku evangelisty sv. Pavla. Jedná se o raně křesťanskou stavbu ze 6. století. Východně od baziliky byla zřízena glyptotéka neboli prostor pro instalaci soch, které byly v areálu Gortynu vykopány.\n\nPro evropské dějiny práva je důležitým pramenem gortýnský zákoník. Vznikl kolem roku 450 př. n. l., kdy byla Kréta osídlena Dóry, reflektuje však starší právní stav. Více než 600 řádků textu vytesaného na kamenech zachycuje právní soustavu, jež vycházela ze Zaleukových zákonů ze 7. století př. n. l. Text je vyryt ve stylu psaní \"bustrofédon\" (střídavě zleva doprava a obráceně), a to archaickou alfabetou o 18 písmenech.\n\nZ gortýnského zákoníku vyplývá, že otrok na Krétě měl volnější právní postavení než jinde, neboť se od svobodného obyvatelstva lišil jen tím, že nesměl vykonávat vojenskou službu. I žena měla podle Zákoníku vysoké společenské postavení. Mohla se rozvést, sňatkem nepřicházela o svůj majetek. Zákoník pamatuje i na právní ochranu dětí po rozvodu rodičů a kodifikuje další záležitosti z rodinného i trestního práva.\n\nPrvní kameny s textem zákoníku objevili francouzští cestovatelé v roce 1857. Od nich je zakoupilo muzeum v Louvre. Hlavní část Zákoníku se našla náhodou na podzim roku 1884, když si místní obyvatelé chtěli opatřit stavební kámen na stavbu olivového lisu.\n\n\n"}
{"id": "623143", "url": "https://cs.wikipedia.org/wiki?curid=623143", "title": "One Magnificent Mile", "text": "One Magnificent Mile\n\nOne Magnificent Mile (nebo \"One Mag Mile\") je mrakodrap v americkém Chicagu. Postaven byl podle návrhu, který vypracovala firma Skidmore, Owings and Merrill. Má 57 podlaží a výšku 205 m. Byl dokončen v roce 1983. Budova je opláštěna žulovými deskami. V budově se nachází kancelářské a obytné prostory, v nižších patrech je obchodní pasáž s restauracemi.\n"}
{"id": "623144", "url": "https://cs.wikipedia.org/wiki?curid=623144", "title": "Nachal Jizre'el", "text": "Nachal Jizre'el\n\nNachal Jizre'el (: נחל יזרעאל) je krátké vádí v severním Izraeli, na pomezí Jizre'elského a Charodského údolí.\n\nZačíná v nadmořské výšce přes 50 metrů na jižním okraji města Afula, poblíž trasy dálnice číslo 60. Vádí směřuje k východu mírně zvlněnou a zemědělsky využívanou krajinou a zvolna klesá do Charodského údolí, kde zprava ústí do vádí Nachal Charod.\n\n"}
{"id": "623148", "url": "https://cs.wikipedia.org/wiki?curid=623148", "title": "Nachal Navot", "text": "Nachal Navot\n\nNachal Navot (: נחל נבות) je krátké vádí v severním Izraeli, v Charodském údolí.\n\nZačíná v nadmořské výšce okolo 0 metrů na severovýchodním úpatí vrchů Tel Jizre'el a Giv'at Jizre'el, které tvoří severní okraj pohoří Gilboa. Na náhorní terase těchto vrchů leží vesnice Jizre'el. Vádí zde začíná v lokalitě pramene \"Ejn Jizre'el\" (עין יזרעאל). Vádí směřuje k východu zemědělsky využívanou krajinou a jižně od vesnice Kfar Jechezkel zprava ústí do vádí Nachal Charod.\n\n"}
{"id": "623151", "url": "https://cs.wikipedia.org/wiki?curid=623151", "title": "J. Hans D. Jensen", "text": "J. Hans D. Jensen\n\nJohannes Hans Daniel Jensen (25. června 1907 – 11. února 1973) byl německý jaderný fyzik. Během druhé světové války pracoval na německém jaderném projektu a přispěl k dělení izotopů uranu. Po válce pracoval jako profesor např. na California Institute of Technology. V roce 1963 získal spolu s Marií Göppert-Mayer polovinu Nobelovy ceny za fyziku \"za objevy týkající se orbitalů v atomových jádrech\".\n\nMezi lety 1926 a 1931 studoval fyziku, matematiku, fyzikální chemii a filosofii na Freiburské univerzitě a Hamburské univerzitě, kde v roce 1932 získal doktorát a kde si v roce 1936 udělal habilitaci.\n\nV roce 1937 se stal neplaceným přednášejícím na Hamburské univerzitě a začal spolupracovat s Paulem Harteckem, ředitelem fyzikálně-chemického oddělení. Harteck začal 1. září 1939 pracovat na německém jaderném projektu a přivedl do něho i Jensena. Ten výrazně přispěl k dělení uranu. Jensen a Harteck vytvořili dvojitou centrifugu, aby usnadnili efekt dělení.\n\nV roce 1946 se stal profesorem teoretické fyziky na dnešní Hanoverské univerzitě a v roce 1949 na Heidelberské univerzitě. \n\nV roce 1963 získal s Marií Göppert-Mayer polovinu Nobelovy ceny za fyziku za návrh modelu struktury atomových jader; druhou polovinu ceny získal Eugene Wigner za nesouvisející práci v teorii atomového jádra a elementárních částic, zejména za objev a aplikaci fundamentálních principů symetrie.\n\n\n\n"}
{"id": "623152", "url": "https://cs.wikipedia.org/wiki?curid=623152", "title": "Vitamín D u ptáků", "text": "Vitamín D u ptáků\n\nVitamín D (kalciferol) představuje skupinu úzce příbuzných steroidů s přímým účinkem v organismu ptáků na homeostázu vápníku a fosforu, na tvorbu kostí, vaječné skořápky a na oplozenost vajec; působí jako kalciotropní hormon a imunomodulátor. Rozlišují se dvě formy vitamínu D:\n\nVitamín D (cholekalciferol, kalciol) vzniká v kůži z provitaminu 7-dehydrocholesterolu fotochemickou reakcí (slunečním ozářením) nebo je přijímán ptáky v krmivech živočišného původu. Krmivo rostlinného původu obsahuje vitamín D (erkalciol, ergokalciferol), který vzniká z provitaminu ergosterolu; u ptáků vykazuje vitamín D mnohem nižší účinnost než vitamín D. Vitamín D je nerozpustný ve vodě, ale dobře rozpustný v olejích. Je stabilní na vzduchu (neokysličuje se), ale je citlivý na světlo. U ptáků je 7-dehydrocholesterol přítomen i v mazu kostrční žlázy, kterým si ptáci mastí peří. Z místa svého vzniku je vitamín D transportován krví do jater a nakonec do ledvin, kde vzniká vlastní biologicky nejaktivnější forma vitamínu D – kalcitriol.\n\nPři nedostatku vitamínu D u mladých rostoucích ptáků dochází k rachitidě (křivici), u dospělých zvířat k osteomalacii, kterou může vyvolat i nadbytek kalcitriolu.\n\nDo krmných směsí pro drůbež se vitamín D přidává v syntetické formě. Rybí tuk se jako zdroj vitamínu D u ptáků nepoužívá, protože negativně ovlivňuje zdravotní stav zvířat (nadbytek nenasycených mastných kyselin může vyvolat encefalomalacii) a jeho dávkování a vmíchávání do krmiva je obtížné; také může nepříznivě ovlivňovat kvalitu masa.\n\n\n"}
{"id": "623155", "url": "https://cs.wikipedia.org/wiki?curid=623155", "title": "353 North Clark", "text": "353 North Clark\n\n353 North Clark je mrakodrap v americkém Chicagu. Postaven byl podle návrhu, který vypracovala firma Lohan Anderson, LLC. Má 40 podlaží a výšku 190,2 m. Výstavba probíhala v letech 2007–2009. Budova disponuje 102 192 m převážně kancelářských prostor.\n"}
{"id": "623156", "url": "https://cs.wikipedia.org/wiki?curid=623156", "title": "Transavia", "text": "Transavia\n\nTransavia (dříve \"Transavia Airlines CV\") je nizozemská nízkonákladová letecká společnost. Jejím majitelem je letecká společnost Air France-KLM. Hlavní základna této společnosti je v Amsterdamu na letišti Schiphol, další základny v Nizozemsku jsou letiště Rotterdam Haag (RTM) a Eindhoven. Francouzská pobočka společnosti Transavia France má hlavní základnu na pařížském letišti Orly.\n\nLetecká společnost Transavia provozovala v únoru 2017 na Letiště Václava Havla v Praze 8krát týdně lety z nizozemského Eindhovenu. Pobočka Transavia France provozovala 5krát týdně do Prahy lety z Paříže–Orly.\n\n"}
{"id": "623157", "url": "https://cs.wikipedia.org/wiki?curid=623157", "title": "Svatošské skály", "text": "Svatošské skály\n\nSvatošské skály jsou Národní přírodní památka v okrese Karlovy Vary, vyhlášená v roce 1933. Důvodem ochrany jsou geomorfologicky ojedinělé žulové skalní tvary na levém břehu Ohře s fragmenty reliktních borů a s výskytem vzácných či ohrožených druhů rostlin a živočichů. Území národní přírodní památky je součástí Evropsky významné lokality Kaňon Ohře zahrnuté do soustavy Natura 2000. Péčí o území je pověřena správa CHKO Slavkovský les.\n\nPrvní vyhlášení chráněného území se uskutečnilo Výnosem ministerstva školství a národní osvěty v roce 1933 pod názvem „Údolí Ohře při skále Hans Heiling“ (Hans Heiling – v češtině Jan Svatoš). Teprve vyhláškou Ministerstva životního prostředí z 11. června 2007 byl původní název zrušen, i když v té době se již v odborné literatuře běžně používal, a někde dosud používá název Národní přírodní památka Jan Svatoš.\n\nÚzemí se nachází přibližně dva kilometry jižně od Doubí, městské části Karlových Varů, na levém břehu Ohře, na severním okraji CHKO Slavkovský les.\n\nSkalní útvary ve vysokém skalním břehu vzniklý v žulovém masívu působením řeky Ohře. Tvoří je množstvím skalních pilířů, hranolů a jehlanů. Pozoruhodné skalní útvary byly vytvořeny postupným zvětráváním a odnosem žulových bloků, činností řeky i erozivním působením mrazu. Charakteristická je bloková odlučnost žuly podle navzájem kolmých směrů. Okraj území tvoří řada menších skalních těles a žulových sutí. \n\nDendrologický průzkum prokázal běžné druhy dřevin, borovici lesní a vejmutovku, smrk ztepilý a pichlavý, buk lesní, břízu bělokorou, olši lepkavou a další. Z bylin roste v lokalitě např. řebříček obecný a bertrám, šťovík menší, bršlice kozí noha, pcháč zelinný, děhel lesní, věsenka nachová, jestřábník hladký a další. Na exponovaných stráních se vyskytuje vřesovec pleťový (\"Erica carnea\"), vzácně třezalka rozprostřená (\"Hypericum humifusum\"), ve stinných roklích sasanka pryskyřníkovitá (\"Anemone ranunculoides\") a lýkovec jedovatý (\"Daphne mezereum\"). Oblast je hnízdištěm výra velkého.\n\nVegetační pokryv skalního města je pravidelně odlesňován, převážně z estetických důvodů.\n\nSkály jsou pojmenovány podle Jana Svatoše, se kterým je spojeno několik lidových pověstí. Jedna z nich vypráví, že u \"skalního útvaru\" se jedna o svatební průvod, který nechal ďáblem zkamenět Jan Svatoš (Hans Heiling), protože si krásná Eliška, o níž se ucházel, chtěla vzít jiného. Známější pověst vypráví o tom, že se jedná o svatební průvod Jana Svatoše, který nechala změnit v kámen vodní víla z Ohře, protože Svatoš porušil svůj slib, že se nikdy neožení. Ten slib jí dal Jan Svatoš za protislužbu, že ho víla zasvětí do černé magie. Zamiloval se však do pozemské dívky a mělo dojít ke svatbě. Nedodržení jeho slibu odnesli spolu s ním ve svatební den i ostatní svatebčané, a všichni kletbou víly do jednoho zkameněli. Až padesátimetrové žulové bloky skal tak mají svá jména: \"Kapucín, Nevěsta, Ženich, Páter, Muzikanti, Tchyně, Tchán, Svědkové\" a \"Zámek.\" Místo inspirovalo mnoho významných osobností, mimo jiné i zakladatele psychoanalýzy Sigmunda Freuda. Tomu se o Svatošských skalách zdál sen, který popsal v pojednání \"Sen o Svatošských skalách\".\n\nMezi umělce, které toto místo inspirovalo, se řadí také J. W. Goethe. Ten při svých léčebných pobytech v Karlových Varech v letech 1785–1823 toto místo, které mu učarovalo, opakovaně navštívil. Stará lidová pověst o Hansi Heilingovi, který s říční vílou vyměnil vlastní život i život své milé za tajemství černého umění, byla pravděpodobně jedním z mnoha inspiračních zdrojů Goethova monumentálního díla o Faustovi, na kterém pracoval celý život. Jedné z návštěv Goetha, kterou popsal ve svém cestovním deníku 6. července 1808, je věnována pamětní deska, umístěná na hostinci „Jan Svatoš“ na opačném břehu Ohře. Slavnostní odhalení pamětní desky se uskutečnilo 27. září 2014. Pamětní deska byla zhotovena nejdeckým výtvarníkem Heřmanem Koubou v rámci projektu „Obnova pamětních desek připomínajících návštěvy Johanna Wolfganga Goetha v Karlovarském kraji“.\n\nDalší osobností, která pravidelně navštěvovala Svatošské skály byl i Vilém Mrštík. Ve své básni \"Ohře,\" opěvuje nádheru zdejšího kraje, místní přírody a zmiňuje se i o Svatošovi.\n\nSvatošské skály jsou hojně navštěvovány turisty a vodáky, nabízejí i podmínky pro horolezectví. Horolezectví je regulováno dostačujícími pravidly. Skalní město leží na cyklostezce z Karlových Varů do Lokte, po které prochází páteřní cyklotrasa č. 204, v roce 2010 nově přečíslovaná jako č. 6 cyklostezka Ohře. Lokalita je přístupná pro pěší, cykloturisty a vodáky. Turisticky značené stezky vycházejí z Lokte, Doubí (modrá) a Cihelen (žlutá). Národní přírodní památkou prochází naučná stezka Doubí – Svatošské skály.\n\n\n"}
{"id": "623160", "url": "https://cs.wikipedia.org/wiki?curid=623160", "title": "Bystřice (přírodní rezervace)", "text": "Bystřice (přírodní rezervace)\n\nBystřice je přírodní rezervace o rozloze 42,0642 ha. Jedná se o přírodní smíšený horský les. Leží severozápadně od obcí Babylon a Pec. Leží v CHKO Český les.\n"}
{"id": "623161", "url": "https://cs.wikipedia.org/wiki?curid=623161", "title": "RIM-66 Standard", "text": "RIM-66 Standard\n\nRIM-66 Standard (jinak též (Standard SM-1MR a Standard SM-2MR) je americká protiletadlová řízená střela středního dosahu vyvinutá pro námořnictvo Spojených států amerických. Ve službě nahradila řízené střely RIM-24 Tartar, přičemž její varianta s přidaným urychlovacím stupněm a prodlouženým doletem RIM-67 Standard nahradila střely RIM-2 Terrier a RIM-8 Talos.\n\nDalším vývojem RIM-66 (konkrétně z SM-2 Block IV) vznikla námořní protiraketová RIM-161 Standard Missile 3 (SM-3).\n\nVývoj systému Standard zahájila firma General Dynamics (nyní Raytheon) v roce 1963. Cílem bylo poskytnout námořnictvu protiletadlový raketový komplet, který by jedním typem střely nahradil zastarávající systémy Terrier, Tartar a Talos. Základní koncepce a tvar střely přitom odpovídaly typu Tartar. Díky tomu bylo možné využít již existující vypouštěcí zařízení instalované pro starší typy. Střela Standard přitom byla vyvinuta ve dvou základních variantách – RIM-66 se středním dosahem a RIM-67 s prodlouženým dosahem. Střely RIM-67 se od verze RIM-66 lišily pouze přidáním urychlovacího raketového stupně. Jinak byly prakticky stejné. Letové zkoušky byly zahájeny roku 1965 a o dva roky později byly střely Standard RIM-66A zařazeny do operační služby. Bojový křest ji čekal ve vietnamské válce, nasazena byla i v dalších konfliktech, například v Perském zálivu v průběhu Operace Praying Mantis.\n\nDíky postupným modernizacím zůstaly základní protiletadlovou střelou námořnictva dodnes. První verze SM-1 je nyní provozována pouze u zahraničních uživatelů, zatímco americké námořnictvo provozuje výhradně modernější veri SM-2. Tato varianta je přitom jedním ze základních prvků pokročilého zbraňového systému Aegis.\n\n\n\n\n\nV USA byly systémem Standard doposud vybaveny křižníky tříd \"Leahy\", \"Belknap\", \"California\", \"Virginia\" a \"Ticonderoga\", torpédoborce tříd Charles F. Adams, \"Kidd\" a \"Arleigh Burke\" a konečně též fregaty třídy \"Oliver Hazard Perry\".\n\nK zahraničním uživatelům systému patří například Australské námořnictvo, Kanadské královské námořnictvo, Francouzské námořnictvo, Německé námořnictvo, Italské námořnictvo, Japonské námořní síly sebeobrany, Námořnictvo Korejské republiky, Nizozemské královské námořnictvo a Turecké námořnictvo.\n\n\n\n"}
{"id": "623166", "url": "https://cs.wikipedia.org/wiki?curid=623166", "title": "Felix Josef von Mottl", "text": "Felix Josef von Mottl\n\nFelix Josef von Mottl (24. srpna 1856 Unter-Sankt Veit u Vídně — 2. července 1911 Mnichov) byl rakouský dirigent a skladatel, známý zejména jako interpret děl Richarda Wagnera.\n\nFelix Mottl se narodil v Unter-Sankt-Veitu (dnes předměstí Vídně), kde byl jeho otec hofmistrem u knížete Palma. Již jako dítě projevoval hudební talent a koncertoval, později byl vzděláván v Löwenburském konviktu ve Vídni jakožto sopranista dvorské kapely. Poté studoval v letech 1870-75 na vídeňské konzervatoři, kde mezi jeho učitele patřili Anton Bruckner a Otto Dessoff. Souběžně působil jako korepetitor u Dvorní opery. Již v tomto raném věku byl obdivovatelem skladatele Richarda Wagnera a roku 1872 spoluzakládal vídeňský wagneriánský spolek. Povšiml si jej dirigent Hans Richter a přivedl jej k Wagnerovi do Bayreuthu, takže Mottl asistoval při prvních Hudebních slavnostech v Bayreuthu roku 1876.\n\nV roce 1878 byl krátce kapelníkem Komické opery ve Vídni. V letech 1880 až 1903 byl dvorním kapelníkem velkovévodství orchestru v Karlsruhe, od roku 1893 šéfdirigentem (Generalmusikdirektor). Zde uvedl mj. první úplné provedení opery \"Trójané\" Hectora Berlioze (1890). Od roku 1886 dirigoval pravidelně v Bayreuthu. Řídil celkem 69 představení a vyučoval dirigování Wagnerova syna Siegfrieda Wagnera. Na přelomu 19. a 20. století patřil k nejznámějším wagnerovským dirigentům a dirigoval řadu Wagnerových oper v Paříži (1894-1900), Bruselu nebo v londýnské Royal Opera House Covent Garden (1898-1900). V letech 1903 hostoval v Metropolitní opeře v New Yorku v době, kdy tam měl americkou premiéru \"Parsifal\". V evropských zemích byl \"Parsifal\" dosud chráněn autorským právem a jejich držitelé, rodina Wagnerova, vyhradili jejich provozování Bayreuthu. Spojené státy však nebyly Bernskou úmluvou vázány. Mottl se sice přímo na inscenaci nepodílel, avšak jeho současné působení v New Yorku a pozdější angažmá v konkurenčním Mnichově vedlo k jeho roztržce s Cosimou a Siegfriedem Wagnerovými, takže od roku 1906 již Mottl v Bayreuthu nedirigoval.\n\nV roce 1903 přijal místo jako dvorní kapelník a šéfdirigent (Generalmusikdirektor) v Mnichově, od roku 1904 byl rovněž ředitelem Hudební akademie a Akademie hudebních umění a od roku 1907 až ředitel mnichovské dvorní opery. V této funkci dirigoval mimo jiné světové premiéry \"Čtyř hrubiánů\" (\"I quattro rusteghi\", 1909) a \"Zuzančina tajemství\" (\"Il segreto di Susanna\", 1909) Ermanna Wolfa-Ferrariho nebo \"Ježíška\" (\"Christ-Elflein\", 1906) Hanse Pfitznera. Při svém 100. představení Wagnerova \"Tristana a Isoldy\" utrpěl 21. června 1911 smrtelný srdeční infarkt.\n\nFelix Mottl byl jedním z nejvýznamnějších dirigentů své doby. Jeho specialitou byli Wagner, Liszt a Berlioz, odmítal Brahmse. Jeho dirigentství bylo temperamentní se zvláštním smyslem pro melodii a rytmus, měl tendenci k improvizování. Mottlova vlastní skladatelská činnost se datuje především z dob jeho mládí, určitý úspěch měla jeho první opera \"Agnes Bernauer\", jejíž provedení ve Výmaru roku 1880 prosadil Liszt. Později se věnoval zejména orchestraci, úpravám nebo přípravě klavírních výtahů děl jiných autorů, které doznaly značné obliby. \n\nZa své zásluhy získal roku 1907 bavorský záslužný řád sv. Michala 2. třídy.\n\nPoprvé se oženil roku 1892 s operní zpěvačkou Henriettou Standthartnerovou (1866-1933), s níž se roku 1910 rozvedl. Zemřel dne 2. července 1911, předtím se však ještě dne 26. června oženil v nemocnici se sopranistkou Zdenkou Fassbaenderovou (1879-1954). Z prvního manželství se mu narodil syn Wolfgang (1894-1962), který zemřel v Schrobenhausenu-Sandizellu a byl znám jako průkopník v oblasti šlechtění brambor po celé Evropě. V roce 1952 emigroval do Kanady. Jeho vnuk dr. Felix Mottl (* 1925) byl státní zástupce v Bavorsku.\n\n\n\n"}
{"id": "623171", "url": "https://cs.wikipedia.org/wiki?curid=623171", "title": "Čerchovské hvozdy", "text": "Čerchovské hvozdy\n\nNárodní přírodní rezervace Čerchovské hvozdy je nejrozsáhlejším chráněným územím v oblasti Českého lesa. Její rozloha je 327 ha. Nalézá se na svazích vrcholů Čerchov (1042 m n. m.), Malý Čerchov (988 m n. m.) a Sedlová jedlina (927 m n. m.). Hlavním předmětem ochrany jsou bukové a smíšené lesní porosty s charakteristickými rostlinami i živočichy.\n\nProtože se rezervace nachází v bývalém příhraničním pásmu. Protože byla lokalita dlouho veřejnosti nepřístupná, je zde příroda zachovalá. Vlastní vrcholek Čerchova byl v 19. století odlesněn a vůbec značně zdevastován, a proto není do rezervace zahrnut.\n\nVegetace Čerchovských hvozdů se skládá z lesních společenstev. Z přirozených dominují kyselé bučiny. Na kamenitých svazích se vyskytují suťové lesy.\n\nZa zmínku stojí nejspíše jen značná rozšířenost rysa ostrovida, který byl v Čechách v 19. století vyhuben.\n\n"}
{"id": "623173", "url": "https://cs.wikipedia.org/wiki?curid=623173", "title": "Jemeljan Ukrajincev", "text": "Jemeljan Ukrajincev\n\nJemeljan Ignaťjevič Ukrajincev (rusky \"Емелян Игнатьевич Украинцев\", 1641 - 1708) byl ruský státník a diplomat, vyslanec Ruska ve Švédsku, Dánsku, Holandsku, Turecku, Polsku, v letech 1689 – 1699 vrchní velvyslanec.\n\nJemelian Ukrajincev se narodil v roce 1641 do rodiny pozemkového šlechtice. V roce 1660 pracoval jako úředník na velvyslanectví, sloužil pod dohledem Anafasije Ordin-Naščokina.\n\nV roce 1675 se Ukrajincev stal diplomatem. V roce 1672 provedl misi, aby se Švédsko, Dánsko a Nizozemsko během války s Tureckem připojilo k Rusku. V roce 1677 byl poslán jako velvyslanec do Varšavy.\n\nRoku 1679 začal tajně jednat s maloruským hejtmanem Ivanem Samojlovičem za účelem objasnění jeho pozic spojenectví s Polskem a války s Tureckem. V roce 1680 vedl jednání ve Varšavě na stejné téma.\n\nV roce 1682 se podílel na ničení lokalismu (rusky \"Местничество\"). V té době odcestoval do Sofie, a postem velvyslance pověřil prince Vasilije Golicyna.\n\nV roce 1687 se Ukrajincev účastnil Krymského pochodu, po němž se mu podařilo sesadit hejtmana Samojloviče. V roce 1689 utekl z Krymu a stal se vrchním velvyslancem. V roce 1699 uzavřel Petr Veliký prostřednictvím Ukrajinceva mír s Tureckem a naopak rozpoutal válku se Švédskem.\n\nPo tomto datu opustil mandát vrchního velvyslance a působil na velvyslanectvích v Holandsku, Anglii a Polsku.\n\nV roce 1708 s cílem spojenectví s knížetem Rákoczim byl Ukrajincev poslán do Maďarska, kde zemřel.\n"}
{"id": "623183", "url": "https://cs.wikipedia.org/wiki?curid=623183", "title": "Seznam chráněných území v okrese Opava", "text": "Seznam chráněných území v okrese Opava\n\nToto je seznam chráněných území v okrese Opava aktuální k roku 2010, ve kterém jsou uvedena chráněná území v oblasti okresu Opava.\n\n"}
{"id": "623186", "url": "https://cs.wikipedia.org/wiki?curid=623186", "title": "Didelphodon", "text": "Didelphodon\n\nDidelphodon (\"zub vačice opossum\") byl rod pravěkých vačnatců, žijících v období pozdní křídy (stupeň maastricht, asi před 69 až 66 miliony let) na území západu Severní Ameriky. Zkameněliny tohoto asi metr dlouhého savce byly objeveny v souvrství Hell Creek (Montana), Lance (Wyoming) a Scollard (Alberta).\n\nV současnosti jsou rozlišovány tři druhy tohoto rodu: \"D. vorax\", \"D. padanicus\" a \"D. coyi\". Při velikosti menšího psa představoval didelfodon jednoho z největších známých savců druhohor (větší byl zřejmě jen čínský \"Repenomamus\"). Tvar dentice nasvědčuje tomu, že šlo o aktivního predátora s širokým spektrem potravy. Přímým předkem tohoto rodu mohl být mírně geologicky starší rod \"Eodelphis\" z geologického věku kampán (před 84 až 72 miliony let).\n\nVědecká studie z roku 2016 ukázala, že tito savci měli velmi silný stisk čelistí. V poměru ke své velikosti (hmotnost asi do 5 kilogramů) měl didelfodon dokonce silnější stisk na jednotku plochy než má dnes hyena nebo kterýkoliv jiný savec. To malému pra-vačnatci zřejmě otevíralo lepší možnosti k obstarávání potravy.\n\n\"Didelphodon\" se objevuje ve vědeckém trikovém dokumentu \"Putování s dinosaury\" (6. díl: Konec dynastie), kdy je prezentován jako jezevci podobný oportunista, pojídající například i vejce tyranosaura.\n\n\n"}
{"id": "623187", "url": "https://cs.wikipedia.org/wiki?curid=623187", "title": "Charm School", "text": "Charm School\n\nCharm School je osmé studiové album švédské popové skupiny Roxette, které vyšlo 11. února 2011. Roxette na toto album vzpomínají jako na veliký další skok v jejich kariéře. Sám Per Gessle si zamiloval píseň nazpívanou Marií Fredriksson \"No one makes it on her own\".\n"}
{"id": "623188", "url": "https://cs.wikipedia.org/wiki?curid=623188", "title": "Tacomská úžina", "text": "Tacomská úžina\n\nTacomská úžina (\"angl. Tacoma Narrows\") je úžina v Pugetově zálivu, která od sebe odděluje město Tacoma a Kitsapův poloostrov. Přes úžinu se lze dostat po jednom z mostů Tacoma Narrows Bridges, které jsou částí silnice Washington State Route 16. Dřívější most spadl krátce po uvedení do provozu. Úžinu obývá jeden z největších druhů chobotnic na světě, chobotnice velká. \n"}
{"id": "623191", "url": "https://cs.wikipedia.org/wiki?curid=623191", "title": "Compagnies républicaines de sécurité", "text": "Compagnies républicaines de sécurité\n\nCompagnies républicaines de sécurité (často jen zkráceně CRS, neboli \"Republikové bezpečnostní roty\") jsou speciální jednotky státní policie ve Francii. Představují všeobecnou rezervu státní policie a slouží k zajištění bezpečnosti významných událostí. K jejím úkolům patří i monitorování dopravy, záchranná vodní a horská služba. Rota 1 (CRS n°1) je určena k doprovodu významných osob doma i v zahraničí a spolupracuje s jednotkami \"Service de Protection des Hautes Personnalités\". CRS rovněž zajišťuje převoz vězňů. Příslušníci CRS nosí modré uniformy.\n\nJednotky CRS byly založeny 8. prosince 1944 a v roce 1948 proběhla jejich reorganizace. Na rozdíl od jednotek četnictva se jedná o civilní organizaci. Jejich předchůdcem byla polovojenská organizace \"Groupes mobiles de réserve\" (Záložní mobilní skupiny) Vichistické Francie. Zpočátku vstupovalo do CRS mnoho členů Francouzské komunistické strany. Tento stav nakonec vedl k reorganizaci, neboť během odborářské demonstrace 12. listopadu 1947 v Marseille, neuposlechli členové CRS rozkaz k jejímu potlačení.\n\nPrvotním posláním CRS je zabránit ohrožení při masových shromáždění, jako jsou demonstrace, manifestace nebo stávky. V minulosti byly jednotky opakovaně kritizovány za použití nepřiměřené síly. Zejména během demonstrací v květnu 1968 byly jednotky v neoblibě.\n\n"}
{"id": "623198", "url": "https://cs.wikipedia.org/wiki?curid=623198", "title": "Manhattan (ostrov)", "text": "Manhattan (ostrov)\n\nManhattan je ostrov o rozloze 59 km² ležící u východního pobřeží Spojených států, ve státě New York při ústí řeky Hudson. Rozkládá se na něm stejnojmenná čtvrť Manhattan města New York.\n\nJako první evropané na něj vstoupili 12. září 1609 námořníci výpravy anglického mořeplavce a objevitele v nizozemských službách Henryho Hudsona, jehož objevy v oblasti řeky, která dnes nese jeho jméno, položily základ holandské kolonii Nové Nizozemí. Ten se na ostrově setkal s velice přátelskými indiány kmene Algonkinů, kteří poskytli později neocenitelnou pomoc prvním holandským osadníkům.\n\nNizozemská Západoindická společnost, ustavená roku 1621, vyslala na ostrov Manhattan v roce 1625 skupinu osadníků, aby tam založila kolonii. Tato osada, kterou Holanďané nazvali Nový Amsterdam, velmi prosperovala a už první rok se jí podařilo splatit společnosti investice dodávkou kožešin a roku 1626 Peter Minuit získal od domorodých indiánů výměnou za zboží v hodnotě cca 60 guldenů celý ostrov Manna-hatta.\n\nPo válce s Velkou Británií ostrov stejně jako celá kolonie Nové Nizozemí (včetně Nového Amsterdamu přejmenovaného na New York) připadla Britům, výměnou za budoucí jihoamerickou kolonii Nizozemská Guyana (dnešní Guyana a Surinam).\n\n"}
{"id": "623200", "url": "https://cs.wikipedia.org/wiki?curid=623200", "title": "Velký močál", "text": "Velký močál\n\nVelký močál je bývalá národní přírodní rezervace vyhlášená v roce 1969 u města Přebuz. Důvodem ochrany byla ochrana horského rašeliniště s porosty kleče a význačnou květenou a zvířenou.\n\nVyhláškou ministerstva životního prostředí byla národní přírodní rezervace 1. července 2012 zrušena a v ten samý den bylo její území začleněno do nově vyhlášené národní přírodní rezervace Rolavská vrchoviště.\n\nBylinné patro tvoří především brusnice borůvka (\"Vaccinium myrtillus\"), vlochyně bahenní (\"Vaccinium uliginosum\"), klikva bahenní (\"Oxycoccus palustris\"), šicha černá (\"Empetrum nigrum\") či suchopýr pochvatý (\"Eriophorum vaginatum\"). K zajímavým a vzácným druhům patří masožravky rosnatka okrouhlolistá (\"Drosera rotundifolia\") a rosnatka anglická (\"Drosera anglica\"), blatnice bahenní (\"Scheuchzeria palustris\") a dále pak kapradinka ostřice mokřadní (\"Carex limosa\").\n\nZ ptáků byli pozorováni bekasina otavní (\"Gallinago gallinago\"), káně lesní (\"Buteo buteo\"), křivka obecná (\"Loxia curvirostra\"), linduška luční (\"Anthus pratensis\") či vodouš kropenatý (\"Tringa ochropus\") nebo čírka obecná (\"Anas crecca\"). Ze vzácnějších druhů byla doložena významná populace tetřeva hlušce (\"Tetrao urogallus\") a tetřívka obecného (\"Tetrao tetrix\").\n\n"}
{"id": "623207", "url": "https://cs.wikipedia.org/wiki?curid=623207", "title": "Tekodonti", "text": "Tekodonti\n\nTekodonti (\"Thecodontia\" (\"jamkovité zuby\"), Owen 1859) byla poměrně početná skupina vývojově pokročilých archosaurních plazů. Dnes se však tento taxon již příliš často nepoužívá a je nahrazován taxony jinými (zejména \"Archosauria\").\n\nTekodonti byli plazi, kteří se poprvé objevili již v období permu na konci prvohorní éry. Největšího rozkvětu však dosáhli počátkem druhohor, kdy konkurovali nově se objevivším dinosaurům. Vyhynuli z větší části na konci triasu, asi před 200 miliony let. Z této skupiny odvozují svůj vývojový počátek dinosauři, ptakoještěři, krokodýli a (skrze teropody) také ptáci.\n\n"}
{"id": "623210", "url": "https://cs.wikipedia.org/wiki?curid=623210", "title": "CRS", "text": "CRS\n\nZkratka CRS může znamenat:\n"}
{"id": "623215", "url": "https://cs.wikipedia.org/wiki?curid=623215", "title": "Obsazení Sorbonny 2006", "text": "Obsazení Sorbonny 2006\n\nObsazení Sorbonny v roce 2006 proběhlo od 8. do 10. března během studentských protestů proti vládnímu návrhu zákona prvního zaměstnání a zákona o rovných příležitostech.\n\nZatímco mnoho pařížských univerzit už bylo ve stávce a uzavřeno v rámci protestního hnutí proti zákonům, na samotné Sorbonně byl klid po celý týden předcházející její okupaci. V pátek 3. března svolali členové protestního hnutí společné setkání, ale rektor se rozhodl uzavřít okamžitě budovu. Výuka byla ukončena a studenti a učitelé neměli přístup do areálu. Po víkendu výuka pokračovala normálně v pondělí 6. března, ale v úterý 7. března byla fakulta opět uzavřena a vstup byl zablokován jednotkami CRS.\n\nNěkolik stovek osob na společném setkání odhlasovalo stávku a zablokování Sorbonny. Asi 100 až 150 lidí přenocovalo ze 8. na 9. března v posluchárně Descartes. Rektor univerzity vyslal vozy CRS před vchod školy s cílem odepřít vstup dalším protestujícím.\n\nPozdě odpoledne 300-400 studentů protestovalo před uzavřenou Sorbonnou, která byla uvnitř obsazena asi 60 studenty. Kolem půl desáté večer bylo před Sorbonnu povoláno velké množství četníků.\n\nV sousední univerzitní budově se konalo setkání studentů, po kterém asi 1500 osob protestovalo proti zákonu a za stažení pořádkové policie od Sorbonny. Demonstranti přišli před Sorbonnu, někteří obešli policejní kordon přes Rue Saint-Jacques a pronikli nezajištěným oknem do budovy. Ve večerních hodinách někteří vyšplhali přes lešení a dostali se do budovy přes prostory École des chartes.\n\nVe 4 hodiny ráno bylo osazenstvo Sorbonny evakuováno policií. Jednotky CRS obdrželi povolení k zásahu od rektora již ve 22,30 předchozího dne, ale počkaly, až se shromážděný dav před budovou rozptýlí. Vytlačení studenti začali stavět barikády na bulvárech Saint-Michel a Luxembourg. Policie obklopila demonstranty. 27 z nich bylo zadrženo pro kontrolu totožnosti a poté během dne propuštěno. Ministr školství Gilles de Robien navštívil areál Sorbonny, aby prohlédl škody, které vznikly během obsazení a vyklizení budovy.\nUniverzita byla znovu otevřena 24. dubna v napjaté atmosféře. Premiér Dominique de Villepin přednesl druhého dne na Sorbonně proslov, což někteří studenti chápali jako provokaci a vyhrožovali novým obsazením. Po klidném ránu, kdy výuka probíhala normálně, byla Sorbonna opět obsazena, ovšem méně dramaticky než v březnu. Na střechách byly vyvěšeny nápisy vyzývající k demonstraci. Večer příslušníci CRS vyklidili budovu. K dalšímu obsazení již nedošlo. Poslední akcí bylo umístění stolů a židlí na nádvoří Sorbonny 25. dubna, kde se diskutovalo.\n\n"}
{"id": "623219", "url": "https://cs.wikipedia.org/wiki?curid=623219", "title": "Mary Lynn Rajskub", "text": "Mary Lynn Rajskub\n\nMary Lynn Rajskub (* 22. červen, 1971, Trenton, Michigan, USA) je americká herečka.\n\nNarodila se v Trenton, Michigan (předměstí Detroitu) matce, která pracovala ve zdravotnictví a otci, jehož předkové pocházeli z českých zemí. Inspirací k tomu, že se chtěla stát herečkou, byl seriál \"Měsíční svit\" s Brucem Willisem. Domluví se anglicky, portugalsky, francouzsky a rusky. Věnovala se divadlo a než se dostala k herectví před kamerou, tak pracovala jako pořadatelka v kině či jako servírka v Hard Rock Café v Los Angeles.\n\nPřed kamerou se poprvé objevila v roce 1996, a to konkrétně v televizním filmu \"\". Známější se stala především díky rolím v seriálech. Hlavní role obsadila především v sériích jako \"Show Larryho Sanderse\", \"Veronica´s Closet\" či \"24 hodin\".\n\nObjevila se také v několika úspěšných celovečerních filmech, ke kterým patří \"Muž na Měsíci\", \"Magnolia\", \"Road Trip\", \"Hele vole, kde mám káru?\", \"Malá Miss Sunshine\" nebo \"Julie a Julia\".\n\nV letech 2005 a 2007 byla spolu s hlavními představiteli seriálu \"24 hodin\" nominována na SAG Award, úspěšná však nebyla.\n\nV současné době je provdána za Matthew Rolpha, se kterým má syna Valentine Anthonyho.\n\n\n\n"}
{"id": "623220", "url": "https://cs.wikipedia.org/wiki?curid=623220", "title": "Jaroslav Major", "text": "Jaroslav Major\n\nJaroslav Pantaleon Major (10. prosince 1869 Choteč – 21. srpna 1936 Praha) byl český malíř a freskař.\n\nNarodil se 10. prosince 1869 v Chotči. V roce 1888 byl přijat do řádu beuronských benediktinů v Pražských Emauzích. Mezi jeho první významnější tvorbu patřila výzdoba kaple u sv. Gabriela na pražském Smíchově. V roce 1891 byl řádem povolán do kláštera v Beuronu, kde studoval 1891 až 1892. Následovalo studium na škole Monumento Nationale v Monte Cassino v Itálii, kde napomáhal při restaurování hrobky sv. Benedikta. V Itálii studoval v uměleckých školách nejen v oborech fresek a mozaik, ale i přednášek o starých obrazech. V Itálii setrval čtyři roky než se vrátil do Pražských Emauz. Jeho díla je možné vidět v kostele sv. Václava ve Starých Dejvicích, kostele sv. Vavřince v Ronově nad Doubravou, kostele Povýšení sv. Kříže v Prostějově i v kostele sv. Antonína v pražských Holešovicích. Po první světové válce mu byla svěřena restaurátorská práce sgrafit uvnitř kostela sv. Mikuláše na Staroměstském náměstí. Navrhl malby do farního kostela na náměstí v Nové Pace. Následovala opět cesta do Itálie, kde pracoval na kapli českých bohoslovců v Trevi. Jeho další působení bylo v Olomouci, Hradci Králové, Českých Budějovicích, Vítkovicích, Ostravě, v Nitře, chrámu Božského Srdce Páně v Hodslavicích či v kostele ve Sv. Jana pod Skalou. Byl nositelem řady vyznamenání, jako například zlaté medaile Pia X. Za zásluhy o církevní umění a čestným křížem řádu sv. Cyrila a Metoděje De ecclesia catholica bulgaria a papežskou medailí Pro ecclesia et pontifice. Jaroslav Major zemřel dne 21. srpna 1936 v Praze.\n\n"}
{"id": "623222", "url": "https://cs.wikipedia.org/wiki?curid=623222", "title": "Žehlení prsů", "text": "Žehlení prsů\n\nŽehlení prsů ( \"Breast ironing\") je praktika tělesné modifikace, během které jsou dospívajícím dívkám masírována a stlačována prsa nahřátými rozpálenými předměty s cílem prsa zploštit či zastavit jejich růst. Děje se tak od prvních náznaků růstu dívčích prsů (často již od 9 let) a zpravidla tak činí matky (ale i tety, či jiné ženské rodinné příslušnice) svým dcerám v domnění, že je tak uchrání od sexuálního obtěžování a znásilnění, v důsledku toho zabrání jejich předčasnému otěhotnění, které by poskvrnilo jméno rodiny, či aby jim umožnily studovat, namísto toho, aby byly těhotenstvím vnuceny do předčasných manželství. \n\nProvádí se mezi některými kmeny v částech západoafrického Kamerunu, kde se chlapci a muži mohou domnívat, že růst prsou u dívky znamená, že je dostatečně zralá na pohlavní styk. Mimo Kamerun jsou méně často zmiňovány státy jako Čad, Togo, Benin či Rovníková Guinea. Mezi nejčastěji používané nástroje při této tělesné modifikaci patří dřevěné moždířové paličky, které jsou za normálních okolností používány pro otloukání hlíz. Mezi další patří banány, skořápky kokosového ořechu, kameny, naběračky, stěrky a kladiva, které jsou nahřívány nad žhavým uhlím či nad ohněm.\n\nŽehlení prsů je běžné ve všech deseti regionech Kamerunu. Průzkum, provedený v červnu 2006 německou rozvojovou agenturou GTZ () mezi více než 5000 kamerunskými dívkami a ženami ve věku mezi 10 a 82 lety, ukázal, že téměř jedna čtvrtina z nich podstoupila tuto praktiku, což v absolutních číslech odpovídá čtyřem milionům Kamerunek. V kamerunském jihovýchodním regionu Littoral dosahuje incidence až 53 %. Ve srovnání s křesťanským a animistickým jihem je tato praktika méně častá v severní muslimské části země, kde touto procedurou prošlo pouze 10 % žen. Toto nižší číslo je však způsobeno tím, že v této části země jsou běžnější brzké sňatky dětí.\n\nŽehlení prsů je extrémně bolestivé a způsobuje poškození pojivové tkáně. K červnu 2006 neproběhl žádný výzkum zdravotních důsledků. Podle lékařů však tato praktika může přispívat k rakovině prsu, tvorbě cyst a depresím. Mezi další možné vedlejší účinky patří infekce prsů, vznik abscesů, znetvoření prsů, či úplnou ztrátu jednoho či obou prsů. Žehlení prsů též může potlačovat či bránit kojení.\n\nŽehlení prsů je jeho zastánci považováno za způsob omezení počtu těhotenství mladistvých, zejména ve venkovských oblastech, stejně jako způsob omezení rizika sexuálního napadení. Matky se v Kamerunu domnívají, že žehlení prsů jejich dcery, v důsledku vizuálního zpoždění sexuálního vývoje, ochrání od otěhotnění, či sexuálního napadení, neboť podle nich nebudou muži lákáni jejich prsy. V důsledku zlepšování stravovacích návyků začíná někdy puberta u zdejších dívek již v 9 letech.\n\nPřestože k roku 2006 neproběhl žádný lékařský výzkum, který by zkoumal následky této tělesné modifikace, profesor Doh, který je ředitelem Gynekologické nemocnice v Yaoundé uvádí, že jde o nebezpečnou činnost, která může poškodit pojivovou tkáň v prsech. Může též vést k četným fyzickým problémům, jako jsou například popáleniny či deformace, a psychickým problémům. Praktika bývá jejími odpůrci srovnávána s ženskou obřízkou.\n\nMimo kritiky poukazující na nebezpečnost této praktiky, je rovněž kritizována její neúčinnost v otázce zabránění předčasného pohlavního styku a těhotenství. GTZ a kamerunská nevládní nezisková organizace Network of Aunties (doslova „Síť tetiček“), které podporují mladé matky, provádí kampaň proti žehlení prsů a jsou podporovány kamerunským Ministerstvem pro podporu žen a rodiny. Osoba, která provádí žehlení prsů, může být v Kamerunu odsouzena až k třem letům odnětí svobody, za předpokladu, že lékař určí, že tato procedura poškodila dívčí prsa, a že tato událost bude nahlášena do několika měsíců od vlastní procedury.\n\n"}
{"id": "623223", "url": "https://cs.wikipedia.org/wiki?curid=623223", "title": "Alej MiGů", "text": "Alej MiGů\n\nAlej MiGů (: \"MiG Alley\") bylo označení oblasti v severozápadní části Severní Koreje podél řeky Ja-lu. Během Korejské války se zde odehrávalo mnoho leteckých soubojů mezi americkými stíhačkami a stíhačkami komunistických sil, obzvlášť SSSR. Americké stíhačky North American F-86 Sabre a MiG-15 sovětské výroby byly nejvíce používané letouny během Korejské války. Alej MiGů nese jméno po stíhačkách MiG-15. Protože to bylo první místo, kde proti sobě ve velkém počtu bojovaly proudové stíhačky, považuje se Alej MiGů za rodiště soubojů proudových letounů.\n"}
{"id": "623226", "url": "https://cs.wikipedia.org/wiki?curid=623226", "title": "Surabaja", "text": "Surabaja\n\nSurabaja (anglickým přepisem Surabaya) je druhé největší indonéské velkoměsto a hlavní město provincie Východní Jáva. Nachází se na severovýchodním pobřeží ostrova Jáva, při průlivu oddělujícím Jávu od ostrova Madura. Městem protéká řeka Mas.\n\nSurabaya je s 2,3 miliony obyvatel druhým největším městem Indonésie, další miliony lidí žijí v sídlech patřících k městské aglomeraci. Má též velký význam jako přístav a centrum obchodu. Hlavními produkty jsou cukr, tabák a káva. Národnostní složení obyvatelstva je pestré, nejpočetnější skupinou jsou Javánci, žijí zde také příslušníci dalších indonéských národů (např. Madurci) a dále řada přistěhovalců z Malajsie, Číny, arabských zemí a další. Nejrozšířenějším náboženstvím je islám. Ve městě je také malá židovská komunita a jediná synagoga v zemi.\n\nMěsto leží v pásmu střídavě vlhkých tropů, celoročně vyrovnané teploty se pohybují převážně mezi 25 a 30 °C a mezi červnem a říjnem nastává období sucha.\n\n"}
{"id": "623230", "url": "https://cs.wikipedia.org/wiki?curid=623230", "title": "Crurotarsi", "text": "Crurotarsi\n\nCrurotarsi (\"křížené kotníky\") jsou poměrně rozšířenou skupinou vývojově vyspělých plazů - archosaurů, dosud reprezentovanou dnes žijícími krokodýly, aligátory a gaviály. \n\nVětšina vývojových skupin tohoto kladu však již dávno vyhynula. Jejich rozkvět nastal především v období druhohor (zejména trias), a to po boku ještě úspěšnějších dinosaurů. Na konci triasu, asi před 200 miliony let, většina velkých zástupců krurotarsanů vyhynula. Sesterskou skupinou krurotarsanů je klad Avemetatarsalia. Skupinu formálně stanovili a pojmenovali paleontologové Paul Sereno a A. B. Arcucci v roce 1990.\n\n"}
{"id": "623232", "url": "https://cs.wikipedia.org/wiki?curid=623232", "title": "Jimmy Bennett", "text": "Jimmy Bennett\n\nJames Michael „Jimmy“ Bennett (* 9. února 1996 Seal Beach, Kalifornie, USA) je americký herec a hudebník.\n\nNarodil se v Seal Beach a dnes s rodiči žije v Huntington Beach, kde jeho rodina vlastní restauraci. Pokud se nevěnuje herectví, tak hraje na kytaru a zpívá. Napsal píseň \"Summer Never Ends\", kterou můžeme slyšet na konci filmu \"Prckové\", kde také hraje.\n\nPřed kamerou se poprvé objevil v roce 2002, a to konkrétně v seriálu \"Křižovatky medicíny\". Poté se objevoval především v seriálech a také v několika celovečerních filmech, ve kterých hrál především syny hlavních hrdinů.\n\nK seriálům, ve kterých se objevil, patří \"Ten, kdo tě chrání\", \"Gilmorova děvčata\", Orphan\" Kriminálka Las Vegas\", \"Soudkyně Amy\" a především pak \"No Ordinary Family\".\n\nK jeho celovečerním úlohám patří role ve filmech \"Rukojmí\", \"\", \"Firewall\", \"Past na Žraloka\", \"Božský Evan\" nebo \"Star Trek\".\n\nV roce 2005 získal spolu s dalšími mladými herci z filmu \"Polární Expres\" speciální cenu Young Artist Award.\n\nNa tuto cenu byl nominován ještě v letech 2004, 2007, 2008 a 2010 za filmy \"Bláznivá školka\", \"Firewall\", \"Božský Evan\" a \"Prckové\", úspěšný však již nebyl.\n\n\n\n"}
{"id": "623234", "url": "https://cs.wikipedia.org/wiki?curid=623234", "title": "Barnbougle Dunes", "text": "Barnbougle Dunes\n\nBarnbougle Dunes je jedno z nejvyhledávanějších linksových golfových hřišť na světě. Nachází se v Tasmánii, na severním pobřeží ostrova, cca 3 km severovýchodně od malého městečka Bridport , které mimo skvělých podmínek na golf nabízí i pláže oblíbené milovníky plachtění a surfování.\n\nGolfový klub Barnbougle Dunes nabízí špičkové 18 jamkové golfové hřiště. Jedná se o nejlepší veřejné golfové hřiště v Austrálii, 7. nejlepší golfové hřiště světa přístupné široké veřejnosti a 35. nejlepší golfové hřiště na světě vůbec. Hřiště Barnbougle Dunes navrhl v roce 2004 architekt Tom Doak a Mike Clayton. Pro veřejnost bylo hřiště otevřeno v roce 2005. Nabízí nádherné prostředí a ojedinělé greeny. Hřiště připomíná typická skotská a irská golfová hřiště. Podmínky golfu pouze trochu ztěžuje silnější vítr, který je typický pro tuto část Tasmánie.\n\nSoučástí Barnbougle Dunes je i krásná klubovna, půjčovna golfového vybavení, půjčovna vozítek a kvalitní golfová škola. Nechybí tu ani možnost ubytování ve 22 vilách. Hřiště Barnbougle Dunes je nejlépe dostupné letecky nebo lodí. V Bridportu je k dispozici malý přístav. Letiště se pak nachází asi hodinu jízdy od hřiště, ve městě Launceston , kam létají letadla z pevninské Austrálie .\n\nV okolí se nachází například Queenstown zhruba 194 km, Tasmánská divočina zhruba 182 km, Závodní okruh Phillip Island zhruba 332 km, Hobart zhruba 210 km, Tasmánie zhruba 126 km, Mount Ossa zhruba 149 km, Russell Falls zhruba 195 km, Marakoopa Cave zhruba 112 km, Dove Lake zhruba 140 km, Cradle Mountain National Park zhruba 141 km.\n\n\n"}
{"id": "623238", "url": "https://cs.wikipedia.org/wiki?curid=623238", "title": "Rauisuchia", "text": "Rauisuchia\n\nRauisuchia („rauisuchové“) jsou dávno vyhynulou skupinou převážně dravých triasových archosaurů. Jejich rozkvět nastal především v období druhohorního triasu (asi před 252 až 201 miliony let). Žili po boku nejstarších dinosaurů, kterým také dlouho ekologicky konkurovali. Stejně jako oni měli nohy téměř zcela vzpřímené pod tělem, a dokázali se tak lépe a aktivněji pohybovat.\n\nNa konci triasu, asi před 200 miliony let, však většina těchto archosaurů vyhynula. Teprve tehdy se mohli prosadit větší draví teropodní dinosauři, kteří zaujali jejich místo v ekosystémech následující spodní jury. Čtvernozí rauisuchové dosahovali délky v rozmezí asi 4 až 7 metrů, patřili tedy k největším suchozemským obratlovcům své doby. Jejich hlavy byly masivní, vyzbrojené silnými čelistmi a dobře uzpůsobené k lovu kořisti. Zástupcem skupiny je také polský \"Polonosuchus\", objevený v Krasiejowě. Fosilie této skupiny známe z mnoha míst světa, včetně jižní Afriky.\n\nDnes rozlišujeme 4 čeledi rauisuchianů:\n\n"}
{"id": "623240", "url": "https://cs.wikipedia.org/wiki?curid=623240", "title": "Projekt 1234", "text": "Projekt 1234\n\nProjekt 1234 Ovod (v kódu NATO třída Nanuchka) je třída raketových korvet sovětského námořnictva z doby studené války (v sovětské klasifikaci malá raketová loď). Stavěny byly v letech 1967–1987. Vzhledem ke své velikosti byly silně vyzbrojené. Pro sovětské námořnictvo bylo postaveno 37 jednotek. Deset jednotek bylo prodáno zahraničním uživatelům. Část z nich je stále v aktivní službě.\n\nVýzbroj sovětských člunů verze \"Nanuchka I\" (\"Projekt 1234\") tvořily dva 57mm kanóny ve věži na zádi, odpalovací zařízení protiletadlových řízených střel krátkého dosahu Osa–M se zásobou 20 kusů a dva trojnásobné kontejnery protilodních střel P-120 Malachit s dosahem 110 km.\n\nExportní verze korvet \"Nanuchka II\" (\"Projekt 1234E\") se odlišuje zejména typem protilodních střel – nese pouze 2–4 staré střely P-15 Termit. Tři jednotky získala Indie, tří Alžírsko a čtyři Libye.\n\nVylepšená verze \"Nanuchka III\" (\"Projekt 1234.1\", též někdy \"Projekt 12341\") se liší instalací jediného kanónu AK-176 ráže 76 mm v záďové věži a doplněním jednoho systému blízké obrany AK-630. Jediný kus verze \"Nanuchka IV\" (\"Projekt 1234.2\"), na rozdíl od předchozí verze, nesl dvanáct protilodních střel P-800 Oniks.\n\nPohonný systém korvet tvoří tři dieselové motory. Lodní šrouby jsou tři. Nejvyšší rychlost dosahuje 33 uzlů.\n\nLibyjskou korvetu \"Ean Zakut\" projektu 1234E potopily v roce 1986 americké palubní letouny. Dalším nasazením byly operace ruského námořnictva během války v Jižní Osetii v roce 2008.\n\n"}
{"id": "623268", "url": "https://cs.wikipedia.org/wiki?curid=623268", "title": "Avemetatarsalia", "text": "Avemetatarsalia\n\nAvemetatarsalia (\"ptačí metatarzály\") jsou velmi rozšířenou skupinou vývojově vyspělých sauropsidů - archosaurů, v současnosti reprezentovanou pouze ptáky. Většina vývojových skupin tohoto kladu však již dávno vyhynula, zejména pak všichni neptačí dinosauři. Název kladu vytvořil v roce 1999 britský paleontolog Michael J. Benton.\n\nV roce 2001 dostal stejný klad alternativní název Panaves (z lat. \"veškeří ptáci\"), se kterým přišel paleontolog Jacques Gauthier.\n\n"}
{"id": "623284", "url": "https://cs.wikipedia.org/wiki?curid=623284", "title": "Hans von Ahlfen", "text": "Hans von Ahlfen\n\nHans Barsmick Heinrich von Ahlfen (20. února 1897 – 11. září 1966) byl německý ženijní důstojník Wehrmachtu v hodnosti generálmajora za druhé světové války. Nejznámější je díky svému působení jako vojenský velitel slezského města Vratislav během bojů o toto město (bitva o Vratislav) v zimě roku 1945.\n\nHans von Ahlfen se narodil roku 1897 v Berlíně. Po dokončení základního vzdělaní absolvoval vojenskou akademii, po jejímž dokončení vstoupil v srpnu roku 1914 do armády v čekatelské hodnosti hodnosti \"Fahnenjunker\" a následně byl zařazen ke 2. ženijnímu záložnímu praporu (\"Pionier-Ersatz-Bataillon Nr. 2\"), kde měl podstoupit základní vojenský výcvik. Po dokončení výcviku byl von Ahlfen ke konci října téhož roku převelen ke 2. rotě ze svého praporu a poté odvelen na frontu, kde byl později lehce raněn. Mezitím byl ke konci ledna roku 1915 povýšen do hodnosti praporčíka (\"Fähnrich\") a následně o necelé dva měsíce později i do hodnosti poručíka (\"Leutnant\").\n\nNásledně až do konce února roku 1918 sloužil jako pobočník vyšších velitelů různých vojenských ženijních jednotek. Poté byl jmenován velitelem čety u 3. roty od 2. ženijnímu praporu (\"Pionier-Batallion 2\"), který byl podřízen přímo II. armádnímu sboru generála Alexandera von Linsingen. Během působení u této jednotek zároveň absolvoval poručík von Ahlfen třítýdenní výcvik obsluhy těžkých kulometů u 4. praporu myslivců (\"Jäger-Battalion Nr. 4\").\n\nJeho posledním služebním postem v období války se mu stalo velení obrněného vlaku spadajícího pod divizi \"Baltské moře\" generála Rüdigera von der Goltz. S divizí se poručík von Ahlfen účastnil finské občanské války.\n\nSlužba v první světové válce mu pomohla získat oba dva stupně pruského železného kříže a Rakousko-Uherský vojenský záslužný kříž III. třídy s válečnou ozdobou.\n\nPo skončení války a následné nucené demobilizaci zůstal mladý poručík von Ahlfen i nadále v armádě a ke konci února roku 1919 byl jmenován velitelem obrněného vlaku č. 21 (\"Panzerzug Nr. 21\"), který se nacházel v oblasti Schneidemühl (dnešní Piła) na západě Polska.\n\nV polovině května roku 1920 byl však převelen ke 4. rotě od 2. ženijnímu praporu, který spadal pod 2. brigádu Reichswehru umístěnou ve Štětíně pod velením generálporučíka Ericha Webera Paschi. Ovšem zde strávil necelý týden a opět byl odvelen, aby převzal velení na jiným obrněným vlakem.\n\nK počátku září stejného roku se však poručík von Ahlfen vrátil zpět k 2. ženijnímu praporu a byl jmenován velitelem speciální osvětlovací čety. Mezitím byla jeho brigáda rozšířena na 2. divizi. Poručík von Ahlfen následně absolvoval několik výcvikových kurzů, včetně speciálního ženijního kurzu stavby mostů a překlenovacích mostů.\n\nK 1. říjnu roku 1921 byl von Ahlfen odvelen do bavorského Mnichova, aby zde podstoupil speciální výcvik pro pěší vojsko na místní pěchotní škole. Výcvik dokončil ke konci března následujícího roku a následně byl odvelen zpět ke své 2. divizi, avšak nyní byl přiřazen ke 2. dělostřeleckému pluku. V říjnu byl však převelen zpět ke 2. ženijnímu praporu, kde byl jmenován do funkce pobočníka velitele praporu.\n\nNa začátku října roku 1923 byl von Ahlfen převelen ke 5. jízdnímu pluku od 1. jízdní divize pod velením generálmajora Walthera von Jagow a následně absolvoval rozšířený velitelský kurz se štábem 2. divize,který dokončil k 1. říjnu roku 1925. Zároveň byl mezitím v červenci téhož roku povýšen do hodnosti \"Oberleutnant\" (nadporučík). Na podzim roku 1925 se opět vrátil ke svému domovskému 2. ženijnímu praporu a zůstal zde až do konce roku 1928, kdy byl od praporu nadobro převelen, a to k vyššímu ženijnímu velitelství (\"Höherer Pionier Kommando\") spadající přímo pod štáb 1. skupinového velitelství (\"Gruppenkommando 1\") generála Ericha von Tschischwitz. Na této pozici zůstal nadporučík von Ahlfen až do konce ledna roku 1932. Mezitím byl k počátku března roku 1931 povýšen do hodnosti kapitána (\"Hauptmann\").\n\nPočátkem února 1932 následně nastoupil měsíční pokročilý technický kurz na armádní ženijní škole, po jeho dokončení se vrátil zpět do štábu 1. skupinového velitelství. K počátku října téhož roku byl přeřazen k 5. ženijnímu praporu (\"Pionier-Batallion Nr. 5\") od 5. divize generálporučíka Curta Liebmanna.\n\n\n\n"}
{"id": "623290", "url": "https://cs.wikipedia.org/wiki?curid=623290", "title": "Leedsichthys", "text": "Leedsichthys\n\nLeedsichthys (\"Leedsova ryba\") byla obří pravěká ryba z čeledi Pachycormidae. Žila v období střední jury (asi před 170 miliony let) ve všech světových oceánech. První zkameněliny byly objeveny u britského Peterborough v roce 1886 sběratelem zkamenělin Alfredem N. Leedsem (odtud rodové jméno ryby).\n\n\"Leedsichthys\" je možná vůbec největší známá ryba ze všech geologických období. Fragmenty zkamenělin neumožňují přesný odhad, i tak je však jasné, že šlo o obrovského živočicha. Původní odhady délky (kolem 9 metrů) byly později značně zvýšeny, a to až na 16 nebo dokonce 30 metrů. Hmotnost mohla činit až několik desítek tun, čímž se tato obří ryba blížila velkým kytovcům. Zřejmě se často stávala kořistí velkých dravých mořských plazů, jako byl například \"Liopleurodon\".\n\n\n"}
{"id": "623291", "url": "https://cs.wikipedia.org/wiki?curid=623291", "title": "Milan Báchorek", "text": "Milan Báchorek\n\nMilan Báchorek (* 18. srpna 1939 Staříč, okres Frýdek-Místek) je český hudební skladatel, pedagog a sbormistr.\n\nMilan Báchorek se narodil ve Staříčí u Frýdku-Místku. Studoval na gymnáziu v Ostravě a hru na klavír u Milady Šlachtové na Vyšší hudební pedagogické škole v Ostravě (dnešní Janáčkova konzervatoř). Pokračoval studiem skladby u Miroslava Klegy. Od roku 1960 působil jako učitel hudby na Lidové škole umění ve Frenštátě pod Radhoštěm v roce 1967 se stal učitelem hudebně teoretických předmětů (později i skladby) na Konzervatoři v Ostravě. V roce 1992 se stal jejím ředitelem.\n\nVedle pedagogické a skladatelské činnosti byl Báchorek sbormistrem řady amatérských sborů a organizátorem hudebního života Severomoravského kraje. Přispíval do regionálního i hudebního odborného tisku, připravoval rozhlasové pořady a stal se členem mnoha organizačních výborů a porot v oblasti hudebního života (předseda a organizátor celostátní skladatelské soutěže pro mladé autory do třiceti let \"Generace\", člen festivalových výborů Janáčkova hudebního Lašska, Janáčkova máje, Janáčkových Hukvald, Hudební současnosti aj.). Byl tajemníkem ostravské krajské pobočky Svazu českých skladatelů a koncertních umělců, předsedou Tvůrčího centra Ostrava a členem rady Asociace hudebních umělců a vědců.\n\nVe svém díle vyšel z děl klasiků 20. století a folklórního odkazu svého rodného kraje. Později se jeho kompoziční styl obohatil vlivem skladateů tzv. Nové hudby (\"Ritornello per orchestra\", 1969). Za cyklus tří vokálně symfonických skladeb z let 1973-1987 \"(Lidice, Sterefonietta a Hukvaldská poéma)\" získal v roce 1973 cenu Českého a Slovenského hudebního fondu. \"Violoncellový koncert\" byl odměněn výroční cenou Svazu českých skladatelů a koncertních umělců za rok 1991. Rovněž cyklus dětských sborů \"Malá večerní hudba\" byl v roce 1983 odměněn cenou SČSKU.\n\n\n\n\nŘada článků ve sbornících a odborném tisku.\n"}
{"id": "623293", "url": "https://cs.wikipedia.org/wiki?curid=623293", "title": "Sklípkan největší", "text": "Sklípkan největší\n\nSklípkan největší \"(Theraphosa blondi)\" je druh pozemního sklípkana, který se vyskytuje v Jižní Americe, konkrétně v Surinamu, Guyaně, severní Brazílii a jižní Venezuele. Je jedním ze tří zástupců rodu \"Theraphosa\" společně s \"T. stirmi\" a \"T. apophysis\". V rozpětí nohou měří až 28 cm a v těle může měřit až 11,9 cm. Je považován za jednoho z největších pavouků na světě podle rozpětí nohou (podobné velikosti dosahuje i maloočka \"Heteropoda maxima\").\n\nPavouk s délkou těla až 11,9 cm. Jedinci bývají rezavohnědí až černí. Na těle a kloubech bývají ošoupaní až lesklí.\nPo svlečení bývají černohnědí s podélnými načervenalými pásky na končetinách. Dospívají za necelé tři roky. Tento druh roste neobvykle rychle, během 2 let je schopen přerůst většinu druhů sklípkanů. Brání se vyčesáváním žahavých chloupků ze zadečku (abdomen), což může způsobit silné svědění pokožky nebo i nepříjemné kašlání. \"T. blondi\" je vybaven až 2 cm chelicerami a jeho kousnutí je mírněji bolestivější než bodnutí vosou.\n\nZákladní potravou sklípkana chovaného v zajetí by měli být cvrčci, sarančata, červi a švábi. Dospělý sklípkan je schopen zkonzumovat menší obratlovce, například hlodavce. Odborníci však tuto potravu nedoporučují z důvodu přílišného množství vápníku v těle hlodavce, jež může být pro zdraví sklípkana nebezpečné, někdy i smrtelné. Ve volné přírodě loví všechno, co dokáže ulovit - žáby, červy, cvrčky, kudlanky, myši, křečky a podobné hlodavce, dokonce i ptáky, proto jeho anglický název zní „Goliath birdeater“.\n\nNa rozdíl od jiných druhů sklípkanů samice samce nesežere po spáření. Samice dospívají za 3 až 6 let a dožívají se 15 až 25 let. Samci umírají brzy po dosažení pohlavní zralosti a dožívají se v průměru 3 až 6 let. Samice snáší 100 až 200 vajec, ze kterých se během 6 až 8 týdnů vylíhnou mláďata.\n\n"}
{"id": "623294", "url": "https://cs.wikipedia.org/wiki?curid=623294", "title": "Vyšší lesnická škola v Nových Zákupech", "text": "Vyšší lesnická škola v Nových Zákupech\n\nVyšší lesnická škola v Nových Zákupech byla školou odbornou, která se přestěhovala do Zákup, do části dnes nazvané Nové Zákupy v roce 1905 z Bělé pod Bezdězem. Vyučování zde bylo ukončeno v roce 1940.\n\nLesnická škola byla v Bělé založena v roce 1855 a působila zde s četnými obtížemi 49 let. V nevelkém zámku v Bělé nebyly dostatečné prostory pro ubytování žáků a ani pro přírodovědné sbírky. Dalším důvodem pro stěhování byla pravděpodobná snaha některých politiků školu přestěhovat z prostředí převážně českého do teritoria německého s cílem poškodit českou vzdělanost.\nZhruba 2 km od centra Zákup na sever vybudoval koncem 18. století továrník Leitenberger velkou textilní manufakturu i se svým sídlem. Budovy měly klasicistní vzhled. O sto let později byly opuštěné objekty využily pro cukrovar, který zde fungoval v letech 1880 – 1889. Jeho zásluhou byla do Nových Zákup přivedena železniční vlečka. Když zanikl, pěkné budovy patřící jako zákupský zámek císařské rodině Habsburků opět nadlouho osiřely.\n\nDo nich se v roce 1904 Vyšší lesnická škola ze stísněných prostor na zámečku v Bělé přestěhovala. V roce 1910 získala státní podporu, pak byla financována ze soukromých prostředků.\nJejím prvním ředitelem byl v letech 1904 až 1932 ing Stefan Schmid, druhým (a zde posledním) v období 1932 - 1937 ing Karel Bohunický.\n\nRozsáhlý areál s velkými budovami a více než 7 ha pozemků byl rok před zahájením prvního školního roku upravován pro potřeby školy. Potřebné prostředky jí k tomu věnoval císař. Kolem si škola vybudovala velké arboretum , v němž bylo přes 3000 druhů stromů a keřů. V době I. světové války i zde fungoval vojenský lazaret. Po vzniku Československé republiky se stala škola státní a vedle němčiny se zavedl i vyučovací jazyk český. Studenti před nástupem do vyšší školy museli absolvovat nižší gymnázium a mít dva roky praxe. Při škole fungoval internát, k dispozici byl lékař, pobočka pošty. Škola (tehdy německy Höhere Forstlehranstalt in Neureichstadt) měla svou meteorologickou stanici, lesní školku, mimo arboreta i botanickou zahradu.\n\nV roce 1922 byla škola povýšena na čtyřletou vyšší lesnickou školu, v roce 1925 byla přejmenována na Státní německou vyšší lesnickou školu v Zákupech. Po záboru českého pohraničí v roce 1938 byla převedena pod německou správu.\n\nRoku 1929 jejich stav arboreta zdecimovaly velké mrazy, ovšem daleko horší bylo zrušení školy po školním roce 1939 / 1940 pro nedostatek žáků a působení vojenských posádek v celém areálu po roce 1945.\n\nŠkola jako instituce byla přenesena v roce 1945 do Trutnova, v Nových Zákupech obnovena nebyla.\nDesetiletí nevyužívané budovy jsou v havarijním stavu, zčásti oplocené a označené zakazujícími tabulemi. Zdálky část zachovalých budov připomíná zámek, také proto měla zdejší autobusová zastávka v jízdním řádu 2009 označení \"Nové Zákupy, zámek\". Tato zastávka je již zrušená.\nPo roce 2008 se město rozhodlo zachránit část okolního prostranství, kde bylo arboretum a kudy protéká říčka Svitávka. Byly odstraněny náletové dřeviny, prořezány stromy, upraven terén a započato s výsadbou nových stromů. Cílem snažení města je v Nových Zákupech arboretum obnovit.\n\nV Zákupech byla vybudována Naučná stezka Zákupy, která je zaměřena na lesnictví. Na řadě panelů u svých tras zpřístupňuje historii lesnické školy, jsou zde kopie desítek archivních materiálů, fotografie, při stezce a v Nových Zákupech jsou vybudovány památníky pomníky věnované škole vč.jejich učitelů. Dokončení celé stezky komplikuje nedostatek finančních prostředků.\n\n"}
{"id": "623297", "url": "https://cs.wikipedia.org/wiki?curid=623297", "title": "Amargatitanis", "text": "Amargatitanis\n\nAmargatitanis („titán ze souvrství La Amarga“) byl rod sauropodního býložravého dinosaura, který žil v období rané křídy (asi před 130 až 120 miliony let) na území dnešní Argentiny (souvrství La Amarga). Tělo tohoto čtvernožce bylo robustní a zavalité.\n\nTento dinosaurus měl, stejně jako ostatní sauropodi, malou hlavu na dlouhém krku, silné tělo a čtyři sloupovité končetiny. Zkameněliny několika jedinců tohoto dinosaura (kat. označení MACN PV N51, 53, a 34) byly poprvé objeveny v roce 1983 a popsány paleontologem Sebastianem Apesteguíou v roce 2007. Studie z roku 2016 prokázala, že šlo o zástupce čeledi Dicraeosauridae.\n\n"}
{"id": "623301", "url": "https://cs.wikipedia.org/wiki?curid=623301", "title": "Pupusa", "text": "Pupusa\n\nPupusa (množné číslo \"pupusas\") je velmi populární a rozšířené jídlo ve středoamerickém Salvadoru. Jedná se o plněnou pečenou placku. Základní surovinou je kukuřičná mouka (popř. rýžová), ze které se přidáním vody a vyhnětáním vytvoří těsto. Z těsta se následně ručně otrhávají menší díly, které se formují do tvaru placky. Na takto připravenou placku se vloží náplň. Poté se přidá další plát těsta a náplň se tak zcela zabalí do těsta. Dále je nutné znovu vytvarovat naplněnou syrovou placku do požadovaného kulatého tvaru (nejrozšířenější způsob je prosté přehazování placky z ruky do ruky). Takto připravené placky široké 10 až 13 cm se smaží (opékají) na pánvi nebo přímo na plátech kamen.\n\nNejčastějšími náplněmi jsou: sýr, fazole, dýně, vepřové maso, škvarky zpracované do formy pasty. Jako příloha se k pupusas obvykle podává rajčatová omáčka a \"curtido\" (zeleninový salát s octem z hlávkového zelí, mrkve, cibule). K pupusas se může pít pivo, voda, ovocné šťávy, minerálky, čaj, káva – záleží na denní době konzumace. Pupusas se většinou prodávají ve specializovaných stáncích a barech (tzv. \"pupuserías\") a slouží většinou jako snídaně nebo svačina.\n\nPůvod tohoto jídla sahá až před příchod Španělů na americký kontinent. Kukuřice byla jednou z hlavních plodin mezoamerických předkolumbovských kultur.\n\n"}
{"id": "623303", "url": "https://cs.wikipedia.org/wiki?curid=623303", "title": "Úžina Admiralty", "text": "Úžina Admiralty\n\nÚžina Admiralty (angl. \"Admiralty Inlet\") se nachází v americkém státě Washington a spojuje Pugetův záliv s úžinou Juana de Fucy. Leží mezi Whidbeyho ostrovem a Olympijským poloostrovem.\nÚžina je považována za severní konec hlavní části Pugetova zálivu. Její rozloha je 437 km² a její objem je 15 200 m³. Pobřeží má 171 kilometrů dlouhé a průměrná hloubka je 35 metrů. I přesto, že mezi majáky Point Wilson a Admiralty Head je pouze šest kilometrů široká, téměř všechna slaná voda, která se do zálivu dostává, proudí přes ní. Proudy při slapových jevech mohou dosahovat rychlosti až 6 uzlů (11 km/h). \n\nVšechna mořská plavidla, která plují z nebo do Pugetova zálivu musí proplout úžinou. Výjimkou jsou ta dostatečně malá, aby mohla proplout Klamným průlivem. Tento fakt vedl k tomu, že se v dřívějších letech stal Port Townsend na Quimperově poloostrově oficiálním vstupním přístavem do zálivu. Na ochranu proti nepřátelským flotilám byly vystaveny pevnosti Fort Worden, Fort Casey a Fort Flagler.\n\nV nynější době proplouvají úžinou kontejnerové lodě do hlavních přístavů v Seattlu a Tacomě a vojenská plavidla amerického námořnictva. Trasa trajektů Washington State Ferries mezi Keystonem a Port Townsendem je námořní částí Washington State Route 20 a také probíhá úžinou. \n\nPrvními Evropany, kteří objevili a zmapovali úžinu byli Španělé při expedici Manuela Quimpera. Jeden z Quimperových svěřenců, Juan Carrasco spatřil úžinu, myslel ale že se jedná o záliv a tak ji pojmenoval \"Caamañův záliv\" (\"špan. Ensenada de Caamaño\") po mořeplavci Jacintu Caamañovi. O dva roky později, v roce 1792 úžinu přejmenoval George Vancouver na \"Admiralty Inlet\" po svém velitelství, které neslo název \"Admiralty\". Španělský název nakonec převzal Caamañův ostrov.\n"}
{"id": "623304", "url": "https://cs.wikipedia.org/wiki?curid=623304", "title": "Drážďanský akord", "text": "Drážďanský akord\n\nDrážďanský akord (z fr. \"accord\", narovnání, smlouva) je označení pro smlouvu, kterou se 28. února 1621 vzdali slezští stavové po potlačení českého stavovského povstání králi Ferdinandu II. Oproti stavům zbylých českých zemí získali za podpory saského kurfiřta Jana Jiřího beztrestnost a svobodu luteránského náboženství, díky které nebyla rekatolizace ve Slezsku tak silná jako v Čechách a na Moravě.\n"}
{"id": "623307", "url": "https://cs.wikipedia.org/wiki?curid=623307", "title": "Déjà Fou", "text": "Déjà Fou\n\nDéjà Fou je studiové hudební album od anglické skupiny Strawbs. Titul je parafrází na francouzské déjà vu, což znamená „již viděné“, tak jako byla viděna stejná sestava skupiny před 30 lety na albu \"Hero and Heroine\". Fráze déjà fou je slovní hříčka, která znamená něco jako již „šílené“.\n\n\n\nhosté\n\n\nNahráno v KD's Studio, Chiswick, Londýn\n\n"}
{"id": "623308", "url": "https://cs.wikipedia.org/wiki?curid=623308", "title": "Bitva u Asanu", "text": "Bitva u Asanu\n\nBitva u Asanu (též u Pungda či Feng-taa) byla námořní bitva mezi Japonskem a čínský císařstvím dynastie Čching. Odehrála se nedaleko korejského přístavu Asan dne 25. července 1894 a předcházela vyhlášení první čínsko–japonské války.\n\nV červenci 1894 Čína vyslala své expediční jednotky do Koreje, kde se měly podílet na potlačování lidového povstání vedeného sektou Tonghak. Ke stejnému postupu se však odhodlalo i Japonsko, které taktéž vyslalo své jednotky do Koreje. Jelikož Japonsko i Čína považovali Koreu za svou sféru vlivu, bylo v Tokiu rozhodnuto vyvolat ozbrojený konflikt s čínskými jednotkami a vychýlit tak misky vah na japonskou stranu.\n\nAsan byl korejský přístav, kam mířila hlavní část čínských expedičních sil po moři. K přístavu se přiblížila japonská eskadra chráněných křižníků pod velením admirála Kózóa Cuboie (lodě \"Akicušima\", \"Jóšinó\" a \"Naniwa\") s cílem blokovat tento pro čínské jednotky významný dopravní uzel. Kolem sedmé hodiny ranní dne 25. července 1894 se Cuboiovy lodě střetly s čínským chráněným křižníkem \"Čchi-jüan\" a dělovým člunem \"Kuang-yi\", které sem byly vyslány zajistit poslední fázi plavby transportní lodě \"Kao-šeng\" s čínskými vojáky na palubě. Přestože mezi státy nebyla vyhlášena válka, došlo k zahájení palby. Po více než hodinové přestřelce byl \"Kuang-yi\" potopen a \"Čchi-jüan\" těžce poškozen, pročež se stáhl. Bitva tak skončila jasným vítězstvím Japonců.\n\nTransportní loď \"Kao-šeng\", spolu s doprovodným dělovým člunem Čchao-ťiang, připlula k Asanu kolem deváté hodiny téhož dne. Zastavil ji křižník \"Naniwa\" a došlo k jednání o kapitulaci lodi. Čínští vojáci na palubě transportu kapitulaci odmítli, načež byla loď potopena. Zahynulo kolem 700 Číňanů.\n\n"}
{"id": "623310", "url": "https://cs.wikipedia.org/wiki?curid=623310", "title": "Královice (tvrz)", "text": "Královice (tvrz)\n\nKrálovice je jméno tvrze ve stejnojmenné pražské čtvrti. Ze starobylé tvrze dnes zbývá především dvacet metrů vysoká věž o půdorysu 10,5 x 10,5m, která stojí v západní části areálu rozpadlého hospodářského dvora. Ta je dnes nepřístupná.\n\nTřípatrová tvrz vznikla v Královicích pravděpodobně ve druhé polovině 14. století. Tu v roce 1388 majitel Pešík z Komárova prodal spolu s dvorem. V roce 1431 na tvrzi zřejmě sídlil Václav z Královic, o deset let později Jan Chyba z Chlumu. Jeden z pozdějších majitelů, Mikuláš Skalský z Dubu, podle letopočtu na jižní straně věže v roce 1562 sgrafitově vyzdobil fasádu věže a přistavěl vřetenové schodiště. Majitelům Janu Jindřichu Rozenhajnovi z Janovic a jeho manželce Elišce byla tvrz a jiný majetek za pro účast na stavovském povstání zkonfiskována. \n\nOd 20. let 17. století tvrz sloužila pouze pro zajištění provozu poplužního dvora. Po roce 1945 nebyla využívána. V 70. letech 20. století existoval projekt na záchranu a rekonstrukci tvrze (měla sloužit muzejním účelům). Jeden z posledních majitelů, Výzkumný ústav živočišné výroby ČSAV, provedl opravné práce, ale zároveň došlo ke zboření renesančního přístavku u severního průčelí. Stále se uvažuje o možnostech jejího budoucího využití.\n\n\n"}
{"id": "623312", "url": "https://cs.wikipedia.org/wiki?curid=623312", "title": "Rachitida ptáků", "text": "Rachitida ptáků\n\nKřivice (rachitida) je metabolické onemocnění kostí mladých ptáků způsobené nedostatečnou mineralizací kostní tkáně; u dospělých ptáků hovoříme o osteomalacii, kdy dochází k postupnému odvápnění kostí. Příčinou rachitidy/ osteomalacie nejčastěji bývá nedostatek vitamínu D, vápníku, fosforu, manganu a cholinu v krmivu. Za predispoziční faktory se považují omezený pohyb, poruchy funkce trávicího traktu a nedostatek slunečního světla.\n\nK rachitidě inklinují zejména rychle rostoucí kuřata (krůťata), protože spotřebují velké množství fosforu ke stavbě svaloviny a měkkých částí, takže se ho nedostává ke stavbě kostry. U drůbeže je růst zvláště rychlý, neboť např. kuřata více než 10× znásobí svoji hmotnost za 6-7 týdnů a kachňata jí za 2 měsíce zvýší až 40×. Zvláště velká je potřeba vitamínu D při rychlovýkrmu brojlerů. Méně vnímavá je vodní drůbež a holubi. Také u cizokrajných ptáků chovaných v zajetí se rachitida vyskytuje, v závislosti na způsobu chovu, výživy i možného kontaktu se slunečním zářením. V přírodě se mláďata líhnou jen na jaře a rostou v době intenzivního slunečního záření.\n\nPříznaky rachitidy se mohou u kuřat vyskytovat již od 2. týdne života. Spolu se slabostí končetin se dostavuje zpomalení růstu, zježené peří a kulhání. Zvířata jsou slabá, nepřijímají krmivo, nerada se pohybují. Zobák a běháky jsou měkké a ohebné, případně deformované. Žebra se propadají dovnitř, kýl kosti hrudní se křiví. \n\nU dospělých ptáků se osteomalacie projevuje zvýšeným počtem vajec se slabými a měkkými skořápkami. Násadová vejce mají sníženou líhnivost (vyšší mortalita embryí). Snáška klesá, i když vitamín D nemá tak velký vliv jako vitamín A. U některých nosnic se dostavuje slabost končetin.\n\nRachitida je chronické onemocnění. Lehčí případy se mohou upravit samy, jinak je třeba upravit složení krmiva. \n\nLéčebně se aplikují zvýšené dávky vitamínu D, vápníku a fosforu. Obsah bílkovin v krmivu se doporučuje snížit. Případy se zjevně deformovanými kostmi jsou neléčitelné.\nPrevence spočívá v dostatečném přívodu vitamínu D, vápníku, fosforu i stopových prvků v krmivu (kontrola složení krmiva). Vitamín D v emulgované formě je možno aplikovat i v pitné vodě. Velkou pozornost je nutno věnovat složení po domácku připravovaných diet při odchovu mláďat oblíbených ptáků.\n\nNadměrná aplikace vitamínu D u kuřat vede k hyperkalcémii (zvýšená koncentrace vápníku v krvi) a může způsobovat zvápenatění (kalcifikaci) ledvinových tubulů a dnu. Také nadměrný přísun prekurzorů vitamínu D v krmivu je toxický, přičemž toxicita stoupá úměrně s obsahem Ca a P v krmivu. Klinická hypervitaminóza D byla pozorována u mláďat ara ararauna při umělém odchovu (pokles hmotnosti, stagnace krmiva ve voleti, zvracení, dehydratace, vodnatý až krvavý trus, dna). Nefróza (nezánětlivé onemocnění ledvin) související s hypervitaminózou D, byla popsána u hrdliček, tukana, kardinálů a mnoha druhů \"Psittaciformes\".\n\n\n"}
{"id": "623322", "url": "https://cs.wikipedia.org/wiki?curid=623322", "title": "Pluhův bor", "text": "Pluhův bor\n\nNárodní přírodní rezervace Pluhův bor byla vyhlášena v roce 1970 a nachází se mezi obcemi Mnichov a Louka. Důvodem ochrany je ochrana typických hadcových společenstev ve Slavkovském lese. Péčí o území je pověřena správa CHKO Slavkovský les.\n\nÚzemí rezervace leží na jihovýchodním úbočí Vlčího hřbetu, hadcové oblasti tzv. Mnichovských hadců. Je součástí mohutného hadcového tělesa v mariánsko-lázeňském metabazitovém komplexu, největší hadcové oblasti v Českém masivu.\n\nGeologické podloží je tvořeno převážně hadcem s menším zastoupením amfibolitů. Serpentinity se vyznačují extrémně vysokými koncentracemi hořčíku, niklu a chromu a jen velmi nízkými obsahy vápníku, draslíku a fosforu. Podloží snadno zvětrává, a proto mají zdejší půdy vysoký obsah těžkých kovů a naopak nedostatečný obsah živin. Pro běžnou vegetaci jsou tyto půdy toxické.\n\nTato toxicita je podle botaniků důvodem výskytu specifické hadcové vegetace. Ta se dokáže se špatnými podmínkami vyrovnat a chybí jí konkurence jiných rostlin. Bylo totiž zjištěno, že hadcové vegetaci se dobře daří i v příznivých půdních podmínkách, v substrátech bohatých na živiny. Zde ji však vytlačí konkurenční vegetace.\n\nPodle měření za období 22 let je na území vysoký roční průměrný srážkový úhrn, který činí přibližně 800 mm.\n\nV rezervaci roste početná populace endemické rostliny rožce kuřičkolistého (\"Cerastium alsinifolium\"), který roste pouze na Mnichovských hadcích a je jedním z asi 20 českých endemitů. Z dalších vzácných rostlin v území roste například chrastavec rolní hadcový (\"Knautia arvensis\"), hvozdík lesní (\"Dianthus sylvaticus\"), ostružiník skalní (\"Rubus saxatilis\"), vřesovec pleťový (\"Erica carnea\"), zimostrázek alpský (\"Polygala chamaebuxus\") , sleziník hadcový a sleziník nepravý (\"Asplenium cuneifolium\"). Kromě vzácných druhů rostlin jsou hlavním předmětem ochrany území hadcová skalní společenstva, reliktní bory a lesní prameniště.\n\nZ plazů a obojživelníků žijí v území skokan hnědý, ropucha obecná, zmije obecná a slepýš křehký. Z ptáků čáp černý, výr velký, ořešník kropenatý, datel černý, krahujec obecný či jestřáb lesní. V území byl zaznamenán také výskyt řady druhů netopýrů - např. netopýr ušatý, netopýr černý, netopýr vodní, netopýr rezavý či netopýr hvízdavý.\n\n"}
{"id": "623327", "url": "https://cs.wikipedia.org/wiki?curid=623327", "title": "Leon Cooper", "text": "Leon Cooper\n\nLeon N. Cooper (* 28. února 1930) je americký fyzik a nositel Nobelovy ceny za fyziku za rok 1972. Spolu s Johnem Bardeenem a Johnem Schriefferem formulovali základní teorii konvenční supravodivosti, zvanou BCS teorie. Byly po něm pojmenovány Cooperovy páry.\n\nCooper v roce 1947 vystudoval Bronx High School of Science a na Columbia University získal v roce 1951 titul B.A. (Bachelor of Arts, bakalář svobodných umění), v roce 1953 M.A. (magisterský titul) a v roce 1954 titul Ph.D. Strávil rok na Institute for Advanced Study a učil na University of Illinois a Ohio State University. Poté v roce 1958 odešel pracovat na Brown University.\n\nJe členem Americké fyzikální společnosti, Americké akademie věd a umění, Národní akademie věd Spojených států amerických a Americké filosofické společnosti. Prováděl výzkumy např. v CERNu.\n\n\n"}
{"id": "623334", "url": "https://cs.wikipedia.org/wiki?curid=623334", "title": "Dub (hrad)", "text": "Dub (hrad)\n\nDub, též Tassenberk, je zřícenina hradu ležící 1,5 km jihozápadně od Tasova v okrese Žďár nad Sázavou.\n\nTento hrad se původně jmenoval \"Tassenberg\" („Tasův vrch“) a založili ho páni z Tasova, buď Vznata zmiňovaný roku 1268, nebo Tas, který se po Tassenberku roku 1292 píše. První přímá písemná zmínka o hradu pochází z roku 1334, dále se hrad uvádí v letech 1349 a 1366 při dělení rodového majetku. V tomto období přešla polovina hradu s dílem městečka do rukou Jana z Meziříčí, pro něhož držení samotného hradu zřejmě nemělo smysl. Hrad se dále již v písemných pramenech neuvádí. Až roku 1551 se připomíná \"hrad pustý Duby\".\n\nHrad měl pětibokou dispozici, jeho největší délka činila 55 a šířka 30 metrů.\n\n\n"}
{"id": "623335", "url": "https://cs.wikipedia.org/wiki?curid=623335", "title": "Filler", "text": "Filler\n\n"}
{"id": "623346", "url": "https://cs.wikipedia.org/wiki?curid=623346", "title": "Mike Ridley", "text": "Mike Ridley\n\nMichael Owen Guy Ridley (* 8. července 1963 v Winnipeg, Manitoba) je bývalý kanadský hokejový útočník.\n\nS profesionální kariérou začal v týmu St. Boniface Saints v lize MJHL kde odehrál tři sezóny. V první sezóně odehrál devět zápasu ve kterých nasbíral tři body a tým se stal mistr ligy. V poslední sezóně v lize se stal nejlepším hráčem. Sezóny 1983/85 hrával v lize GPAC v týmu University of Manitoba ve kterém odehrál 69 zápasů a nasbíral 139 bodů.\n\n26. září 1985 podepsal smlouvu s týmem New York Rangers jako volný hráč. V NY Rangers odehrál celou sezónu 1985/86 ve které se stal nejlepším hráčem se 65 body v týmu. V Rangers začal druhou sezónu 1986/87 kde odehrál 38 zápasů poté byl 1. ledna 1987 vyměněn společně s Bobem Crawfordem a Kellym Millerem do týmu Washington Capitals za Bobbyho Carpentera a druhé kolo draftu v roce 1989.\n\nVe Washingtonu Capitals odehrál osm sezón ve kterých nasbíral 547 bodů a je sedmí nejlepší hráč v historii klubu. 28. června 1994 byl vyměněn s první volbou draftu které získali od týmu St. Louis Blues do týmu Toronto Maple Leafs za Roba Pearsona a výběr prvního kola draftu které Washington získal od týmu Philadelphia Flyers. V Torontu odehrál 48 zápasů a stal se nejlepší nahrávač týmu s 27 asistencemi.\n\n8. července 1995 byl vyměněn do týmu Vancouver Canucks za Sergia Momessa. Ve Vancouveru odehrál poslední dvě sezóny v NHL ve kterých odehrál 102 zápasů a připsal si 73 bodů. Poslední zápas v NHL odehrál 12. března 1997 proti týmu Edmonton Oilers ve kterém si připsal jednu asistenci. Poslední sezónu v kariéře se vrátil zpět do rodného města kde odehrál čtyři zápasy za tým Manitoba Moose který hrál IHL ligu.\n\nJe pátý nejlepší střelec v historii klubu Washington Capitals (218 gólů).\n\n\n\n"}
{"id": "623354", "url": "https://cs.wikipedia.org/wiki?curid=623354", "title": "Říše Chan (1360–1364)", "text": "Říše Chan (1360–1364)\n\nŘíše Chan, plným názvem říše Velká Chan () byla jedním z krátkodobě existujících povstaleckých států existujících v Číně během povstání rudých turbanů, v závěrečné fázi trvání říše Jüan. Založil ji v Ťiang-si roku 1360 generál Čchen Jou-liang, vládnoucí tam od roku 1357 jménem povstalecké říše Tchien-wan, téhož roku Čchen říši Tchien-wan dobyl. Zanikla roku 1364, když se Čchen Li, druhý a poslední vládce říše Chan, vzdal armádě říše Ming.\n\nRoku 1357 prošla říše Tchien-wan, jeden ze států vzniklých v průběhu povstání rudých turbanů, vážnou krizí. První ministr Ni Wen-ťün se pokusil zabít císaře Sü Šou-chueje, byl ale sám zabit svým podřízeným Čchen Jou-liangem. Čchen si poté vybudoval vlastní doménu v severním Ťiang-si.\n\nPočátkem roku 1360 se prohlásil králem Chan s hlavním městem v Ťiou-ťiangu. Vzápětí zaútočil na ťienwanskou metropoli Chan-jang a zabil Süa i s většinou ťienwanského dvora. Následně se v červnu 1360 prohlásil císařem říše Velká Chan a obsadil většinu ťienwanských území. Pouze v S’-čchuanu si tamní místodržitel Ming Jü-čen udržel samostatnost, od roku 1360 jako král státu Lung-šu, od 1362 císař říše Velká Sia.\nČchen zformoval spolehlivou centrální vládu, ale na regionální a místní úrovni byla jeho autorita nepevná a často zpochybňovaná. K jeho nejbližším spolupracovníkům patřili hlavní rádce Čang Pi-sien a velký maršál Čang Ting-pien. Vyzdvihl i své bratry, když jim udělil knížecí tituly, nejbližší z nich mu byl Čchen Jou-žen.\n\nJeště roku 1360 se Čchen Jou-liang rozhodl zaútočit na východněji položenou sungskou provincii Ťiang-nan, spravovanou Ču Jüan-čangem. Navázal kontakt s Čang Š’-čchengem, jehož území se rozkládalo na východ od Čuova, a navrhl mu společný útok na Ťiang-nan, Čang ale nepodnikl žádnou akci.\n\nChanové válku zahájili tažením na Nanking, obránci však byli připraveni a útok byl rozdrcen. Chanská armáda ztratila asi dvacet tisíc vojáků, navíc nepřítel ukořistil přes 100 velkých lodí a několik set menších, což mu dalo převahu na řekách v letech 1361–1362.\n\nNásledující rok (1361) byla chanská vojska nucena přejít k obraně. Ču Jüan-čang dobyl Ťiou-ťiang, zbytky Čchen Jou-liangových vojsk zablokoval ve Wu-čchangu a sám se usadil v Nan-čchangu. V zimě 1361/62 pak upevňoval svou moc na dobytém území. Ale opustil Nan-čchang ještě dřív než kompletně zabezpečil dobytá území v provincii Ťiang-si, a následující povstání potlačil pouze za pomoci vojsk stažených z wučchangské oblasti. Další rebelie na východě v Če-ťiangu a zrada mezi vysokými veliteli oslabily Ču Jüan-čangův režim, který byl nucen vrhnout hlavní síly proti nyní aktivnímu Čang Š’-čchengovi na východě. Situace využila chanská vláda k protiofenzívě, její armáda znovu obsadila Ťiou-ťiang a v srpnu 1361 i An-čching. V září 1361 Ču vyslal loďstvo proti Chanům, to oblehlo An-čching, obešlo jej a pokračovalo dál k Chu-kchou – vstupu do jezera Pcho-jang. Pak porazilo chanské loďstvo před Ťiou-ťiangem a zaútočilo na Ťiou-ťiang a neúspěšně na Chan-jang. Ču Jüan-čang se poté usadil s hlavními silami v Ťiou-ťiangu a zabezpečoval si kontrolu nad Ťiang-si. Začátkem roku 1362 se mu vzdal velitel chanské posádky Nan-čchangu Chu Mej, načež byl zařazen do Čuovy armády i se svými vojáky. Poté Ču definitivně získal převahu v Ťiang-si.\n\nVražda Čagana Temüra 6. července 1362 přinesla zmatek do severní Číny a tak uvolnila ruce Číňanům na Jang-c’-ťiang. Od ledna do září 1363 byly hlavní síly Ču Jüan-čanga vázány na severu v An-chueji, kde bojovaly s oddíly Čang Š’-čchenga a Mongoly. Angažování hlavních sil protivníka na jiné frontě přineslo Čchen Jou-liangovi možnost pokusit se o znovudobytí Ťiang-si. Zmobilizoval muže z Chu-peje a Chu-nanu a vybudoval novou flotilu. Jeho nyní třistatisícová armáda početně převyšovala hlavní síly Čua. Čchen Jou-liang plánoval dobytí Nan-čchangu a předpokládal, že pak místní velitelé v Ťiang-si opět přejdou na jeho stranu. S využitím jejich sil chtěl zaútočit na Nanking.\n\nAčkoli v dobře opevněném Nan-čchangu Čuova posádka pod velením Ču Wen-čenga a Teng Jüa odolávala obležení už od začátku června 1363, Ču se o vážnosti situace dozvěděl až začátkem srpna 1363 (tehdy zjevně selhalo zpravodajství, v ostrém kontrastu se včasným varováním roku 1360), byl totiž zaujat problémy na severu a východě. Dne 15. srpna 1363 vyrazila Čuova armáda z Nankingu proti Chanům s asi stotisíci muži (zhruba stejně jako roku 1360, přírůstky od té doby byly rozptýleny v Če-ťiangu a rozmístěny do posádek Nan-čchangu a Nankingu).\n\nDne 29. srpna se obě flotily setkaly na jezeře Pcho-jang ve čtyřdenní bitvě, chanská flotila utrpěla těžké ztráty, ale nebyla zcela zničena. První dva dny Čuova flotila ustupovala, třetí den Ču použil sebevražedné útoky „ohňových lodí“ naplněných střelným prachem; jejich výbuchy měly na těsné chanské linie zničující efekt: byly potopeny stovky lodí se dvěma bratry Čchen Jou-lianga. I útočníci měli těžké ztráty, a tak další den byl ve znamení odpočinku a oprav. Boj byl obnoven 2. září, chanská flotila získávala převahu, až nakonec opanovala bojiště. Celkově se ale situace obrátila ve prospěch Ču Jüan-čanga. Mezitím totiž pozemní vojska Chu Te-ťiho uvolnila obležení Nan-čchangu, což bylo cílem tažení. A navíc 3. září padl v jezerní bitvě chanský císař Čchen Jou-liang. Smrt vládce demoralizovala řadu důstojníků, kteří se vzdali. Nicméně Čang Ting-pien a mladý syn zemřelého císaře Čchen Li uprchli do Wu-čchangu.\n\nČchen Li nastoupil na chanský trůn a pokračoval ve válce. Odolal dvouměsíčnímu obležení Wu-čchangu koncem roku 1363, nicméně nebyl schopen klást účinný odpor postupujícímu obsazování chanské říše. Když v březnu 1364 opět přitáhla Ču Jüan-čangova armáda k Wu-čchangu, bezmocný císař se vzdal. Poté se Ču Jüan-čang soustředil na obsazení a absorpci chanských teritorií. Mnoho prefekturních a okresních velitelů se vzdalo bez boje, přesto se obsazování Chu-peje, Chu-nanu a Ťiang-si protáhlo do dubna 1365.\n\nPoražená rodina Čchen sice ztratila samostatnou vládu, ale udržela se mezi nobilitou. Čchen Li, jeho děd Čchen Pchu-cchaj a strýcové Čchen Jou-fu a Čchen Jou-čen obdrželi vysoké tituly a příjmy. Až roku 1372 byl, po konfliktu se členy Ču Jüan-čangova okolí, Čchen Li poslán do Koreje.\n"}
{"id": "623356", "url": "https://cs.wikipedia.org/wiki?curid=623356", "title": "Phil Zimmermann", "text": "Phil Zimmermann\n\nPhilip R. Zimmermann (* 12. února 1954, Camden, New Jersey) je americký\nprogramátor, který v roce 1991 napsal šifrovací program Pretty Good Privacy (PGP), který se stal de facto standardem v oblasti soukromého šifrování e-mailů a později byl na jeho základě postaven skutečný standard OpenPGP. Zimmermann je spoluzakladatel v současné době i prezident nadnárodní firmy specializované na šifrovaní komunikace, Silent Circle.\n\nNarodil se v Camdenu v New Jersey. Jeho otec byl řidič míchačky na beton. Zimmerman získal v roce 1978 titul bakaláře v oboru informační technologie na Florida Atlantic University v Boca Raton na Floridě. Později se odstěhoval do San Franciska.\n\nV roce 1991 napsal populární program s názvem Pretty Good Privacy (PGP) a zveřejnil ho spolu se zdrojovými kódy na veřejně dostupném FTP serveru volně ke stažení. Byl to první široce dostupný program implementující asymetrickou kryptografii. Během velice krátké doby se stal program díky internetu dostupný i mimo území Spojených států amerických. Zimmerman prohlásil, že nemá nic společného s onou veřejnou distribucí.\n\nÚplně první verze programu PGP obsahovala algoritmus BassOmatic vytvořený samotným Zimmermannem.\n\nPo zprávě z firmy RSA Data Security, Inc., která byla v licenčním sporu kvůli použití algoritmu RSA v PGP. Agentura United States Customs Service zahájila s Zimmermanem kriminální vyšetřování, za údajné porušení Arms Export Control Act. Vláda Spojených států již dlouho považovala kryptografický software jako munici a tím pádem podléhající Arms Export Control Act. V té době byla hranice mezi kryptografií přípustnou („low-strength”) a nepřípustnou („high-strength”) pro export ze Spojených států nastavena tak, že PGP spadalo do kategorie příliš silné pro export. Hranice byla od té doby posunuta a nyní je PGP dovoleno exportovat. Vyšetřování trvalo tři roky, ale nakonec byly všechny žaloby staženy bez jakýchkoliv postihů.\n\nPotom co stáhla vláda žalobu na začátku roku 1996, Zimmerman založil PGP Inc. a vypustil aktualizovanou verzi PGP a pár dalších produktů. Společnost byla nakonec přebrána firmou Network Associates (NAI) v prosinci roku 1997, a Zimmermann zůstal tři roky jako starší společník. Společnost NAI se rozhodla v roce 2002 opustit vývoj PGP a od NAI ho přebrala společnost PGP Corporation. Zimmerman sloužil pro firmu jako speciální poradce a konzultant, dokud PGP Corporation nebyla přebrána společností Symantec v roce 2010. Zimmerman je také společníkem v Centru pro Internet a Společnost (Stanford Center for Internet and Society) na Stanfordské katedře práva. Byl hlavním návrhářem kryptografického protokolu domluvy na klíči („asociační model”) pro standard bezdrátového USB.\n\nSpolu s Mike Janke založil společnost Silent Circle.\n\nČlánek o „Zimermanově zákoně” z roku 2013 uvádí citát: „Přirozený technologický pokrok směřuje k tomu, aby bylo čím dál tím jednodušší nás sledovat.” a „Schopnost počítačů nás sledovat se každých 18 měsíců zdvojnásobuje.”\n\nZimmermann obdržel mnoho technologických a humanitárních ocenění za průkopnickou práci v oboru kryptografie:\n\nAutor Simon Singh věnoval v knize \"The Code Book\" celou kapitolu Zimmermanovi a PGP.\n\n\n"}
{"id": "623359", "url": "https://cs.wikipedia.org/wiki?curid=623359", "title": "SMV", "text": "SMV\n\nSMV je americká jazzová basová superskupina založená v roce 2008. Jejími členy jsou Stanley Clarke, Marcus Miller a Victor Wooten, název je vytvořen z počátečních písmen křestních jmen členů kapely. 12. srpna 2008 vydali SMV své debutové album \"Thunder\".\n\n"}
{"id": "623362", "url": "https://cs.wikipedia.org/wiki?curid=623362", "title": "Vanda (opera)", "text": "Vanda (opera)\n\nVanda je raná opera českého skladatele Antonína Dvořáka na libreto Václava Beneše Šumavského a Františka Zákrejse vycházející z polské pověsti o krakovské kněžně Vandě. Opera byla napsána roku 1875 a premiéru měla 17. dubna následujícího roku v Prozatímním divadle v Praze.\n\nPo kompozici \"Krále a uhlíře\" a \"Tvrdých palic\" se Dvořák obrátil k vážné opeře, a to přímo k žánru \"velké opery\". V době mezi kompozicí \"Slovanských rapsodií\" a \"Slovanských tanců\" se logicky obrátil ke slovanskému námětu.\n\nLibretisté Václav Beneš Šumavský a František Zákrejs své libreto údajně napsali na základě povídky profesora Juliana Surzyckého z Varšavy. Jelikož ten však jako literát není znám, jedná se s velkou pravděpodobností buď o pseudonym, nebo o fiktivní postavu. Přímý zdroj libreta tak není znám (muzikolog Alan Houtchens odhaduje, že nebyl českého ani polského původu, ale možná německého), kostra příběhu však pochází z populární polské pověsti o kněžně Wandě, která odmítla manželství s německým knížetem Rüdigerem, a když pak kníže Poláky napadl, Wanda jej porazila v boji, načež jako oběť za vítězství spáchala sebevraždu skokem do Visly. Nutný milostný prvek v libretu opery představuje autory dodaná postava polského rytíře Slavoje, který se uchází o Vandinu ruku a podíl na vládě, přestože není urozeného původu.\n\nBenešovo a Zákrejsovo libreto sleduje prvky meyerbeerovské velké opery: pět aktů, střídání sborových scén, ansámblů a árií, využití různých tradičních scén a prostředí (náboženské obřady, bojová scéna, scéna souboje, čarodějnická scéna, korunovace, chvalozpěvy i žalozpěvy), které mají skladateli dávat možnost využít různé hudební prostředky. Chybí však dramatická struktura, většinu opery představují statické scény, postavy jsou chabě vykresleny a chybí jim psychologický vývoj, některé scény — například efektní scéna s čarodějnicí Homenou — zjevně nemají pro děj žádný význam. Podle Anny Hostomské \"[p]ři četbě textu litujeme skladatele, že z nedostatku vhodnějšího libreta musel sáhnout k tomuto podivnému výtvoru\".\n\nDvořák však text zhudebnil s velkou péčí. Základní idea díla a postava Vandy, která se proti své vůlí stává vládkyní a nakonec obětuje život za svou vlast, jej zjevně inspirovaly: Vandiny árie v těchto dvou zásadních okamžicích, \"Bohové velcí, bohové strašliví\" a \"Jen jedno nyní ještě přeji sobě\", patří k nejlepším místům opery. Nejméně Dvořáka inspirovalo jednání druhé, zato čarodějnická scéna Homeny ve 3. jednání nezapře, že je předchůdcem scén s Ježibabou z Rusalky. Nejpropracovanějšími a nejobdivuhodnějšími místy jsou četné a rozsáhlé sbory, například ve scénách Vandiny korunovace, dvojsborové vzývání v bohů ve 4. jednání nebo hymnická oslava mrtvé královny na konci opery. Důraz na sbory připomíná Dvořákovu pozdější operu \"Dimitrij\" a oratorium \"Svatá Ludmila\". Na druhé straně právě ony přispívají ke statické, spíše oratorní podobě \"Vandy\", která je překážkou její dramatické účinnosti. Vždy byla rovněž oceňována orchestrace opery; podle O. Šourka \"je zde Dvořák již mistrem palety berliozovsky bohaté a smělé\".\n\nVelkorysé zpracování opery však neodpovídalo možnostem pražského Prozatímního divadla, kterému byla \"Vanda\" určena. Chyběly odpovídající pěvecké síly, dostatečně velký sbor i orchestr, malé a technicky nenáročně vybavené jeviště divadla neumožňovalo úspěšně inscenovat monumentálně koncipované scény, přestože se vedení divadla snažilo o co nejdůstojnější provedení. (Když v roce 1874 převzala správu opery staročeská skupina, programově uvedla Dvořákova \"Krále a uhlíře\", mladočeské vedení nastoupilo zpět na jaře 1876 a představilo se na oplátku \"Vandou\".) Premiéra 17. dubna 1876 byla pro Dvořáka velkým zadostiučiněním. Podle Národních listů \"[d]ům byl ve všech prostorách v pravém smyslu přeplněn a na vzdor tropickému vedru bylo obecenstvo výborně animováno a setrvalo až do pozdního konce představení. Úspěch byl co nejrozhodnější. Hned po prvním jednání byl skladatel několikráte a potom po každém aktu vícekráte hlučně volán.\"\n\nPřes počáteční úspěch se \"Vanda\" na jevištích neprosadila. Po premiéře následovaly jen čtyři reprízy. Prozatímní divadlo připravilo nové nastudování ještě roku 1880; Dvořák pro tuto příležitost učinil některé úpravy na základě zkušeností s prvním uvedením. Především původní kratší introdukci nahradil zcela novou předehrou, která se i po vymizení opery z repertoáru udržela jako koncertní skladba, a stala se tak nejznámější a nejoceňovanější částí díla. Inscenace z roku 1880 však nebyla dobře vypravena, náročnější části — mezi nimi celé hudebně nejbarvitější III. dějství - byly škrtnuty, navíc se nakonec dočkala jen tří repríz. Dvořák jednal o uvedení \"Vandy\" ve vídeňské Dvorní opeře (1879), provedení již bylo ohlášeno, ale sešlo z něj, stejně tak později z uvedení v Budapešti. V nově dobudovaném Národním divadle se připravovalo její uvedení roku 1883 a poté při příležitosti Dvořákových šedesátin roku 1901. Pro obě příležitosti skladatel provedl některé úpravy, v obou případech však k faktickému uvedení nedošlo. Dvořák tak již nikdy svou operu neviděl a její důstojné provedení vlastně nezažil.\n\nI po skladatelově smrti zůstala \"Vanda\" raritou. Uvedlo ji Městské divadlo v Plzni roku 1925, roku 1929 dirigoval tři představení v pražském Národním divadle Otakar Ostrčil. Po dlouhé přestávce uvedlo \"Vandu\" olomoucké divadlo roku 1989, do Prahy se vrátila při jednom koncertním provedení ve Smetanově divadle 20. května 1991.\n\nJednou z potíží při provádění \"Vandy\" byl po dlouhou dobu neuspokojivý stav hudebního materiálu — faktická neexistence spolehlivé partitury. Dvořák totiž zaslal počátkem 80. let 19. století autograf partitury svému nakladateli Augustu Alwinovi Cranzovi do Lipska a tento rukopis byl zničen při náletu na toto město roku 1943. Dvořák však od Cranze dostal zpět (nedokonalý) opis, do kterého činil v letech 1883 a 1900 úpravy, a vedle toho se zachoval původní provozovací materiál a klavírní výtah z roku 1875. Na jejich základě a na vyzvání německého dirigenta Gerda Albrechta pořídil americký muzikolog Alan Houtchens rekonstrukci původní partitury. Albrecht se zasadil i jinak o jistou renesanci \"Vandy\". Pořídil první nahrávku prakticky plného znění opery (1999), poprvé uvedl (koncertně) \"Vandu\" mimo české země (Amsterodam 2003, Vídeň 2004) a dirigoval i dosud poslední inscenaci této opery, která se konala v pražském Národním divadle (premiéra 9. května 2004, 5 představení). Na jaře roku 2004 \"Vandu\" poprvé ve Velké Británii provedla University College Opera v londýnském Bloomsbery Theatre.\n\nOdehrává se v polském Krakově v legendárních dobách.\n\n(Rovina před Wawelem, stromoví) Dívky opěvují krásu přírody a moc boha Svantovíta (sbor \"Slunko svítí, slunko hřeje, Svantovít dal máj\"). Přicházejí dcery zesnulého vládce Kraka, Vanda a Božena. Vandu něco tíží, posílá děvčata pryč a Boženě se svěřuje s obavami, jak se jí, jako \"slabé dívce\", zvolené na otcův stolec, podaří dobře vládnout polské zemi.\n\nPřichází rytíř Slavoj, aby se s Vandou rozloučil: upomíná ji na jejich společné dětství a na své hrdinské činy (duet \"Ó královno má překrásná\" a Slavojova romance \"Hned, když jsem ještě hochem byl\"). Ale nyní se musí vzdát touhy po ní, protože se jako mladík prostého původu nemůže stát manželem královny. Vanda jej ale zadržuje a dává mu naději (duet \"Oj, mocní bohové, co jsem/jsi to pověděla!\"). Slavoj tedy zůstává po jejím boku, přichází ale posel německého knížete Rodericha, který žádá jménem svého pána o Vandinu ruku. Ta ji však již za otcova života podvakráte odmítla a stejně by ráda učinila i nyní (zpěv \"To vše jsou pro mne divná, marná slova\"), konečné rozhodnutí však nechává na radě kmetů.\n\nStarý velekněz, strážce pohanských tradic, ale též výsad urozených lechů, vyzývá Vandu, aby výslovně přijala volbu za královnu (árie \"Krakova dcero, otcem vyvolená, korunu abys nesla na své skráni\"). Vanda se ještě brání, avšak znamení hromu, posla boha Peruna, potvrzuje rozhodnutí zesnulého vládce. Nová královna prosí bohy, aby jí byli při vládě nápomocni (árie \"Bohové velcí, bohové strašliví\"). Shromážděný lid ji oslavuje (sbor \"Bohové naši velcí, spanilí nám dali vědět vůli svou\") a tančí mazurku.\n\nProbíhá korunovační obřad. Vanda přísahá bohů, že je vždy ochotna položit život za svou víru a otčinu. Lid zpívá hymnus \"Nebe i země bohové naši\".\n\n(Tamtéž) Ve velkém shromáždění lid holduje Vandě (sbor \"Na velebném trůně děva krásná, mladá\"), ale velekněz připomíná Krakovu podmínku, že si královna musí zvolit ženicha, \"a on buď lech neb knížecího stavu, ať rodu domácího či cizího\". Uchazeč musí, podle usnesení kmetské rady, splnit jeden z úkolů: střílení z luku do jablka, vržení mlatu po větvi a proražení štítu kopím. Pěvec Lumír představuje tři urozené nápadníky, Vitimíra, Velislava a Všerada (Lumírův zpěv \"Zde jest Vitomír, lech vítězný\"). Ke škodolibé radosti sboru však žádný z nich svůj úkol nesplní. K vykonání úkolů se přihlásí Slavoj; velekněz mu v tom sice chce zabránit, na nátlak lidu je však Slavoj připuštěn ke klání a zhostí se všech tří úkolů. Zatímco lid i Vanda jásají, velekněz sňatek nadále považuje za nemožný (árie Slavoje \"Ó, duchu Krakův, vstup zde mezi nás\").\n\nV té chvíli přichází kníže Roderich a hlásí se k souboji o Vandinu ruku (árie \"Hory, kde les vroubí zelený, země bohaté jsem mocný pán\"). Na Roderichovu výzvu se přihlásí Slavoj; Roderich jej nejprve urazí, neboť jej nemá za sobě rovného, nakonec se s ním ale pustí do souboje, v němž Slavoj knížete přemůže. Na zásah Vandy Rodericha nechává naživu. Zatímco téměř všichni doufají, že tím je zápas o Vandu a vládu v zemi vyřešen (tercet \"Půtka ostaň jediná\"), velekněz varuje před dalšími sváry.\n\n(Obětiště Černoboha, noc) Vanda se na tomto odlehlém místě setkává se Slavojem, aby se dozvěděli věštby o osudu země (Vandina árie \"Vůkol temno vládne krajem\" a duet \"Budoucnosti dálnou dobu mocným kouzlem odhalím\"). Oba se skryjí, když vchází čarodějka Homena se svými pomocníky připravit oběť Černobohovi (zpěv Homeny \"Již půlnoc nastává a děsná černá vůkol noc\"). Kníže Roderich se dvěma průvodci vyhledal Homenu a žádá ji, aby mu \"čarami či zradou\" pomohla zmocnit se Vandy, do které se kdysi bezhlavě zamiloval, když ji potkal na lovu (Roderichova balada \"Když ondy srnu honila, do mého lesa zbloudila... Srdce moje láskou plane ku spanilé panně\").\n\nNež se stačí Roderich s Homenou dohodnout, vystoupí Vanda i Slavoj z úkrytu. Roderich se sice Slavojovi brání, brzy však je odzbrojen posilami, které přivádí Božena (zpěv \"Taste zbraně ku obraně královny své!\"). Vanda prozrazuje, co měl kníže v úmyslu, ale nakonec jej před pomstychtivým lidem ochrání a propouští, aby zachovala mír. Roderich odcházeje hrozí, že se pomstí celému Vandinu národu.\n\n(Vnitřek modlitebny pohanské) Roderich přitáhl se svým vojskem ke Krakovu, chystá se bitva. Velekněz klade vinu Vandě a její lásce ke Slavojovi (árie \"Co Vanda slove naší královnou\" a sbor \"Bitva blíží se k našim až prahům\"). Špatné zprávy z boje přináší i Božena (árie \"Zlaté slunce ozářilo vojska vrahů zlatý roj\"). K oltářům přichází i samotná Vanda v zakrvácené zbroji. Ve vášnivé modlitbě slibuje bohům, že za vítězství polského vojska obětuje svůj život (árie \"Velcí bohové, nás slyšte, vlast již hyne nám\"). Z rukou velekněze přijímá otcovu bitevní korouhev a spěchá zpět do boje, zatímco velekněz vede vzývání bohů (árie \"Padněte všichni zbožně na kolena... Ó nejmocnější bože tříhlavý\").\n\nPo chvíli je zvenčí slyšet vítěznou píseň Vandina vojska, které pak samo vstupuje do modlitebny (sbor \"První díky sluší bohům vznést\"). Zvláště Slavoj se v boji vyznamenal, Vanda sama ve vřavě zabila Rodericha. Všichni oslavují své vítězství (ansámbl \"Ó nebesa, srdce plesá za to vítězství\"). Ale když lid Vandu vyzývá, aby si nyní vzala hrdinného Slavoje, Vanda odmítá: učinila slib bohům a vzdala se svého štěstí (sbor \"Zasvěcen bohům její život jest\").\n\n(Taras před Wawelem) Vanda a Slavoj pozorují východ slunce (duet \"Jsem šťasten, že mne miluješ... Jak krásně, hleď, uprostřed hor\"). Idyla ovšem nemá dlouhého trvání, královna se loučí s milencem i se sestrou. Jejich naléhání, aby se rozmyslela, naráží na Vandino odhodlání. Rovněž velekněz potvrzuje, že si bohové žádají její smrt. Vanda si ještě od Slavoje vyžádá bílou růži (árie \"Jen jedno nyní ještě přeji sobě\") a pak skočí ze skály do Visly. Velekněz oznamuje vyplnění vůle bohů, Slavoj a Božena jsou zdrceni, lid vzdává své královně poslední poctu (sbor \"Pro lid, který milovala, život věnovala\").\n\nExistují celkem tři nahrávky \"Vandy\", jedna z nich je však živý záznam z Národního divadla, který není komerčně dostupný.\n\nÁrii Rodericha z 2. jednání „Přichází v šraňky... Hor, kde les vroubí zelený“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\n\n"}
{"id": "623366", "url": "https://cs.wikipedia.org/wiki?curid=623366", "title": "EC Vitória", "text": "EC Vitória\n\nEsporte Clube Vitória je brazilský fotbalový klub z města Salvador, stát Bahía. Obvyklý maskot je lev. Fanoušek EC Vitória je známý jako \"Nego\". Dres je většinou pruhovaný (černá a červená). Klub byl založen 13. května 1899, hraje na stadiónu Barradão (Estádio Manoel Barradas) s kapacitou 35 000 diváků.\n\nNěkteří známí fotbalisté, kteří v minulosti působili v klubu:\n\n"}
{"id": "623368", "url": "https://cs.wikipedia.org/wiki?curid=623368", "title": "Louis-Camille d'Olivier", "text": "Louis-Camille d'Olivier\n\nLouis-Camille d'Olivier (1827–1870) byl francouzský fotograf známý svými fotografiemi aktů.\n\n\n"}
{"id": "623371", "url": "https://cs.wikipedia.org/wiki?curid=623371", "title": "Julius Jeroným Christin", "text": "Julius Jeroným Christin\n\nJulius Jeroným Christin (18. února 1849 Lazníky u Přerova – 29. ledna 1927 Brno) byl moravský učitel, ředitel a zakladatel škol a amatérský archeolog.\n\nVystudoval učitelský ústav v Olomouci a v letech 1868–1870 byl učitelem ve Starém Městě u Uherského Hradiště. Později působil ve Zlíně a jako zakladatel a ředitel škol ve Veselí nad Moravou. Za svého působení ve Starém Městě rozpoznal opevnění (podél dnešního obchvatu Starého Města poblíž nádraží), dodnes podle něho nazývané Christinovým valem. J. J. Christin je popsal a označil jako opevnění velkomoravské v roce 1874. Stal se tak jedním z průkopníků velkomoravské archeologie.\n\n"}
{"id": "623374", "url": "https://cs.wikipedia.org/wiki?curid=623374", "title": "Zoologická zahrada v Paříži", "text": "Zoologická zahrada v Paříži\n\nZoologická zahrada v Paříži (\"Parc zoologique de Paris\", též \"Parc zoologique de Vincennes\") je zoologická zahrada ve 12. obvodu v Paříži ve Vincenneském lesíku. Patří do správy Národního přírodovědeckého muzea a má rozlohu 14,5 ha. Zoo je uzavřena z důvodu rekonstrukce od konce roku 2008. Její znovuotevření je vyhlášeno na rok 2014.\n\nJiž v roce 1931 při Mezinárodní koloniální výstavě ve Vincenneském lesíku byla zřízena malá zahrada s exotickými zvířaty. Zoo byla postavena po vzoru zoologické zahrady v Hamburku a byla otevřena v roce 1934. Byl zvolen model, kdy byla zvířata představena ve svém tradičním prostředí a oddělena jen příkopy a přírodními hradbami bez mříží, což bylo více přirozené než zvěřinec s klecemi v Jardin des plantes.\n\nZařízení umožnila umístit zde mnoho zvířat, zejména velké savce. Zoo dosáhla velkého úspěchu v reprodukci slona indického, žiraf a okapi, kterým hrozí vyhynutí ve volné přírodě, a velkého množství kočkovitých, medvědovitých, antilop a jelenovitých. Ze vzácných druhů zde rovněž žil například v letech 1936–1940 kuprej (jediný exemplář chovaný v Evropě), rypouš sloní (jeden exemplář se dožil třiceti let), nosorožec indický a panda velká (samec jako dar v rámci diplomatických styků mezi Čínou a Francií zde žil v letech 1973–2000 a představuje jeden z nejdelších životů tohoto druhu v zajetí). Naopak bylo v zoo velmi málo druhů malých zvířat, pro které zde nebyl dostatek vhodných zařízení.\n\nOd 80. let bylo vybavení zoo ve velmi špatném technickém stavu, především betonové skály postavené ve 30. letech, ale přesto nebyla plánovaná žádná celková rekonstrukce. Ačkoliv byla hlavní skála v 90. letech opravena, ostatní zařízení bylo ve špatném stavu a na počátku 21. století byla zahrada zcela uzavřena a některá zvířata byla přemístěna jinam.\n\nPo problémech s financováním a dodavateli francouzská vláda na počátku roku 2010 oznámila, že zoo se otevře v březnu 2014. Náklady na obnovu dosáhnou 30 miliónů eur. Nová expozice bude rozdělena do šesti celků: Savana–Sahel, Evropa, Patagonie, Guyana, Madagaskar a tropický prales.\n\n"}
{"id": "623375", "url": "https://cs.wikipedia.org/wiki?curid=623375", "title": "Eugène Pirou", "text": "Eugène Pirou\n\nEugène Pirou (1841-1909) byl francouzský portrétní fotograf a režisér.\n\nJako fotograf je Pirou známý svými portréty významných osobností i snímky událostí během Pařížské komuny - dočasného státního zřízení ve Francii od března do května roku 1871. Fotografoval francouzské prezidenty své doby, jako byli například Armand Fallières nebo Émile Loubet.\n\nMěl vlastní fotografické studio na Boulevard Saint-Germain č.p. 5 v Paříži a v roce 1889 založil další na Rue Royale č.p. 23 v nepoužívané místnosti evangelické mise.\n\nByl spojován s Ottou, se kterým měli studia na Place de la Madeleine č.p. 3 v Paříži.\n\n\n\n\n"}
{"id": "623377", "url": "https://cs.wikipedia.org/wiki?curid=623377", "title": "Směs vody a etanolu", "text": "Směs vody a etanolu\n\nSměs vody a etanolu je roztok vody a ethanolu.\n\nKoncentraci ethanolu ve vodě lze vyjádřit několika způsoby. K nejrozšířenějším patří:\n\n\nVoda tuhne při 0°C, ethanol při -114°C. Přidáním ethanolu do vody se až do eutektické teploty kolem 94°C snižuje bod tuhnutí, takže čím více ethanolu směs obsahuje, tím je bod tuhnutí nižší, a po dosažení této teploty naopak vyšší.\n"}
{"id": "623378", "url": "https://cs.wikipedia.org/wiki?curid=623378", "title": "Znak města Brna", "text": "Znak města Brna\n\nZnak statutárního města Brna je jedním z nejstarších městských znaků v české, potažmo moravské městské heraldice.\n\nZnakem města Brna je od roku 1315, tj. cca 70 let po tom, kdy český král Václav I. povýšil Brno na město (1243) a uznal tím v tu dobu již reálný fakt, že Brno se stalo jedním z center přemyslovské moci na Moravě, gotický štít s červeno-stříbrným pruhováním, přičemž počet těchto pruhů se postupem doby ustálil na počtu čtyř pruhů, kdy první je odshora pruh stříbrný, pod ním pruh červený, poté opět stříbrný a spodek štítu je opět červený. Počet pruhů, stejně jako jejich šířka, se ustálil až postupem času a lze se setkat s různými variantami. Před tím město Brno používalo pečeť s obrazem tří věží s hradbami, se zavřenou branou a štítem s dvouocasým lvem.\n\nPůvod brněnského znaku je poměrně nejasný. Klasická erbovní pověst k brněnskému znaku neexistuje, přesto se však znak Brna spojuje s vpádem Mongolů do střední Evropy v roce 1241, kdy se tito obávaní nájezdníci dostali až do českých zemí; předpokládá se, že znak Brna je odměnou za statečný čin některého z Brňanů, kteří sloužili v královsko-císařském vojsku, jež se utkalo s Mongoly v bitvě u Lehnice. Existuje také možnost toho výkladu, že některé části mongolské armády pronikly až na Moravu a právě brněnské oddíly nebo samotné Brno se těmto oddílům ubránilo.\n\nAlternativní teorie vychází z pruhů na městském znaku, kdy se má za to, že znak představuje soutok řek Svitavy a Svratky, a protože je Svitava svou mohutností vůči Svratce zhruba poloviční, je na znaku města horní stříbrný pruh poloviční oproti spodnímu. Červené pruhy symbolizují město Brno jako rozdělovatele těchto řek, které se stékají na jih od města.\nJak je zmíněno výše, podoba znaku se v průběhu doby měnila. První doložené záznamy ze středověku ukazují obvykle znak v moderní podobě, což je patrné na kresbě z roku 1477. Kolem roku 1509 se objevuje velmi vzácná varianta, která se skládala z dvou červených pruhů a jednoho zlatého uprostřed a která je odrazem polepšení moravského znaku z roku 1462 (změna stříbrno-červeného šachování orlice na zlato-červené). Za úspěšné ubránění se Švédům byl znak města Brna polepšen o císařského dvouhlavého orla a inicálami F III., které symbolizovaly císaře Ferdinanda III., který brněnský znak polepšil. Tento erb platný od roku 1646 však měl tinktury středečního štítku otočené, míst stříbrné hlavy měl stříbrnou patu, zcela nahoře bylo červené pole (v 19. století byl středeční štítek zobrazován podle erbu před rokem 1646). K další změně městského znaku, která platí doposud, došlo za první republiky.\n\nZnak města Brna je oficiálním, platným znakem a majetkem města Brna. Od poslední správní reformy členění města Brna ze dne 24. 11. 1990 je také symbolem statutárního města Brna, které v sobě zastřešuje 29 městských částí, jež mají své vlastní znaky. Znak je též možno spatřit na propagačních materiálech města Brna a byla jím označena všechna vozidla městské hromadné dopravy. Jako zajímavost se uvádí velký pylon se znakem města a nápisem Brno, který se nachází na příjezdu do Brna směrem od Svitav, ne však po svitavské radiále, ale po tzv. Staré cestě přes Kuřim a Českou u Brna.\n"}
{"id": "623379", "url": "https://cs.wikipedia.org/wiki?curid=623379", "title": "Kondor královský", "text": "Kondor královský\n\nKondor královský (\"Sarcoramphus papa\") je velký pták, který žije ve Střední a Jižní Americe. Obývá převážně nížinné pralesy a stepi od Mexika po severní Argentinu. Je to jediný přežívající druh rodu \"Sarcoramphus\".\n\nKondor královský se od svých příbuzných liší pestřejším zbarvením, díky čemuž se asi stal kultovním ptákem Mayů. Na pohled převládá bílá barva krycího opeření s šedými až černými letkami a ocasem. Stejnou barvu má také okruží. Hlava a krk jsou holé, s proměnlivou barvou kůže včetně žluté, oranžové, modré, purpurové a červené. Na zobáku je dobře viditelný žlutý masitý výrůstek. Velcí jedinci mohou mít rozpětí křídel až 3,5 m. Od supa, jemuž se podobá, se odlišuje několika znaky. Nozdry, mezi nimiž není žádná přepážka, jsou umístěny u kořene zobáku. Nohy jsou přizpůsobené k pohybu na zemi. Chybí jim ostré drápy a nemají ani příliš dobrou uchopovací schopnost.\n\nKondor královský hnízdí většinou na stromech. Žije v párech nebo rodinných skupinkách. Samice snáší jedno vejce, z něhož se za 53 – 58 dní vyklube mládě. Rodiče je krmí natrávenou potravou vyvrhovanou z volete. Ve třech měsících již mládě dokáže létat.\nKondor královský je dobrý letec a dokáže celé hodiny kroužit po obloze, přičemž pátrá po potravě. Umožňuje mu to jeho vynikající zrak a dobře vyvinutý čich. Je to mrchožrout, živí se tedy převážně mršinami. V zajetí se dožívá až 30 let.\n\nKondor královský je chován přibližně ve 40 evropských zoo. V Česku se jedná o čtyři zoo:\n\n\nNa Slovensku je chován v Zoo Bojnice.\n\nV Zoo Praha byl tento druh prvně chován v letech 1950 až 1954 a 1956 až 1967. Poté následovala dlouhá pauza. K obnovení chovu došlo až v roce 2014. Ke konci let 2017 i 2018 byl chován jeden pár.\n\nV roce 2019 byl kondor královský vybrán jako jeden z druhů reklamně vzdělávací kampaně o enrichmentu nazvané Zvířata v pohodě.\n\nKondor královský je k vidění v jedné z voliér tzv. ptačího světa v dolní části zoo.\n"}
{"id": "623383", "url": "https://cs.wikipedia.org/wiki?curid=623383", "title": "ECM Records", "text": "ECM Records\n\nECM (Edition of Contemporary Music) je hudební vydavatelství nacházející se v Mnichově (Německo). ECM se zabývá převážně vydáváním jazzových desek. Tato společnost vydala řadu desek a mezi muzikanty, kteří zde nahrávali, patří např. český kontrabasista Miroslav Vitouš.\n"}
{"id": "623385", "url": "https://cs.wikipedia.org/wiki?curid=623385", "title": "Benito Panunzi", "text": "Benito Panunzi\n\nBenito Panunzi (18?? Itálie - 1894 Buenos Aires, Argentina) byl argentinský fotograf narozený v Itálii.\n\nPanunzi emigroval na začátku 60. let 19. století z Itálie do Argentiny. Od roku 1867 začal prodávat fotografie města Buenos Aires. Panunzi, na rozdíl od jiných fotografů, nikdy neinzeroval v novinách. Je považován za jednoho z prvních dokumentárních fotografů, protože již v roce 1868 prodával své obrazy v albu s názvem \"\"Album Panunzi\"\".\n\nJeho záběry zobrazovaly městskou krajinu, rostoucí město, označoval a ukazoval stavy situace před a po, dokumentoval důsledky průmyslové revoluce.\n\nJeho snímky nebyly proslulé pouze svým dokumentárním významem, ale také svou technickou a uměleckou kvalitou.\n\nByl jedním ze zakladatelů Společnosti pro podporu výtvarných umění v Buenos Aires v roce 1876.\n\nZemřel v roce 1894 v Buenos Aires.\n\n\n\n"}
{"id": "623387", "url": "https://cs.wikipedia.org/wiki?curid=623387", "title": "Bitch Please II", "text": "Bitch Please II\n\nBitch Please II je celkem čtvrtý Eminemův singl z alba The Marshall Mathers LP, jinak je Eminemův celkem také čtvrtý.\n\n"}
{"id": "623391", "url": "https://cs.wikipedia.org/wiki?curid=623391", "title": "Berklee College of Music", "text": "Berklee College of Music\n\nBerklee College of Music je americká vysoká škola nacházející se v Bostonu (Massachusetts). Je největší nezávislou školou soudobé hudby ve světě. Známá především jako škola jazzové a populární hudby, nabízí také vysokou školu, úroveň kurzů v širokém spektru soudobých a historických stylů, včetně hip hopu, reggae, salsa, rocku, heavy metalu, bluegrassu a hlavně jazzu.\n\n"}
{"id": "623401", "url": "https://cs.wikipedia.org/wiki?curid=623401", "title": "Litha", "text": "Litha\n\nLitha, též liþa či liða, bylo u Anglosasů označení měsíců června a července, případně období či svátku mezi nimi. Litha je poprvé zmiňován v díle Bedy Ctihodného \"De temporum ratione\" z počátku 8.století, který uvádí měsíce \"Ærra Liþa\" „raný litha, předcházejí lithu“ a \"Æfterra Liþa\" „pozdní litha, následující lithu“. Podle jeho názoru \"litha\" znamená „mírný“ či „splavný“ protože v tyto měsíce vane mírný vánek a je tak možné plout po klidném moři. Angosaské slovo \"liðan\" „splavný“ a příbuzná slova odvozená od kořene \"lið-\" spojená s námořnictví napovídá že Bedova interpretace je správná.\n\nPodle některých novopohanských autorů je Litha anglosaským označením letního slunovratu. Analogicky je totiž pro dvě měsíce, prosinec a leden, Bedou užíváno jedno jméno – \"geōl\", z kterého vychází pozdější Jule.Taková hypotéza je však čistě spekulativní a slovo \"litha\" se neobjevuje v žádné souvislosti se sluncem. Ve Wicce je jako Litha někdy označován letní slunovrat vedle běžného anglického \"Midsummer\" „střed léta, letní slunovrat“. Bývá srovnáván s lidovou svatojánskou nocí, neodruidským Alban Hefin a Meán Samhraid, skotským Feill-Sheathain nebo rodnověrskou kupadelnou nocí.\n"}
{"id": "623402", "url": "https://cs.wikipedia.org/wiki?curid=623402", "title": "Rauscher", "text": "Rauscher\n\nRauscher (Rauscherová), počeštěně Raušer (Raušerová) je příjmení těchto osobností:\n\n\n\n"}
{"id": "623414", "url": "https://cs.wikipedia.org/wiki?curid=623414", "title": "Seznam chráněných území v okrese Nový Jičín", "text": "Seznam chráněných území v okrese Nový Jičín\n\nToto je seznam chráněných území v okrese Nový Jičín aktuální k roku 2010, ve kterém jsou uvedena chráněná území v oblasti okresu Nový Jičín.\n\n"}
{"id": "623415", "url": "https://cs.wikipedia.org/wiki?curid=623415", "title": "Klára Vytisková", "text": "Klára Vytisková\n\nKlára Vytisková (* 3. května 1985 Praha) je česká zpěvačka, moderátorka a porotkyně 4. řady soutěže Česko Slovenská SuperStar.\n\nVystudovala zpěv na konzervatoři Jaroslava Ježka. Momentálně zpívá v kapele Toxique, vystupovala také s kapelou Neřež nebo s Michalem Hrůzou. Získala cenu Anděl – Objev roku 2008 a tři nominace na Anděla, jedna z nich byla i zpěvačka roku, ve které byla nominována. Moderovala také hudební pořad \"Medúza\". Jako porotkyně vystupovala ve 4. řadě soutěže Česko Slovenská SuperStar. V roce 2015 vydala pod jménem „Klara.“ sólové album \"Home\", na kterém vystupuje také její mladší sestra Tereza (jako Edna Green).\n\nS manželem Romanem Víchou, bubeníkem skupiny Toxique, má dceru Emilii (* 2014).\n\n"}
{"id": "623418", "url": "https://cs.wikipedia.org/wiki?curid=623418", "title": "Paul McGillion", "text": "Paul McGillion\n\nPaul McGillion (* 5. ledna 1969 Paisley) je skotský herec žijící a pracující v Kanadě. Jeho rodina se přestěhovala do Kanady, když mu byly dva roky.V jeho jedenácti letech se s rodinou přestěhoval na tři roky zpět do Skotska, kde jeho otec pracoval na ropných plošinách. Je šestý ze sedmi dětí.\n\nV letech 1998 a 1999 vyučoval na Filmové škole ve Vancouveru. V roce 2004 dostal v seriálu \"\" roli skotského lékaře \"Carsona Becketta\". Původně byl obsazen jako opakující se host, ale jeho charakter se v první sezóně objevoval tak často, že byl povýšen na hlavního hrdinu v druhé a třetí sezóně, a vrátil se zpět jako periodický charakter v sezónách čtyři a pět, kde vystupoval jako klon již zesnulého Becketta. Hrál také roli mladého Ernesta Littlefielda v epizodě \"Tantalova muka\" v první sezóně seriálu \"Hvězdná brána\".\n\nJako důstojník v kasárnách se objevil ve filmu \"Star Trek\" (2009).\n\nV roce 2010 si vzal Courtney Armstrongovou a 5. srpna 2012 se jim narodil syn Hugh Terence Philip McGillion.\n"}
{"id": "623419", "url": "https://cs.wikipedia.org/wiki?curid=623419", "title": "S tebou mě baví svět", "text": "S tebou mě baví svět\n\nS tebou mě baví svět je československá filmová rodinná komedie režisérky Marie Poledňákové z roku 1982 která byla vyhlášena komedií století.\n\nDěj snímku začíná v době příprav každoroční a tradiční \"pánské jízdy\" třech velkých kamarádů, lékaře Alberta Horáka (Július Satinský), dirigenta a hudebního režiséra Michala Adámka (Václav Postránecký) a studiového zvukaře Pepy Bednáře (Pavel Nový) na chalupu v Beskydech. Jejich plány jim pozmění jejich manželky (Jana Šulcová, Zdena Studenková a Eliška Balzerová), které se vzbouří a donutí je vzít na dovolenou i jejich děti. Komické situace vyvolává i skutečnost, že se šesti dětmi ve věku od 1 do 10 let musí cestovat vlakem.\n\nChalupa v malebném horském prostředí bez elektřiny, s latrínami a s nutností štípat dříví, nosit a ohřívat vodu nabízí zejména zásluhou přítomnosti dětí mnoho možností pro humorné situace. Potřeba děti smysluplně zaměstnat nutí jejich otce vymýšlet různé soutěže a úlohy, kterých se i oni sami zúčastňují. Večer unavení ani nepomyslí na plánované zálety, ale jen do okamžiku, kdy se Pepa přizná k nočním výletům do údolního hotelu v horském středisku. Albert a Michal se mu v tom snaží zabránit, jeho úniky u nich vyprovokují snahu zjistit skutečnou pravdu.\n\nNoční výlet se ale projeví únavou, která způsobí volný program pro děti. Nečekaná návštěva manželek je zaskočí v situaci, která vyústí v předčasný odjezd dětí domů a tichou domácnost jejich otcům. Pomsta manželek na sebe nenechá dlouho čekat.\n\n"}
{"id": "623422", "url": "https://cs.wikipedia.org/wiki?curid=623422", "title": "Grand Prix 1905", "text": "Grand Prix 1905\n\nGrand Prix 1905 v roce 1905 se konaly čtyři větší závody typu Grand Prix a jeden eliminační (považovaný za závod Grand Prix). Nejúspěšnějším jezdcem byl Victor Hémery (neoficiálně) z Francie.\n\n16. června 1905 Auvergne 549,42 km (137,354 km x 4 kola)\nNejrychlejší kolo: Léon Théry 1 h 42 m 52 (1)\n\n5. července 1905 Auvergne 549,42 km (137,354 km x 4 kola)\n\nNejrychlejší kolo: Vincenzo Lancia 1 h 34 m 57 (1)\n\n"}
{"id": "623425", "url": "https://cs.wikipedia.org/wiki?curid=623425", "title": "Ludwig Hirsch", "text": "Ludwig Hirsch\n\nLudwig Hirsch (28. února 1946 ve východním Štýrsku – 24. listopadu 2011 ve Vídni) byl rakouský šansoniér, poeta a herec.\n\nHirsch vyrůstal ve vídeňském okrsku Leopoldstadt. Po ukončení školní docházky studoval grafiku na Vysoké škole užitého umění, poté ovšem navštěvoval Hereckou školu Krauss ve Vídni. Debutoval v roce 1973 v divadle Stadttheater Regensburg. Od roku 1975 do roku 1979 byl Ludwig Hirsch členem souboru divadla Theater in der Josefstadt ve Vídni.\n\nV roce 1978 začal svoji kariéru jako písničkář s kritickými, ponuře-morbidními, černým humorem proplétanými texty. Byl významným zástupcem tzv. austropopu. V některých svých dílech se ale předváděl i jako moderní interpret „klasického“ vídeňského písňového dědictví. \n\nV letech 1991 a 1992 podnikl Ludwig Hirsch před vyprodanými sály turné »Gottlieb«. Se svou skupinou zde hrál před celkem víc než 200 000 diváky mnohé ze svých nejznámějších písní zarámované do zajímavého děje. Často ale podnikal turné jen se svým kytaristou Johannem M. Bertlem.\n\nJeho studiové album »Perlen« (\"Perly\") mu v Rakousku přineslo zlatou desku. Za toto album dostal cenu Amadeus Austrian Music Award. Další album mu vyšlo v květnu 2006 pod jménem »In Ewigkeit Damen« (\"Až na věky dámen\"; zde jde o těžko přesně do češtiny přeložitelnou slovní hříčku, kde je slovo 'Amen' nahrazeno 'Damen', množným číslem od 'dáma' v němčině).\n\nKromě toho Hirsch moderoval pořad rakouské rozhlasové stanice Ö3 »Siesta«.\n\nCharakteristický byl pro Hirsche mj. přednes písní ve vídeňském nářečí němčiny, které není ani v celém německy mluvícím prostoru vždy plně srozumitelné.\n\nLudwig Hirsch byl od roku 1977 ženatý s herečkou Cornelií Köndgen, se kterou měl jednoho syna. Dne 24. listopadu 2011 v nemocnici Wilhelminenspital (hlavní vídeňská nemocnice), kde byl hospitalizován na zápal plic, s největší pravděpodobností po diagnóze rakoviny plic spáchal sebevraždu skokem z okna.\n\nRakouská pošta uctila Ludwiga Hirsche 3. září 1993 vydanou poštovní známkou v hodnotě 5,50 šilinků.\n\nSeznam vydaných alb od roku 1978 do roku 2009.\n\n\n\n"}
{"id": "623428", "url": "https://cs.wikipedia.org/wiki?curid=623428", "title": "Herbert Ponting", "text": "Herbert Ponting\n\nHerbert George Ponting (1870 Salisbury, Wiltshire, jižní Anglie - 7. února 1935 Londýn) byl profesionální anglický fotograf. Je známý jako fotograf a kameraman expedice polárníka Roberta Falcona Scotta na Antarktidu \"Terra Nova\" konanou v letech 1910-1913 s cílem dosáhnout Jižního pólu. V této roli zachytil některé z nejtrvalejších obrazů Zlatého období dobývání Antarktidy.\n\nPonting se narodil v Salisbury, Wiltshire v jižní Anglii v roce 1870. Velmi brzy jej přitahovaly napínavé příběhy amerického západu a ve svých dvaceti letech se přestěhoval do Kalifornie. Tam pracoval jako horník a roku 1890 koupil ranč s ovcemi. Poté, co se mu na ranči nedařilo, začal se v roce 1900 věnovat fotografování na volné noze. Pořídil reportážní snímky o rusko-japonské válce 1904-05, cestoval po Asii, fotografoval ve státech jako Barma, Korea, Java, Čína a Indie. Technický rozvoj tisku umožnil masově prodávat snímky časopisům a publikovat fotografické ilustrace.\n\nPonting prodával své práce čtyřem předním časopisům v Londýně: \"Graphic, Illustrated London News, Pearson's Magazine\" a \"Strand Magazine\". V časopisu \"Strand\" se Pontingovy fotografie objevovaly vedle příběhů Sherlocka Holmese od Arthura Conana Doyla, Pontingova současníka.\n\nPonting pořídil řadu fotografií také v Japonsku, zachycoval krajinu, architekturu, tradice, portréty a v roce 1910 vydal knihu \"In Lotus-land Japan\". Byl zvolen členem Královské geografické společnosti (FRGS). Jeho vybraný smysl pro žurnalistiku a schopnost kombinovat fotografické ilustrace s vyprávěním jej přivedl k účasti na expedici \"Terra Nova\". Stal se tak prvním profesionálním fotografem, který absolvoval antarktickou expedici.\n\nJako člen „pobřežní skupiny“ se roku 1910 vydal na expedici Terra Nova, která tábořila u Mysu Evans na Rossovu ostrově. Jiná skupina, ve které byl také Robert Falcon Scott, však zahynula na zpáteční cestě z pólu hladem, zimou a vyčerpáním v mimořádně špatném počasí. Stan s těly mrtvých členů výpravy, deníky a sbírkami vědeckého materiálu našla záchranná výprava až 12. listopadu roku 1912.\n\nTábor „pobřežní skupiny“ obsahoval malou fotografickou tmavou komoru. Ačkoli se expedice konala více než 20 let od vynálezu fotografického filmu, Ponting upřednostňoval vysoce kvalitní a komplikovanější snímky pořízené na skleněné fotografické desky.\n\nPonting byl jedním z prvních mužů, kteří v Antarktidě použili přenosnou filmovou kameru. Primitivní zařízení zvané \"cinematograph\" mohlo pořizovat krátké videosekvence. Ponting měl s sebou také několik autochromových desek a pořídil několik průkopnických barevných fotografií.\n\nExpediční vědci studovali chování velkých antarktických zvířat, zejména kosatky dravé, ploutvonožce (lachtany, mrože...) a tučňáky. Ponting se snažil dostat co nejblíže k těmto zvířatům, a to jak na lodi \"Terra Nova\" na moři tak na ledovci a později na Rossově ostrově. Na počátku roku 1911 ve vodách zálivu McMurdo Sound jen těsně unikl smrti, kdy se kvůli hejnu osmi kosatek odlomila ledová kra, na které zůstal sám i se svou kamerou.\n\nBěhem zimy 1911 pořídil Ponting celou řadu fotografií s bleskem Scotta a dalších členů expedice v chatě Cape Evans (Cape Evans hut). Začátek sezóny 1911-1912 Ponting fotografoval další členy výpravy na pobřeží a čekaly zda trek bude úspěšný. Po 14. měsících na mysu Evans, Ponting spolu s osmi dalšími muži, nastoupil na loď \"Terra Nova\" a v únoru 1912 se rozhodli k návratu do civilizace, zajistit soupis více než 1700 fotografických desek a sepsat celý příběh expedice. Ponting ještě ve svém vyprávění v roce 1913 očekával návrat kapitána Scotta.\n\nKatastrofální konec \"Scottovy poslední expedice\" ovlivnil pozdějším život Pontinga i jeho kariéru. Když se \"Terra Nova\" vydávala na jih v roce 1910, zanechal za sebou obrovské dluhy. Očekávalo se, že se Scott vrátí z jižního pólu jako celebrita a že bude moci se svými pohyblivými obrázky pořádat one-man show. Skutečně - Pontingovy kinematografické sekvence, společně s magickými diapozitivy promítané laternou magikou byly klíčovým prvkem finanční návratnosti expedice.\n\nNicméně – záchranná výprava 12. listopadu roku 1912 ve stanu na Rossově ledové pláni v listopadu 1912 nalezla mrtvá těla Scotta a jeho společníků. Byly nalezeny také sbírky vědeckého materiálu a jejich deníky a poznámky. V těchto záznamech polárníci popisovali, jak v posledních dnech „\"trpí podchlazením, podvýživou a zoufale se snaží dostat se ke skladišti potravin a pohonných hmot, které by je mohly zachránit...\"“ Scott věděl, že jsou odsouzeni k zániku, a využil svých posledních hodin k tomu, aby sepsal prosby ke svým krajanům, aby se postarali o blaho vdov a pozůstalých.\n\nVýřečné apely zveřejňované v britském tisku, způsobily masivní dary pozůstalým od veřejnosti. Dary uhradily veškeré náklady expedice, peníze byly pečlivě rozdělovány podle postavení a pozice v expedici pro vdovy a pozůstalé. Značný přebytek se použil jako spouštěcí dotace institutu Scott Polar Research Institute (SPRI), pobočky Cambridge University.\n\nZa těchto podmínek se Pontingovy komerční snahy staly nadbytečnými. Brzy poté začala první světová válka.\n\nS koncem války začal přicházet Pontingův archiv do centra zájmu. V roce 1921 vydal fotograficky ilustrovaný příběh expedice s názvem \"The Great White South\", který se stal populárním a úspěšným a pomohl produkovat krátký zvukový film založený na jeho pořízených krátkých videosekvencích s názvem \"Ninety Degrees South\" (1933). O Antarktidě také uskutečnil mnoho přednášek. Tato práce mu částečně přinesla osobní kompenzaci, nicméně jeho další fotografické práce na tom tak dobře nebyly.\n\nPonting zemřel v Londýně v roce 1935.\n\nScottův Polární Výzkumný ústav (Scott Polar Research Institute SPRI) koupil Pontingovu sbírku v roce 2004 za 533 000 liber. V roce 2009 SPRI a společnost Salto Ulbeek vydalo několik platinotisků a publikovalo výběr z této kolekce.\n\nKromě toho byla rekonstruována jedna z Pontingových fotografických temných komor a vystavena ve sbírkách Ferrymead Heritage Park v Christchurch, Nový Zéland.\n\n\nPonting je také autorem humorných veršů \"Spací pytel\", které jsou líčeny ve filmu \"Scott of the Antarctic\".\n\n\n"}
{"id": "623429", "url": "https://cs.wikipedia.org/wiki?curid=623429", "title": "František Zavřel (spisovatel)", "text": "František Zavřel (spisovatel)\n\nFrantišek Zavřel (1. listopadu 1884, Trhová Kamenice – 4. prosince 1947, Praha) byl český spisovatel a dramatik. Byl vyšetřován pro podezření z kolaborace, zemřel jako bezdomovec.\n\nFrantišek Zavřel se narodil 1. listopadu 1884 v Trhové Kamenici, v rodině učitele Františka Zavřela staršího a matky Marie Schulzové. Školu začal navštěvovat v Trojovicích. Zde vychodil dvě třídy a od třetí třídy navštěvoval školu v Chrudimi, i když rodiče zůstali v Trojovicích. V Chrudimi studoval i na gymnáziu (1895–1903). K maturitě v Chrudimi nebyl připuštěn, ale složil ji o rok později, tentokrát úspěšně. V té době již měl za sebou první vydání básnických sbírek. Po maturitě studoval práva na na právnické fakultě pražské univerzity; studia úspěšně ukončil roku 1909. Doktorem práv byl, po úspěšném vykonání rigorózních zkoušek, promován v roce 1918.\n\nPo studiích pracoval jako soudní koncipient v Praze a v Chrudimi; v letech 1918–1931 byl úředníkem na Ministerstvu práce, obchodu a živností.\nPo svém prvním penzionování v roce 1931 si udělal advokátské zkoušky a otevřel si advokátní kancelář. V letech 1932–1934 se téměř vzdal literární dráhy. Na dráhu státního úředníka se vrátil v roce 1941.\n\nKontakt s českými fašisty udržoval František Zavřel už od třicátých let a byl členem Národní obce fašistické; v roce 1940 vstoupil do Vlajky. Aktivně na sebe a na své dílo upozorňoval přední představitele Protektorátu (K. H. Frank, Emanuel Moravec) i představitele kolaborace (Jan Rys-Rozsévač). Sám byl sice podle norimberských zákonů židovský míšenec, tato informace však nebyla na pokyn K. H. Franka proti němu využívána.\n\nV roce 1941 byl na vlastní žádost opět povolán na úřednické místo, jako odborový rada na Ministerstvu obchodu. Byl však zařazen do stejné platové třídy jako v době odchodu. S tím nebyl spokojen a snažil se o získání lepšího postavení, mj. intervencemi u ministra Emanuela Moravce. Snaha o získání lépe hodnoceného místa s nejvyšší pravděpodobností souvisela i s jeho sňatkem s Helenou Havlíkovou. V květnu 1944 byl jmenován vrchním odborovým radou na Ministerstvu lidové osvěty, které Emanuel Moravec řídil. Do úřadu ale pro zdravotní problémy nenastoupil, i když plat pobíral. Při příležitosti šedesátých narozenin obdržel vyznamenání – Čestný štít s orlicí sv. Václava, ale současně byl poslán do výslužby a nepomohla mu ani žádost ministrovi.\n\nDle vlastních vzpomínek (kapitola Strž) utekl František Zavřel před maturitou do Vídně, kam ho měla doprovázet dívka, tehdy již zasnoubená. O dalších osudech tohoto vztahu se vzpomínky nezmiňovaly.\n\nPoprvé se František Zavřel oženil v prosinci 1925 s Marií Čejkovou, která mu v květnu 1926 porodila syna Františka. Manželství bylo rozloučeno již v dubnu 1926 a František Zavřel tento vztah ani existenci syna ve vzpomínkách či korespondenci téměř neuváděl.\n\nV březnu 1927 se seznámil s Miladou Pakůrovou (19.12.1905 – 2.5.1938), dcerou vinohradského řezníka Antonína Pakury, která naopak jeho život i literární tvorbu ovlivnila výrazně a které věnoval po její předčasné smrti sbírky básní a vzpomínky v pamětech.\n\nV roce 1938 se seznámil s Helenou Havlíkovou (* 1920), se kterou se oženil 15. ledna 1941. Dedikoval jí své vzpomínky \"Za živa pohřben\", ve kterých věnoval seznámení se svou druhou manželkou samostatnou kapitolu. Oběma ženám (Miladě Pakůrové a Heleně Havlíkové) věnoval i sbírku veršů \"Pomník Miladě a Heleně\". 4. října 1944 se František Zavřel s manželkou Helenou rozvedl. Důvodem nejspíš byl blížící se konec války a snaha, aby s ním nemusela sdílet existenční problémy. Bývalá manželka se po rozvodu znovu provdala, přesto Františka Zavřela navštěvovala v roce 1945 ve vyšetřovací vazbě. František Zavřel v bytě své bývalé manželky též po nějakou dobu žil.\n\nPo II. světové válce byl vyšetřován pro podezření z kolaborantství, období od května do září 1945 strávil ve vyšetřovací vazbě. Podruhé byl zatčen v září 1946, kdy mu bylo prokázáno členství ve Vlajce. Propuštěn byl v říjnu 1946; v říjnu 1947 bylo řízení zastaveno, jako důvod byla uvedena duševní choroba. Ještě předtím, v listopadu 1946, mu byla odebrána penze a bylo požadováno přes čtvrt miliónu Kčs jako náhrada mzdy vyplacené v období Protektorátu. Dne 20. listopadu 1947 byl zcela zubožený nalezen v pražských Letenských sadech, kde přespával; ačkoliv byl ihned převezen do nemocnice Na Františku, 4. prosince 1947 po několika záchvatech mrtvice zemřel. Zpráva o jeho úmrtí byla zveřejněna více než po měsíci.\n\nEduard Burget, který věnoval Františku Zavřelovi rozsáhlou disertační práci, zhodnotil jeho protektorátní činnost takto:\nVeřejné zdroje vesměs považují Františka Zavřela za druhého manžela herečky Evy Vrchlické (1888–1969). Jde ale o široce sdílený omyl. Druhým manželem Evy Vrchlické byl hoteliér Edmund Zavřel (1891–1940). Eva Vrchlická pouze hrála v jeho dramatech Dravec, Kristus, Nesmrtelná milenka a Panna.\n\nO tom, že František Zavřel nebyl manželem Evy Vrchlické svědčí i jeho vzpomínková kniha \"Za živa pohřben\". Eva Vrchlická je zde pouze zmiňována jako \"mladší dcera\" Jaroslava Vrchlického. V dané době prožíval lásku k Miladě Pakůrové.\n\nDramatik František Zavřel bývá také zaměňován s režisérem Františkem Zavřelem (1878–1915), který působil v Divadle na Vinohradech a v Národním divadle. (I tito dva Zavřelové byli příbuzní.) Na českých scénách ještě působil další jmenovec, zpěvák František Zavřel (* 1901).\n\nVe svých, jinak laskavých, vzpomínkách \"Byla jsem na světě\" napsala Olga Scheinpflugová o Františku Zavřelovi, že byl \"...postrach české divadelní dramaturgie, muž ctižádosti a malého nadání. ... Nenapsal jediné slušné drama, ale vytvořil velikou tragikomickou postavu autorské ctižádosti, která byla ochotna obětovat všechno, čest a nakonec i život, za to, aby slyšela svá zbytečná slova na jevišti.\"\n\nHistorické hry Františka Zavřela sloužily k vyjádření jeho postoje o kultu nadčlověka a jeho přesvědčení o vlastním světodějném významu. Kritika se k jeho dílům vyjadřovala spíše vlažně nebo odmítavě. Karel Čapek, jako dramaturg Vinohradského divadla, jeho hry nepřijímal. Příznivěji bylo přijato drama \"Valdštýn\", které hodnotil kladně např. i Eduard Bass. Lépe byly hodnoceny jeho veselohry.\n\nSám sebe stylizoval František Zavřel teatrálně, jako zneuznaného dramatika, bojujícího proti nepřátelům a malosti českého prostředí.\n\nPříspěvky Františka Zavřela se objevovaly v letech 1906–1941 v řadě časopisů, mezi nimi Moderní revue, Švanda dudák, Tribuna aj.\n\nKnižní vydání:\n\nDivadelní inscenace na Národním divadle:\n\nDivadelní inscenace v jiných divadlech (výběr)\n\n\n\nOdkaz na Františka Zavřela v románu Josefa Škvoreckého: Příběh inženýra lidských duší:\nMonolog Boleslava Ukrutného z divadelní hry Fr. Zavřela stejného jména.\n\n\n\n"}
{"id": "623430", "url": "https://cs.wikipedia.org/wiki?curid=623430", "title": "Golgo 13", "text": "Golgo 13\n\nGolgo 13 (ゴルゴ13, \"Gorugo Sātīn\") je japonský manga seriál. Ilustrátorem a autorem příběhu je Takao Saito. Seriál byl vydáván v antologii Big Comic nakladatelství Shagakukan (\"Shogakukan's Big Comic magazine\") od ledna 1969. V roce 1976 Golgo 13 vyhrál 21. generální cenu Shogakukan Manga v kategorii manga.\n\nGolgo 13 je jedním ze „služebně nejstarších“ japonských manga seriálů v Japonsku – prodalo se ho přes 200 milionů kopií v různých formátech – vedle komiksů a kompilovaných knížek byl jeho příběh adaptován do dvou hraných a dvou animovaných filmů, animovaného seriálu a pěti videoher.\n\nPříběh sleduje profesionálního zabijáka – prvotřídního snipera Dukea Togo, známého též pod jménem Golgo 13, jeho klienty, oběti, vztahy mezi nimi, stejně jako i způsob, kterým Golgo odvede svou práci. Hlavní postava působí jako legendární odstřelovač, o kterém (jeho datu a místu narození, stejně jako o identitě jako takové) není ani v globálním prostředí zpravodajských služeb takřka nic známo. Některé epizody původního comixu se toto snažily rozřešit, ale vždy skončily nejednoznačně. Co se o něm ví, že je to muž asijského původu, ve středních letech, disponující vynikajícím úsudkem, smyslem pro taktiku a strategii, i dobrou fyzickou kondicí, a především má téměř nadlidské schopnosti coby odstřelovač. Většinu svých misí vykonal s modifikovanou M-16.\n\nGolgo 13 (jak postava, tak její název) obsahuje odkazy na smrt Ježíše Krista – Golgo je zkratka z názvu Golgota a 13 počet stolujících při poslední večeři páně. Logem Golga 13 je lebka s trnovou korunou.\n\n\n\n\n\n\n\n\n\n"}
{"id": "623431", "url": "https://cs.wikipedia.org/wiki?curid=623431", "title": "Michael J. Benton", "text": "Michael J. Benton\n\nMichael J. Benton je britský paleontolog a profesor vertebrátní paleontologie na Univerzitě v Bristolu. Zaměřuje se zejména na evoluci triasových plazů (archosaurů), zabývá se však také velkými vymíráními v geologické minulosti Země. Publikoval rovněž mnoho popularizačních knih o pravěku a působil jako odborný poradce při natáčení vědeckého dokumentu \"Putování s dinosaury\".\n\n"}
{"id": "623433", "url": "https://cs.wikipedia.org/wiki?curid=623433", "title": "Utopenec na útěku", "text": "Utopenec na útěku\n\nUtopenec na útěku je americká filmová komedie režiséra Pata Profta z roku 1998. Jde o parodii na snímek \"Uprchlík\".\n\nHlavní postavu Ryana Harrisona hraje herec Leslie Nielsen. Ryan Harrison je známý houslista a o jeho přízeň usiluje mnoho žen. Hlavně Cas Blayková, ale i vdaná Lorrane, která se s Ryanem velmi sblíží, ale když zabije svého manžela, tak to na Ryana hodí. Policie samozřejmě zatkne Ryana, který stále tvrdí, že je nevinný. Ryan je odsouzen k smrti, ale z autobusu, který převáží vězně do věznice, se mu podaří uniknout, ale policie je mu stále v patách. Ryan stále myslí že to udělala Lorrane, ale do hry se také zapojí Cas Blayková. Ryan chvilkama podezírá ji a nebo Lorrane. Náhle se ve hře objeví i Sean. Náhle Ryan zjistí že Sean, Lorrane i Cas jsou jedna a ta rodina a všichni chtějí zabít tajemníka OSN. Cas však stále stojí za Ryanem. Tak se to semele, že policie zatkne Lorrane i Seana a Ryan je prohlášen za nevinného a vezme si Cas za svou manželku.\n"}
{"id": "623434", "url": "https://cs.wikipedia.org/wiki?curid=623434", "title": "Nikolaj Šiškin", "text": "Nikolaj Šiškin\n\nNikolaj Pavlovič Šiškin (rusky \"Николай Павлович Шишкин\", 23. srpna 1827, Jaroslavl – 24. listopadu 1902, Gatčina) byl ruský ministr zahraničí v letech 1896–1897 a člen Státní rady (od roku 1897).\n\nStudoval na Alexanderském lyceu. Roku 1847 působil v úřadu guvernéra Jaroslavli. V roce 1853 sloužil na ministerstvu zahraničních věcí coby prostý úředník. V Bukurešti (1859) se stal konzulem, stejně tak jako v Adrianopolisu (1861) či Bělehradě (1863). Nakonec působil jako velvyslanec i v USA (1875), Řecku (1880), Švédsku a Norsku (1884).\n\nV letech 1891–1895 byl náměstkem ministra zahraničních věcí. Od 19. srpna 1896 do 1. ledna 1897 se ministrem stal.\n\n"}
{"id": "623435", "url": "https://cs.wikipedia.org/wiki?curid=623435", "title": "Alan Jack Charig", "text": "Alan Jack Charig\n\nAlan Jack Charig (1. července 1927 - 15. července 1997) byl britský vertebrátní paleontolog, který se svou literární činností významně podílel na popularizaci dinosaurů a dalších pravěkých obratlovců u široké veřejnosti, a to zejména od 70. let minulého století.\n\nCharig většinu profesionálního života strávil v Londýnském BMNH. Zabýval se zejména dinosaury a jejich archosauřími předky. Podílel se například na popisu spodnokřídového teropoda baryonyxe. Hodně také cestoval, a zkoumal fosilní i recentní faunu na mnoha světových kontinentech (vedl například expedice Britského muzea do Peru, Zambie, Tanzanie, Lesotha a Queenslandu).\n\n"}
{"id": "623440", "url": "https://cs.wikipedia.org/wiki?curid=623440", "title": "Petr Bakla", "text": "Petr Bakla\n\nPetr Bakla (24. ledna 1980 Praha) je český hudební skladatel.\n\nPetr Bakla se narodil v roce 1980 v Praze. Po studiích na gymnáziu studoval nějaký čas sociologii, posléze přešel na Hudební fakultu AMU, kde vystudoval hudební teorii. Pokud jde o kompozici, neprošel obvyklým formálním studiem, ale hledá si vlastní cesty.\n\n„\"Ve svých skladbách využívá základních, schematizovaných hudebních útvarů, jako jsou například standardní stupnice či akordy. Zajímají ho situace, ve kterých se tato „ještě-ne-hudba\" stává „už-hudbou\", vyhledává polohy a souvislosti, v nichž zdánlivě banální a prázdné útvary mohou nabývat zvláštní expresivity a energie.\"“.\n\nBaklovy skladby jsou uváděny dosud především v zahraničí (Německo, Rakousko, Švýcarsko, Španělsko, Itálie, Francie, Polsko, Nizozemsko, USA).\n\n\n"}
{"id": "623442", "url": "https://cs.wikipedia.org/wiki?curid=623442", "title": "Xenoposeidon", "text": "Xenoposeidon\n\nXenoposeidon (\"cizí nebo jiný Poseidon; odkaz na rod \"Sauroposeidon\"\") byl poměrně velký býložravý sauropodní dinosaurus, žijící v období spodní křídy, asi před 145 až 136 miliony let. Fosilie tohoto dinosaura sestávají z jediného obratle, objeveného již před rokem 1893 v Anglii. V daném roce jej stručně popsal paleontolog Richard Lydekker, obratel však na dalších 113 let upadl v zapomnění. Teprve roku 2007 byla však rozeznána jeho unikátní stavba a obratel byl tak paleontology Michaelem P. Taylorem a Darrenem Naishem přiřazen novému rodu sauropodního dinosaura.\n\n\"Xenoposeidon\" je taxon založený na fosílii s katalogovým označením \"BMNH R2095\", kterou je nekompletní hřbetní obratel s výškou asi 30 cm. Tvar obratle přesně neodpovídá ani jedné z dosud známých vývojových linií sauropodů. Nepochybně šlo o mohutného čtyřnohého býložravce s dlouhým krkem a ocasem a malou hlavou. Na sauropoda nevykazoval příliš impozantní rozměry, mohl dosahovat délky asi 15–20 metrů a hmotnosti v rozmezí 3–8 tun (v závislosti na stavbě a proporcích těla). Přesné rozměry však odhadnout nelze.\nV roce 2017 byla publikována práce, která ve druhu \"Xenoposeidon proneneukos\" nachází nejstaršího známého zástupce čeledi Rebbachisauridae.\n\n\n"}
{"id": "623444", "url": "https://cs.wikipedia.org/wiki?curid=623444", "title": "Zelený (rozcestník)", "text": "Zelený (rozcestník)\n\nZelený může být:\n\n\n\n\n\n"}
{"id": "623445", "url": "https://cs.wikipedia.org/wiki?curid=623445", "title": "Liassaurus", "text": "Liassaurus\n\n\"Liassaurus\" je neformální rodové jméno dosud vědecky nepopsaného teropodního dinosaura, žijícího v období spodní jury na území Evropy. Pravděpodobně šlo o ceratosaura, dosahujícího délky kolem 6 metrů a žijícího v nejspodnější juře, asi před 200 miliony let. Typový druh \"L. huenei\" byl stanoven týmem paleontologů v roce 1995 a druhové jméno je pocta proslulému německému paleontologovi Friedrichu von Huenemu, který jeho zkameněliny poprvé zkoumal. \"Liassaurus\" (Lias je alternativní označení spodní jury) je v současnosti \"nomen nudum\". Může jít o stejného dinosaura, jako \"Sarcosaurus\".\n\n"}
{"id": "623446", "url": "https://cs.wikipedia.org/wiki?curid=623446", "title": "Fridrich Ferdinand Rakouský", "text": "Fridrich Ferdinand Rakouský\n\nFridrich Ferdinand Leopold Rakousko-Těšínský : \"Friedrich Ferdinand Leopold von Habsburg-Lothringen\"; (14. května 1821, Vídeň – 5. října 1847, Benátky) byl rakouský arcivévoda a velitel rakouského vojenského námořnictva pocházející z těšínské neboli vojevůdcovské linie Habsbursko-Lotrinské dynastie.\n\nByl třetím synem těšínského knížete arcivévody Karla Ludvíka a princezny Jindřišky Nasavsko-Weilburské. Jeho dědečkem byl císař Leopold II.\n\nZa svou životní kariéru si zvolil službu u námořnictva, což bylo u habsburského rodu něco nevídaného. V 16 letech vstoupil na vlastní žádost do námořnictva. V 19 letech již velel fregatě \"Guerriera\". Za druhé turecko-egyptské války se proslavil při obléhání Saidy. V Sýrii, jako rakouská námořní posila v anglicko-turecké válce, dobyl pevnost Saint-Jean d'Acre, za což získal rytířský kříž Vojenského řádu Marie Terezie. Ke dni 21. srpna 1844 byl jmenován velitelem válečného námořnictva a povýšen na viceadmirála.\n\nVe své nové funkci se s chutí pustil do práce. Snažil se zlomit monopol benátských dodavatelů a správní úřad pro námořnictvo podrobil tvrdé kontrole. Nechal postavit sklady pro uložení výstroje lodí mimo službu, zavedl pravidelnou námořní výuku a pro žáky pátého ročníku námořní akademie přímou službu na lodích. Též vydělil dělostřelectvo jako samostatnou složku.\n\nZemřel na žloutenku 5. října 1847 v Benátkách a jeho tělo spočinulo v kostele San Giovanni Battista di Malta.\n"}
{"id": "623450", "url": "https://cs.wikipedia.org/wiki?curid=623450", "title": "Švédský kostel v Paříži", "text": "Švédský kostel v Paříži\n\nŠvédský kostel v Paříži (francouzsky \"Église suédoise de Paris\", švédsky \"Svenska Sofiaförsamlingen i Paris\") je protestanský kostel v Paříži, který slouží švédské církvi. Nachází se v 17. obvodu v ulici \"Rue Médéric\" č. 9 a byl postaven v letech 1911-1913.\n\nFarnost švédské církve byla v Paříži založena již v roce 1626 skupinou švédských a německých luteránů, kteří se shromáždili kolem Jonase Hambraeuse (1588-1671), profesora orientálních jazyků na pařížské univerzitě. I přes napětí mezi protestanty a katolíky se Hambraeusovi podařilo získat povolení od Ludvíka XIII. k organizaci bohoslužeb také pro vojáky sloužící ve švýcarské gardě.\n\nPo nástupu Napoleona I. na trůn opustil švédský pastor Francii a farnost v roce 1806 zanikla. Obnovena byla až v roce 1859. V roce 1877 farníci odkoupili od města pozemek na Montmartru v 18. obvodu, kde postavili kapli pojmenovanou po tehdejší švédské královně Sofii z Nassau (1836-1913).\n\nProtože kaple nedostačovala, bylo rozhodnuto postavit větší kostel. Stavba začala v roce 1911 a kostel byl vysvěcen v roce 1913.\n"}
{"id": "623453", "url": "https://cs.wikipedia.org/wiki?curid=623453", "title": "Bloomberg", "text": "Bloomberg\n\nBloomberg je americká společnost založena roku 1981 Michaelem Bloombergem (bývalým starostou New Yorku) za pomoci Thomase Secundy. Firma sídlí v budově Bloomberg Tower na Manhattanu v New Yorku. Firma poskytuje finanční služby, informace o akciích, apod. Vlastní i zpravodajskou televizní společnost Bloomberg News a vysílací stanici.\n\nPeter Grauer, Daniel Doctoroff, Thomas Secunda, Louis Andreozzi, Arthur Levitt, Jane Quinn, Frank Savage, Richard DeScherer a Hugh Lowenstein.\n\n"}
{"id": "623454", "url": "https://cs.wikipedia.org/wiki?curid=623454", "title": "Kostel svatého Martina (Řepy)", "text": "Kostel svatého Martina (Řepy)\n\nKostel svatého Martina v Praze-Řepích je malý kamenný románský kostel s předsíní, obdélnou lodí a půlkruhovou apsidou. Stojí v Žalanského ulici na bývalé návsi, blízko autobusové zastávky Ke Kaménce (linka 164).\n\nKostel byl postaven v polovině 12. století, kolem roku 1225 byla na západní straně přistavěna věž a tribuna. Ve 2. polovině 18. století byl barokně upraven a zaklenut a počátkem 19. století byla v klasicistním slohu upravena věž. Svou dnešní podobu získal opravou fasády ve 20. století. Okolo kostela byl hřbitov. Ve druhé polovině 19. století byl zrušen a ostatky přemístěny na nový hřbitov v ulici Žalanského. Roku 1968 byly při výstavbě kanalizace odkryty hromadné hroby, pravděpodobně padlých z bitvy na Bílé Hoře.\n\n"}
{"id": "623455", "url": "https://cs.wikipedia.org/wiki?curid=623455", "title": "Aegis (zbraňový systém)", "text": "Aegis (zbraňový systém)\n\nAegis je americký integrovaný systém protivzdušné obrany, vyvinutý v době studené války, pro zajištění obrany amerických úderných svazů (a zejména letadlových lodí) před hromadným útokem sovětských nadzvukových protilodních střel.\n\nVývoj systému byl zahájen v roce 1964, přičemž první lodí systémem vybavenou byl v roce 1983 raketový křižník USS \"Ticonderoga\". V současnosti systém provozují též Španělské námořnictvo, Japonské námořní síly sebeobrany, Norské královské námořnictvo a námořnictvo Korejské republiky. Australské námořnictvo systémem vybaví právě stavěné torpédoborce třídy \"Hobart\". Systémem je nyní vybaveno cca 100 válečných lodí. Vyrábí ho zbrojní koncern Lockheed Martin.\n\nDne 12. května 2016 byl zahájen provoz prvního pozemního systému Aegis Ashore Missile Defense System vybudovaného v Deveselu v Rumunsku jako součást protiraketové obrany. Druhý systém Aegis Ashore byl umístěn v Polsku. O dva systémy Aegis Ashore má zájem rovněž Japonsko.\n\nNázev systému je odkazem na řeckou mytologii, protože v ní je Aegis štít, který vlastnil bůh Zeus.\n\nHlavní komponenty systému Aegis tvoří řízené střely, jejich odpalovací zařízení, systém řízení palby a radar. Systém používá třídimenzionální radar typu AN/SPY-1, který mu umožňuje sledovat až 200 cílů současně. Radar se pozná podle čtyř sfázovaných osmiúhelníkových matic, umístěných na bocích nástavby. Každou tvoří 4100 sfázovaných prvků, které jsou malými radarovými vysílači. Spínány mohou být současně různé skupiny prvků a vytvářet několik paralelních kanálů současně. Systém je tak mnohem účinnější než starší radary s otočnou anténou.\n\nSystém řízení palby cíle sleduje a vybírá rovněž vhodnou zbraň k jejich napadení. Díky datovému propojení jednotlivých plavidel uskupení může systém řídit obranu celé flotily. Může využívat data ze senzorů jiných lodí či třeba vrtulníků a následně k obraně vybrat nejvhodněji umístěný zbraňový systém, i když se nachází na palubě jiné lodi svazu. Může se jednat jak o řízené střely, tak kanóny a systémy blízké obrany.\n\nPrvních pět lodí se systémem Aegis (křižníky CG-47 až CG-51) neslo dvě dvojitá odpalovací zařízení řízených střel typu Mk 26, které nyní již zcela vytlačila modernější vertikální odpalovací zařízení Mk 41. Jeden komplet má u amerických křižníků 61 vypouštěcích buněk, zatímco menší torpédoborce jich nesou 29. Ve vertikálních vypouštěcích silech mohou být střely s plochou dráhou letu Tomahawk, protiponorkové střely VL-ASROC, protiletadlové řízené střely Standard SM-2MR, ESSM a konečně vyvíjené střely Standard SM-3, použitelné proti balistickým raketám krátkého a středního dosahu.\n\n21. února 2008 se raketovému křižníku USS \"Lake Erie\" podařilo jedinou střelou SM-3 (blok IB) sestřelit selhavší satelit USA-193 na nízké oběžné dráze ve výšce 247 km nad Tichým oceánem.\n\n\n\n\n\n\n\n"}
{"id": "623461", "url": "https://cs.wikipedia.org/wiki?curid=623461", "title": "Poklad", "text": "Poklad\n\nZa poklad je obvykle považován soubor drahocenných předmětů, jejichž hodnota je dána starobylostí (starožitnosti), vzácností výskytu (, vysokou cenou materiálu, například drahé kovy, drahokamy, mince, nebo vysokou hodnotou umělecké práce, či jiné vzácné předměty, jako listiny apod.\n\n\n\n\n\n\n"}
{"id": "623470", "url": "https://cs.wikipedia.org/wiki?curid=623470", "title": "CFNM", "text": "CFNM\n\nCFNM je zkratka převzatá z angličtiny, kde znamená , česky oblečená žena, nahý muž. Jde o erotický žánr, který představuje jednoho nebo více nahých mužů a jednu nebo více oblečených žen. CFNM je popisována jako sexuální fantazie žen nebo mužů, případně se uskutečňují erotické fantazie podle předem připraveného scénáře. Jednostranná mužská nahota může také nastat, když se muž svlékne pro sexuální potěšení ženy, například v BDSM, nebo když se jedná o mužský striptýz. Cílem scénáře je, aby muži bylo odepřeno sexuální potěšení z pohledu na svlékající se ženu, a muž přitom není v dominantní pozici. Jednostranná mužská nahota je také považována za formu obrácení rolí, kdy muž převezme podřízenou roli. Někteří lidé CFNM považují za formu pornografie.\n\nOpakem je oblečený muž, nahá žena (CMNF). Existuje navíc také CMNM (oblečený muž, nahý muž) a CFNF (oblečená žena, nahá žena), což jsou fantazie či scénáře týkající se gayů a lesbických žen.\n\nExistuje několik druhů sexuálních a nesexuálních erotických scénářů, které zahrnují jednostrannou mužskou nahotu. Zahrnují ženskou dominanci, mužskou submisivitu, exhibicionismus a erotickou zábavu. Kombinace všech kategorií dohromady je poněkud vzácná, přesto některé webové stránky nabízí některé subžánry samostatně.\n\nZkratka CFNM vznikla s internetem, CFNM byla jako fetiš společná pro mnoho mužů a žen po celá desetiletí. Až internet dal dohromady lidi, kteří měli společné zájmy.\n\nV klasickém starověku byla mužská nahota v umění (včetně zobrazení genitálu) považována za přijatelnější než zobrazení než nahé ženské postavy. Příkladem je zobrazení klasického tématu Persea a Andromedy. V nástěnných malbách starověkých Pompejí je Perseus je nahý, zatímco Andromeda je zcela oblečena.\n\nV renesanci se názor obrátil, například na obraze Tiziana z poloviny 16. století je Andromeda zcela nahá, bez sebemenšího kousku tkaniny, zatímco Perseus je zobrazen v brnění.\nZobrazení nahoty bylo přijatelné v 19. století v salónní francouzské kultuře v případě, že zobrazovalo klasickou nahotu v prostředí, kde nahota byla přirozená, například na obraze \"Kohoutí zápasy\" (\"Combat de coqs\") z roku 1847 od Jeana Léona Gérôma.\n\nV mnoha západních zemích jsou dnes ženská prsa zobrazována zcela běžně. Mužská nahota je stále více přijímána, ale je pravda, že zobrazení ženské nahoty je běžnější. Nicméně mnoha zemích je částečná mužská na veřejnosti vnímána jako méně odsouzeníhodná.\n\nNa rozdíl od CMNF není CFNM rozděleno na měkké a tvrdé CFNM. Je mnoho důvodů, proč muži přijímají potěšení a zkušenosti ze CFNM. Mnozí muži jsou rádi úplně nazí v prostředí žen a nemají sklony být zklamáni, že ženy jsou plně oblečené, přičemž zažívají sexuální rozkoš žen, včetně masturbování. Zatímco mužské postavy v CMNF jsou většinou plně oblečené, ženy jsou často v CFNM oblečené ve spodním prádle.\n\nNicméně někteří muži se často cítí poníženi během zážitku. Stejně jako u ženy v CMNF, je kladen důraz na rozpaky a ponížení v dané situaci.\n\n"}
{"id": "623471", "url": "https://cs.wikipedia.org/wiki?curid=623471", "title": "Krylov", "text": "Krylov\n\nPříjmení Krylov () nosí více osobností:\n"}
{"id": "623473", "url": "https://cs.wikipedia.org/wiki?curid=623473", "title": "Rmenec sličný", "text": "Rmenec sličný\n\nRmenec sličný (\"Chamaemelum nobile\", syn. \"Anthemis nobilis\"), známý též jako rmen sličný, rmen římský, nebo pod nesprávným názvem heřmánek římský, je hvězdnicovitá rostlina s léčivými účinky. Hlavní obsahovou látkou květních úborů je světle modrá silice, svým složením podobná silici pravého heřmánku. Ta spolu s hořčinami dodává bylině charakteristické chuťové vlastnosti.\n\nMnoží se vegetativně dělením starších trsů na jaře, protože květy bývají často jalové a bez semen. Časté přesazování rostlinám prospívá. Je běžným hostem bylinných zahrádek a vzhledem k jeho nízkému vzrůstu je vysazován namísto trávy. Květní úbory se sbírají ručně, a to postupně, když právě celé rozkvetou, a ihned se suší na vzdušných místech, kde teplota nepřesahuje 30 °C. Musí být dokonale usušený, jinak se snadno zapaří a zcela znehodnotí.\n\nRmenec sličný pochází ze západního Středomoří, v některých zemích střední a západní Evropy se pěstuje jako léčivka a místy zdomácňuje.\n\nPůvodně byly užívány květy rmence sličného k léčení různých nemocí včetně žloutenky a nemocí jater, ale také proti migréně, jak se dočítáme ve středověkém herbáři R. Banckese. Ve stejné době doporučuje francouzský spis o vedení domácnosti, známý pod názvem \"Le menagier de Paris\" (Hospodář z Paříže), připravovat z květů rmenu sličného vařených spolu s pomerančovou kůrou vodu k omývání rukou při hostinách. Čaj z něj je starobylým tonikem příjemně chutnajícím a podporujícím trávení. Dále se přidává do likérů. Celé natě se v Anglii používá k přípravě bylinného piva. V kosmetice se používá při výrobě šamponů.\n\n"}
{"id": "623478", "url": "https://cs.wikipedia.org/wiki?curid=623478", "title": "Evženie Grandetová (film, 1966)", "text": "Evženie Grandetová (film, 1966)\n\nEvženie Grandetová je české filmové drama režisérky Věry Jordánové z roku 1996, které natočila podle stejnojmenné předlohy francouzského spisovatele Honoré de Balzaca.\n\n\n"}
{"id": "623484", "url": "https://cs.wikipedia.org/wiki?curid=623484", "title": "Charleyova teta", "text": "Charleyova teta\n\nCharleyova teta je divadelní komedie anglického autora Brandona Thomase z roku 1892. V češtině ji uvedlo poprvé Národní divadlo v Praze roku 1894. V letech 1927-1930 hrál Charleyovu tetu Vlasta Burian. V České republice má tuto hru na repertoáru mnoho divadel, mezi nimi i Městské divadlo Brno nebo od roku 2009 pražské Divadlo Na Jezerce.\n\nMezi legendární české inscenace této hry patří mimo jiné také ta z Městských divadel pražských, kde v Divadle ABC hlavní roli po mnoho let ztvárňoval Lubomír Lipský.\n\nDěj hry se odehrává v 19. století. Dva studenti Oxfordské univerzity Charley a Jack chtějí požádat své dívky o ruku, ale doba si žádá doporučení solidní osoby. Do Anglie se má vrátit velmi bohatá Dona Lucie Dalvadores, Charleyova teta. Problém se zdá být vyřešen. Slečny jsou již netrpělivé a teta stále nikde, proto se studenti rozhodnou, že se za tetu převleče jejich spolužák Babberly. Z toho vyplývají velmi komické situace a samozřejmě se objeví i teta skutečná.\n\nHru má od roku 2007 na repertoáru Městské divadlo Brno. Délka představení činí 2 h 55 minut, s jednou dvacetiminutovou přestávkou.\n\n15. října 2009 proběhla premiéra hry na prknech pražského Divadla Na Jezerce v režii Jana Hrušínského, který hrál titulní roli v 380 reprízách v Městských divadlech pražských – v divadle ABC v letech 1996-2008. V roli sluhy Brasseta se na Jezerce spolu s Janem Hrušínským alternoval nejslavnější český představitel titulní role, Lubomír Lipský. Hlavní postavu lorda Babberlyho ztvárnil Radek Holub, kterého v roce 2015 v roli Babse vystřídal Petr Vacek. Délka představení v Divadle Na Jezerce je 2 hod. a 15 min., včetně dvacetiminutové přestávky. V Divadle Na Jezerce má za sebou Charleyova teta už 260. reprízu. \n\n"}
{"id": "623486", "url": "https://cs.wikipedia.org/wiki?curid=623486", "title": "Point Wilson", "text": "Point Wilson\n\nPoint Wilson (nebo také \"Wilsonův mys\") se nachází na Quimperově poloostrově a je nejseverovýchodnějším bodem okresu Jefferson v americkém státě Washington. Leží přibližně 3 kilometry severně od centra města Port Townsend. Značí vstup do Pugetova zálivu z úžiny Juana de Fucy přes úžinu Admiralty. Zde se hlavní cesta pro lodě zužuje a zatáčí k zálivu.\n\nBlízké písčiny a časté mlhy, které se vznášely nad místem, přiměly obyvatele ke stavbě majáku v roce 1879. V roce 1913 byl postaven nynější maják. Na mysu se nachází meteorologická stanice.\n\nMys má také dvě alternativní jména. Indiáni z kmene Chimakum ho nazvali \"Kam-kam-ho\" a indiáni z kmene Klallam zase \"Kam-kum\". Mořeplavec George Vancouver ho v roce 1792 pojmenoval po svém kolegovi, Georgi Wilsonovi. \n"}
{"id": "623499", "url": "https://cs.wikipedia.org/wiki?curid=623499", "title": "Frývaldovská stávka", "text": "Frývaldovská stávka\n\nFrývaldovská stávka se uskutečnila 25. listopadu 1931 nedaleko okresního města Frývaldov (dnes Jeseník), v obci Dolní Lipová. Protestní pochod proti propouštění a snižování mezd dělníků pracujících převážně v kamenolomech skončil střelbou zasahujících četníků a smrtí 8 demonstrantů, dalších 13 bylo těžce raněno. \n\nVelká hospodářská krize, která začala v roce 1929, se do Československa dostala oproti jiným zemím se zpožděním, ovšem se stejnou, místy větší intenzitou. Malá, na export zaměřená ekonomika byla v důsledku omezení dovozu v ostatních zemích silně postižena a pokles výroby i zvyšující se nezaměstnanost se týkala především oblastí s větším podílem lehkého nebo textilního průmyslu. Tato odvětví byla soustředěna zejména v příhraničních oblastech státu se silnou německou menšinou. Zasažena byl také těžba kamene a zemin, ve kterém pracovalo zhruba 5% všech obyvatel ČSR, z toho 40 % Němců, jejichž podíl se v příhraničních územích zákonitě zvyšoval. Nezaměstnanost během Velké hospodářské krize v ČSR kulminovala až v březnu 1933, kdy bylo registrováno na 978 000 nezaměstnaných, ale již v listopadu 1931 se jednalo o zhruba půl milionu nezaměstnaných. Mezi pracující i propuštěnými dělníky měly nezanedbatelný vliv tzv. Rudé odbory, kontrolované KSČ, které měly rozhodující podíl na organizaci stávek. Na Frývaldovsku bylo v té době na 124 lomů na žulu a mramor. \n\n10. listopadu 1931 proběhla v obci Žulová, na severozápadě dnešního okresu Jeseník, úspěšná stávka dělníků dožadující se ukončení propouštění v kamenolomech a vrácení mezd na úroveň před snížením. Překvapivé prosazení požadavků demonstrujících dodalo dělníkům sebevědomí a bylo tak ulehčeno rozhodnutí o uskutečnění další stávky, tentokrát formou tzv. hladového pochodu na okresní město Frývaldov.\n\nOd rána 25. listopadu docházelo k shromažďování demonstrantů, mimo jiné v obci Vápenná, tehdy \"Zighartice\", kde také došlo k prvnímu střetu demonstrantů s četníky. Přes výzvu davu, aby se rozešel, jelikož stávka je oficiálně zakázaná, se procesí dělníků vydalo na cestu do Frývaldova. Skupina 14 četníků pod velením nadporučíka Jirkovského s rozkazem nevpustit protestující do města přehradil dělníkům cestu v obci Dolní Lipová. Policisté zatarasili cestu davu, který po nich v návalu emocí začal nejpravděpodobněji házet kamení, při čemž byl zraněn v obličeji velitel zásahu Jirkovský a na čas nešťastně ztratil vědomí (ovšem podle pozdějšího vyšetřování se jednalo pouze o slovní útoky). V nepřehledném místě za křižovatkou se dav čítající zhruba 700 dělníků, z nichž byli někteří ozbrojeni dřevěnými holemi a podporovaní jedním z komunistických poslanců (nejspíše poslancem Hádkem), rozhodl pokračovat v pochodu. V tu chvíli však začali četníci pálit puškami do davu. Bilance jejich zásahu byla tragická – 8 mrtvých a 13 těžce raněných, k tomu další lehce ranění. \n\nVšech 8 zabitých bylo německé národnosti, z toho 2 ženy, mezi nimi i Anna Luxová, které bylo v osudný den pouze 14 let. Zabití byli většinou členi a sympatizanti komunistické nebo německé sociálnědemokratické strany, ale byli mezi nimi i částečně sympatizanti německé národně socialistické strany. Právě ekonomické a národnostní problémy sudetských Němců měly za následek stále větší příklon těchto složek obyvatelstva ČSR k extremistickým nacionalistickým stranám, z nichž nejvýznamnější byla po roce 1933 Sudetoněmecká strana (SdP) Konrada Henleina.\n\n12. a 13. listopadu 1931 po úspěšné stávce dělníků v Žulové a následně Vápenné podnikatelé splnili všechny dělnické požadavky (navrácení snížených mezd do původní hodnoty a příslib zlepšení pracovních podmínek, zejména v oblasti bezpečnosti práce) a stávka byla ukončena. Již 21. listopadu 1931 kamenoprůmyslníci, jejichž finanční situace se vlivem hospodářské krize neustále zhoršovala, reagovali snížením mezd a částečným, v některých případech i úplným propuštěním svých zaměstnanců. Firma Gessler a spol. byla nucena dát všem svým zaměstnancům ve Vápenné výpověď. Firma Rössner z Vidnavy propustila 40 % svých zaměstnanců. V Supíkovicích bylo propuštěno 150 dělníků apod. Jednalo se o záležitost, která se týkala celého okresu. Dle Martina Buchlovského měla na průběh následujících událostí vliv právě úspěšná stávka ze Žulové. \n\n25. listopadu 1931 směřoval jeden proud protestujících dělníků (ze Supíkovic, Písečné, Mikulovic a Zlatých Hor) z Písečné do Jeseníku. V Písečné se jim postavil do cesty kordon četníků vedený kapitánem Pluskalem. Tento kordon dělníci obešli a v jednotný celek se asi 300 osob spojilo v České Vsi. Četníci se ale pomocí autobusů přemístili a u mostu přes řeku Bělou se roztáhli znovu do kordonu: \"\"Tam dělníkům opět oznámili, že demonstrace je zakázaná a že do Jeseníku bude vpuštěna jen pětičlenná delegace. Pětice byla vpuštěna a zbytek byl opět vyzván k rozchodu. Dělníci se nechtěli jen tak vzdát, a tak četníci zasáhli obušky. \"\" Pokus o obejití četníků se nezdařil kvůli připravovanému vojenskému cvičení. Tím tato část skončila.\n\nDruhý proud dělníků vyrazil z Vápenné, kde se v 8.15 ráno začali shromažďovat pracující i nezaměstnaní, všichni ti, co chtěli poukázat na svou neutěšenou situaci, bídu a touhu po zaměstnání. Nadporučík Jirkovský zde vyzval třikrát dělníky k rozchodu, ale jeho výzvy nebylo uposlechnuto. Četníci tedy dav pomocí obušků rozehnali. Žádné další četnické zásahy nejsou doloženy (ani dle výpovědí dělníků). Poté nadvakrát četníci odjeli autobusy směr Jeseník. Prvně odjel Jirkovský se 14 muži a Na Pomezí narazil na demonstranty. Zde vyzval jedenkrát dělníky k rozchodu, čehož bylo zřejmě uposlechnuto. \n\nPak: \"\"Četníci nastoupili zpět do autobusu a pokračovali v jízdě do Jeseníku. Autobus projížděl mezi dělníky, kteří zejména ve velké serpentině ani na opakované signály trubkou neuhýbali z cesty. Dokonce bylo po autobusu házeno kamením a okenní tabule byly vybity. Žádný z četníků zde nebyl zraněn, přesto je důležité všimnout si již důležitého faktu, a to že dělníci již v tomto místě byli ozbrojeni kamením a klacky, což lze opět doložit i jejich vlastními výpověďmi, jakož i výpověďmi četníků. \"\" Po příjezdu do Jeseníku se Jirkovský rozhodl vrátit a pokusit se zadržet dělníky na křižovatce v Dolní Lipové (dnes Lipová-lázně), když se dozvěděl, že druhý autobus se zbytkem četníků se vydal stejnou cestou. Četníci se zde seřadili do dvojitého kordonu asi 25 metrů od křižovatky. Patnáct četníků se zde setkalo se zhruba 700 členným davem dělníků (a jejich sympatizantů). Velká část dělníků, ale stála za křižovatkou (v zatáčce z pohledu četníků) a tudíž nemohla kordon četníků vidět a pro hluk, který způsobuje velký počet lidí ani slyšet. Tyto zadní řady však neustále tlačily na přední řady, a tak se dav demonstrujících dělníků stále více přibližoval ke kordonu četníků. \n\nPůvodně šli v čele průvodu ženy a děti, avšak pak se do čela průvodu dostali muži s holemi v rukou. \"\"Situace četnického kordonu, který čítal pouhých patnáct lidí, se stala hrozivou. V davu dělníků se dopředu prodírali muži, na četníky začalo dopadat kamení a padly také první rány dlouhými dřevěnými holemi. Za velikého řevu začal krátký boj zblízka, v němž četníci nemohli dlouho odolávat. Npor. Jirkovský dal povel k zásahu obušky, které byly ale proti až metr a půl dlouhým holím víceméně směšným nástrojem. \"\" Npor. Jirkovský byl napaden klacky, dostal ránu do helmy, která byla promáčknuta a následně byl i dvakrát zasažen letícím kamenem do hlavy. První kámen mu roztrhl levou tvář a druhý jej zasáhnul do pravého spánku, takže byl omráčen a klesl na koleno. Praporčík Grygar byl zraněn velmi prudkou ranou klackem do hlavy. Další četníci byli oslepeni solí (s kořením), kterou po nich vrhaly zejména ženy. Další četníci utrpěli podlitiny či zranění. Strážmistr Dundr utrpěl lehký otřes mozku. Jeho přilba byla dokonce proražena na čtyřech místech. Poškozeny byly helmy devíti četníků. \"\"...veškerá tato zranění byla zjištěna a potvrzena civilními lékaři. \"\" V kordonu četníků se začaly objevovat trhliny a demonstranti se začali pomalu dostávat za kordon skrze okolní živé ploty. \n\"\"V tom momentě strážmistr Samek, který chránil (napadeného) npor. Jirkovského před demonstranty (sám byl přitom lehce zraněn na rameni), uslyšel rozkaz \"salva\" a \"pal\", a to \"patrně z úst tohoto důstojníka\". Také většina ostatních četníků slyšela tento povel. Npor. Jirkovský ovšem vypověděl, že takový povel nedal, naopak že ihned dával šavlí znamení k ukončení střelby. \"\" \nShrnuto: zbraněmi dělníků byly dřevěné hole, kamení a pálivá směs koření (a soli). Dělníci tedy byli ozbrojeni a mezi nimi a četníky došlo k boji. Střely z četnických karabin při střelbě pronikaly i dvěma těly. Střelba trvala jen krátce. Výsledkem ale i tak bylo: \"6 mrtvých na místě, 14 těžce zraněných - dva z nich po převozu do jesenické nemocnice zemřeli.\" K tomu minimálně 18 lehkých zraněných. \nMrtví:\nRudolf Hauke (18 let, momentálně bez zaměstnání),\nHeinrich Gröger (24 let, nezaměstnaný),\nRudolf Weese (20 let, pomocný podkovář),\nStefan Glatter (40 let, kameník),\nRudolf Grötzner (31 let, kameník),\nJosef Weiser (kameník),\nHermine Gottwald (33 let, zaměstnaná ve vápence),\nAnna Lux (14 let, zaměstnaná u firmy Latzel) (s. 25).\nZajímavé jsou i výpovědi místních obyvatel. Košíkář Hermann Flassig udal, že četnický velitel vyzýval třikráte demonstranty k rozchodu a že přitom mával šavlí, na to demonstranti reagovali zvednutím holí a s velkým řevem se drali kupředu. Obchodník Jung navíc uvedl, že po srážce shledal, že silnice byla poseta kamením, které si demonstranti sebou přinesli. V době kdy Jirkovský vyzýval demonstranty rozchodu, přijel na motorovém kole od Jeseníku komunistický poslanec Hádek s kameníkem Brackem. Poslanec sestoupil a postavil se za četnický kordon a dle výpovědi strážmistra Šika dával dělníkům dvakrát znamení mávnutím ruky shora dolů, patrně v tom úmyslu, aby dav prorazil četnický kordon. Hádka viděl i strážmistr Keprt. Snad měl padnout ze strany dělníků i jeden výstřel.\n\nNejednalo se o první incident tohoto druhu, který se v mladé československé republice odehrál. Tvrdé zásahy prvorepublikového režimu se projevovaly zejména zpočátku 30. let, kdy se do země začala dostávat celosvětová ekonomická recese. V roce 1930 byl střelbou zastaven nelegálně zorganizovaný průvod dětí a mládeže vedený komunistickým poslancem Václavem Kopeckým, při němž policisté zranili 5 dívek ve věku od 13 do 24 let. Další, ještě brutálnější incident se odehrál v severočeském Duchcově během tzv, ,hladových bouří\" v únoru 1931, které vznikaly jako reakce na vyhlášení 25. února mezinárodním dnem boje proti nezaměstnanosti Kominternou. Při tzv. Duchcovské stávce, jíž se účastnili nezaměstnaní i zaměstnaní byli zabiti 4 lidé. Přestože se hospodářská krize v průběhu let ještě prohloubila, k podobným střetům již nedocházelo.\n28. listopadu 1931 se konal pohřeb obětí, který byl využit k projevení odporu se zásahem silových složek státního aparátu, a při kterém došlo kromě demonstrace v místě obřadu také k další protestní stávce v oblasti Frývaldovského okresu. Na smutečním ceremoniálu přednesl svůj projev mimo jiné i poslanec KSČ a pozdější prezident republiky Klement Gottwald. \n\nPohřeb se konal 28. listopadu 1931. Pohřeb jedné z obětí se konal v Dolní Lipové. Sedm obětí bylo pohřbeno ve Vápenné. Pohřeb se stal masovou demonstrací. Ve Vápenné se objevilo několik osobností: mimo Klementa Gottwalda komunistka Anežka Hodinová-Spurná a představitel nacionálních socialistů Zogellman z Opavy. Po tragédii probíhaly sbírky na pozůstalé (například v Osvobozeneckém divadle – 12 000 korun pro nezaměstnané do Vápenné anebo v lázních Jeseníku – 3 945 korun pozůstalým) \nHistorik Martin Buchlovský podává následující závěry:\n\nOdpor proti zásahu četníků projevili také tehdejší umělci První republiky formou výzvy \"Nelze mlčet\", ke které se přihlásili například Ivan Olbracht, F. X. Šalda, Josef Hora, Václav Vydra nebo Marie Majerová. Básně s tématem frývaldovské tragédie se odrazila i v básních Vítězslava Nezvala či Josefa Kocourka, nebo v knize Julia Fučíka \"Frývaldov 1931\".\n\n"}
{"id": "623501", "url": "https://cs.wikipedia.org/wiki?curid=623501", "title": "Kerblík třebule", "text": "Kerblík třebule\n\nKerblík třebule (\"Anthriscus cerefolium\") neboli třebule pravá je jednoletá rostlina z čeledi miříkovité (\"Apiaceae\"). Roste divoce, ale i v ČR se vzácně pěstuje a někdy zplaňuje.\n\nKerblík je jednoletá rostlina vysoká až 70 cm. Jeho černé a lesklé plody vyséváme do volné půdy na polostinná místa; nesnáší vyprahlé lokality. Úrodu listů zvýšíme odřezáváním květních stvolů. Kerblík totiž po odkvětu odumírá a zasychá. Listy kerblíku jsou velice jemným kořením, typickým především pro rafinovanou francouzskou kuchyni. Vzhledem k snadno prchavému arómatu, připomínající směs anýzu a petržele, přidáváme je k teplým pokrmům až v poslední fázi úpravy, a to nejlépe čerstvé. Můžeme ho také pěstovat v truhlíku za oknem.\n\nPochází z Kavkazu a západní Asie a kořenili jím Římané už ve starověku, kteří ho během válečných výprav rozšířili do mnoha evropských zemí i na britské ostrovy. Je s podivem, jak málo je komerčně pěstován, protože jeho kultura je celkem nenáročná. O to více se s ním setkáváme na zahrádkách nejen v Evropě, ale i v severní Africe, východní Asii a v Americe.\n\nZásobu čerstvých listů na zimu uchováváme nejlépe v mrazničce, sušením ztrácí koření na kvalitě.\n\n \n"}
{"id": "623503", "url": "https://cs.wikipedia.org/wiki?curid=623503", "title": "Křížky (národní přírodní památka)", "text": "Křížky (národní přírodní památka)\n\nKřížky je národní přírodní památka, byla vyhlášena 22. prosince 1962 Okresním národním výborem v Chebu. Nachází se u obce Prameny (Mariánské Lázně) v Karlovarském kraji. Péčí o památku je pověřena správa CHKO Slavkovský les. Oblast je velká 4,02 ha a leží v nadmořské výšce mezi 790-817 m n. m.. Místo charakterizují tři kříže umístěné na nezalesněném, skalnatém vrcholku uprostřed pole. Důvodem ochrany této oblasti nejsou tři kříže, nýbrž výskyt vzácných druhů rostlin, a to především rožce kuřičkolistého a sleziníku nepravého na podloží mnichovského hadce a to vůbec největšího v České republice. Na památku je vyhlášen zákaz vstupu.  \nSlavkovský les, okolí obce Nová Ves a Prameny. Mnichovské hadce spojuje nejvýznamnější hadcová území Slavkovského lesa a tím jsou: Pluhův bor, Dominova skalka a Křížky (národní přírodní památka). Informační tabule v lokalitě jsou věnovány jedinečné hadcové květeně, vliv hadců na vegetaci a na minerální vody, historii využívání hadce a středověké stavbě Dlouhé stoky nedaleko Křížků.\n\nO vzniku křížů existuje několik legend. Ta nejznámější pověst tvrdí, že ony tři kříže nechali postavit místní nemocní (někdy jsou označováni jako tři bratři), jako poděkování za své uzdravení. Historické letopisy a hlavně vyprávění pamětníků tuto verzi ani náznakem nepotvrzují. O této verzi není jediný zápis a dnes ještě žijící pamětníci ji pak zcela odmítají jako podvrh.\n\nTrojice křížů, které tvoří dominantu vrcholku kopce, byla vztyčena v roce 1849. Od roku 1979 byla na Křížcích vybudována naučná stezka přístupná lidem. V roce 1994 byl připraven plán péče, jehož kardinální součástí bylo kosení či vypásání plochy pro zlepšení stavu fytocenóz.\n\nPůvodně bylo území využíváno jako obecní pastvina. Extenzivní pastva na chudém podkladu vytvořila vhodné podmínky pro rozvoj cenných a ojedinělých společenstev ovlivněných zdejším specifickým geologickým podkladem. V podstatě se dá soudit, že extenzivní vypásání odpovídající běžnému režimu obecní pastviny, bylo pro vytvoření chráněného fenoménu základní podmínkou. Bránilo vnikání dřevin z náletu a nadměrnému rozrůstání předlesních stadií, a udržovalo bylinný porost v strukturální podobě vyhovující ohroženým společenstvům i druhům, především rožci kuřičkolistému, jehož ochrana je hlavním úkolem nejen této NPP, ale i celé CHKO.\n\nÚzemí se nachází na mohutném hadcovém tělese v mariánsko-lázeňském metabazitovém komplexu, největší hadcové oblasti v Českém masivu. Hadec (serpentinit) je hornina, která vzniká přeměnou silně bazických vyvřelých hornin. Bývá tmavězelený až černozelený, může být i skvrnitý a někdy obsahuje žilky vláknitého serpentinu (vlákna bývají kolmá na stěny puklin). Hadec uvolňuje do půdy velké množství hořčíku, a tak zde nalezneme i rostliny, které tyto podmínky pro život snesou.\n\nZřejmě nejvzácnější rostlinou v oblasti je endemický rožec kuřičkolistý (\"Cerastium alsinifolium)\" je vytrvalá bylina, nalezneme jej na vrcholcích skalek a skalních terásek, nebo ve štěrbinách mezi kameny. Je kriticky ohrožený. Další Kriticky ohrožený je svízel sudetský (\"Galium sudeticum)\", který můžeme najít ve vřesovistích. Mezi další významné rostliny patří sleziník nepravý (\"Aspleinum adulterinum)\", který pro svůj ojedinělý a specializovaný výskyt patří mezi další kriticky ohrožený druh. Jako další můžeme uvést sleziník hadcový \"(Asplenium cuneifolium)\" také silně ohrožený druh rostliny a v neposlední řadě sleziník severní \"(Asplenium septentrionale)\". Hojně rozšířený je tu také známý vřesovec pleťový \"(Erica carnea)\", který zde najdeme ve vřesovištích.\n\nOdlesněné skalky jsou domovem vzácných a chráněných, zejména bezobratlých živočichů. V lokalitě žijí otakárek fenyklový \"(Papilio machaon),\" který spadá mezi silně ohrožené druhy či žluťásek borůvkový \"(Colias palaeno)\", který je v této oblasti poměrně hojný. Z plazů zde najdeme zmiji obecnou \"(Vipera berus)\", užovku hladkou \"(Coronella austriaca)\", slepýše křehkého \"(Anguis fragilis)\" nebo ještěrku obecnou \"(Lacerta agilis)\". Z dalších zajímavých druhů stojí za zmínku dnes u nás rychle ustupující babočka osiková \"(Nymphalis antiopa)\" a na vřes úzce vázaný bourovec dubový \"(Lasiocampa quercus)\". Zajímavý je i výskyt sarančete \"Psophus stridulus\", teplomilného, u nás rychle ustupujícího druhu.\n\nDlouhodobým cílem je trvalá péče za účelem zachování hodnotného sukcesního stádia ekosystému, zcela unikátních rostlinných společenstev a biotopů řady endemických a vzácných druhů. V Plánu péče o NPP Křížky stojí, že území se nechá každoročně po dobu 14 dnů vypásat menším stádem koz nebo ovcí (nutnost rozrušování drnu pro rozvoj rožce kuřičkolistého), pasení se ukázalo i dobrou prevencí nadměrného náletu dřevin, přesto však je nutno občas počítat s tím, že bude v případě potřeby nutno uměle rozvoj dřevin omezit. Jednou za dva roky se území ručně kosí, pro zlepšení růstu ohrožených rostlin. Dále se plánuje opravit oplocení kolem území.\n\nVyloučení vstupu veřejnosti na převážnou část plochy zůstává otázkou. Zdá se, že sešlap není tak škodlivý, jak se soudilo při uzavírání naučné stezky, dokonce v určité míře může působit pozitivně. Stanovit jeho míru je dosti obtížné i proto, že vstup veřejnosti nelze regulovat. Protože pravidelná pastva si vynucuje potřebu držet rozhodující část NPP v oplocení, bude jím i nadále automaticky vstup veřejnosti omezen.\n\nOd roku 1979 byla na Křížcích vybudována naučná stezka přístupná lidem. Místo bylo hojně turisticky navštěvováno, což sebou neslo poškozování předmětu ochrany, a proto byla stezka v roce 2001 zrušena a oblast národní přírodní památky oploceno. V současnosti je vstup přímo na lokalitu zakázán.\nPo okraji je však vybudována ohrazená pěšina pro turisty.\n\nNa Křížky lze přijet po silnici z Nové Vsi na Prameny, případně v opačném směru od Pramenů . Ze silnice jsou dobře vidět, takže není složité je najít. Zaparkovat se dá kousek od nich u lesa.\n\n"}
{"id": "623506", "url": "https://cs.wikipedia.org/wiki?curid=623506", "title": "Koks na palubě", "text": "Koks na palubě\n\nKoks na palubě (orig. \"Coke en stock\") je sešit z komiksové série Tintinova dobrodružství od kreslíře Hergého. Ve francouzském originále poprvé vycházel na pokračování v letech 1956–1958, první český překlad pochází z roku 2010 od nakladatelství Albatros.\n\nPříběh začíná opět v Bruselu, kdy na zámek Moulinsart pošle emír svého syna Abdalláha a ten tropí na zámku neplechu. Tintin a kapitán Haddock odjíždějí za emírem, kde je však stíhá další dobrodružství. V příběhu se objevuje kromě jiných postav i Szpim, nový hrdina jen v tomto příběhu. Tintin se zde setkává s generálem Alcázarem nebo i s Allanem, bývalým poskokem kapitána Haddocka, který všechny tři i s Filutou uvězní na své lodi.\n\nJméno „Koks na palubě“ doopravdy znamená spíše „černí otroci na palubě“.\n\nZačátek příběhu začíná v kině, kde byl Tintin s kapitánem zrovna na filmu. Když si povídají o ději filmu, vrazí do kapitána na rohu cizí muž. Tintin okamžitě pozná svého dávného přítele, generála Alcázara (objevil se v komiksech Ulomené ucho a Sedm křišťálových koulí). Tintin si chce s generálem popovídat, ale ten má naspěch a jen „prohodí“ pár slov. Jakmile zmizí za rohem, Tintin zakopne o jeho náprsní tašku. Rozběhne se s kapitánem do hotelu Bristol, kde má generál bydlet. Ukáže se ale, že generál lhal a v hotelu ubytován není. Tintin a kapitán jdou do kavárny, kde začnou náprsní tašku prohlížet. Najdou peníze, lístek z loterie, tedy nic, z čeho by se mohli něco dozvědět. Pak ale Tintin narazí na obrázky letadel z druhé světové války, a na dopis od neznámého muže, který se podepisuje J.D.M.C. Na dopise je napsáno telefonní číslo 97 85 24, s dalšími pokyny. Tintin na číslo zavolá, a podle pokynů chce pana Dubreuileho, ale ten telefon zavěsí. Kapitán a Tintin se proto vrací na Moulinsart (kapitánův zámek). Zde najdou Filutu, jak je vystrojen do maškarního kostýmu, na kapitána při otevírání dveří spadne kbelík s vodou, a pak se za dveřmi ukáže tygr. Kapitán začne zděšeně utíkat, ale Tintin zjistí, že je to jen maska, kterou drží syn arabského emíra Ibn al-Kulajdy, Abdalláh, malý dareba, kterého kapitán Haddock doslova nesnáší (objevil se už v komiksu Tintin v zemi černého zlata). Tintin s kapitánem zjistí, že Abdalláh je tu i se služebnictvem. Sluha emíra jim také předá dopis, ve kterém emír vysvětluje, že v jeho zemi došlo k závažným událostem, ale neříká ke kterým. Nazítří se kapitán koupe ve vaně, když vtom zazvoní telefon. Kapitán jde telefon zvednout, ale ukáže se že jde o omyl, neznámá osoba chtěla totiž volat řeznictví Flaxa. Kapitán se jde znovu koupat, když vtom znovu zazvoní telefon. Tentokrát ovšem volají Tkadlec s Kadlecem, kteří se chtějí sejít s Tintinem, ohledně generála Alcázara. Po půlhodině se o tom baví s Tintinem u snídaně, když najednou vjede do místnosti profesor Hluchavka, na kolečkových bruslích. Profesor upadne, a zatímco mu Tintin a kapitán pomáhají zpět na nohy, někdo zazvoní. Kapitán se zeptá svého sluhy Nestora, kdo vlastně zvonil. Nestor prohlásí, že to byl Abdalláh. Kapitán vezme hadici a chce Abdalláha polít, ale místo něj polije Tkadlece s Kadlecem, kteří zrovna zvoní. O chvíli později už suší detektivové vykládají Tintinovi, proč k němu přišli. Mají sledovat jistého angličana, který se poslední dobou často setkává s generálem Alcázerem. Vyptávají se Tintina, co o generálovi ví, a ten jim vše popravdě řekne. Podaří se mu ale nenápadně z detektivů dostat, že je generál ubytovaný v hotelu Excelsior a po jejich odchodu, najde Tintin v ústřižku novin, že onen neznámý muž s iniciálami J.D.M.C nabízí k prodeji ponorky, letadla, tanky, z čehož usoudí, že generál si přijel do Evropy nakoupit vojenskou výzbroj, aby mohl svrhnout svého protivníka, generála Tapiocu. Jdou do hotelu Excelsior, kde zjistí, že onen neznámý J.D.M.C je ve skutečnosti angličan Dawson, bývalý velitel mezinárodní policie v Šanghaji. Kapitán vrátí generálovi náprsní tašku, zatímco Tintin sleduje taxíkem Dawsonova Jaguára. Dostane se až ke starému dvorku, kde stojí letadla De Haviland Mosquito. Při odposlouchávání, najednou začne Tintinovi v kapse drnčet budík, který mu tam vložil Abdalláh. Tintin unikne, ale Dawson zavolá generálovi a vše zjistí, přičemž se rozhodne, že Tintina musí zastavit. Tintin si mezitím koupí noviny Depeše, kde zjistí, že ve státě Chemed provedl Šejch al-Ketsal státní převrat, a sesadil Abdalláhova otce, k čemuž mu ale výrazně dopomohly Mosquitos od Dawsona. Tintin po krátkém přemlouvání přiměje kapitána, aby s ním letěl do Chemedu.\n\nPo třech dnech přistává letadlo DC-3, s Tintinem a kapitánem na palubě, na letišti ve Wasízdásu, hlavním městě Chemedu. Tintin s kapitánem vystupují na letištní plochu, kde je spousta vojáků, a jdou k pasové kontrole. Mezitím do stejného letadla, kterým letěli, dává jeden muž hnědý kufřík s bombou. Na pasové kontrole ovšem celník prohlásí, že Tintin s kapitánem nemají povolení k pobytu v Chemedu, a pošle je stejnou DC-3 nazpátek. Kapitán Haddock sice protestuje, ale nakonec je v doprovodu dvou vojáků, i s Tintinem odveden do letadla. Netuší, že v hnědém kufříku je bomba, která má vybouchnout nad pohořím džebel Kadejch. Při letu spadne na kapitána taška, načež se dostanou do oblasti vzdušných vírů. Kapitán se neudrží ve stoje, a překulí se do zavazadlového prostoru. Kapitánovi se nic nestane, ale Filuta za ním běží, a zjišťuje, že v zavazadlovém prostoru něco tiká. Chce to ukázat Tintinovi, proto na něj začne štěkat. Když však Tintin vstupuje do prostoru, ozve se ostré pískání. Ukáže se, že začal hořet pravý motor-pískání byl signál hasicího zařízení. Zařízení však nepomůže, a začne hořet celé pravé křídlo. Pilot ohlásí nouzový stav, zatímco Filuta se snaží vytáhnout hnědý kufřík, ze zavazadlového prostoru, ale nemá dost síly. Běží opět za Tintinem, ale ten si myslí že si chce Filuta hrát, a o incident se nezajímá. Všimne si totiž jednoho muže, který obtěžuje pilota a požaduje po něm padák. Kapitán se snaží mu to rozmluvit, ale muž mu dá pěstí, a kapitán se svalí na zem. V té chvíli přiskočí ovšem Tintin, a dá muži také pěstí. Pilot Tintinovi poděkuje. Následně podá hlášení o poloze, a nouzově přistane. Lidé z letadla uprchnou a posádka uhasí oheň. Poté se jdou všichni schovat do skal, pod stín, přičemž Filuta neustále obtěžuje štěkáním Tintina. Tintin si najednou uvědomí, že jestli se dostanou zpátky do Wasízdásu, budou opět posláni do Bejrútu. Navrhne proto kapitánovi, aby šli do Wasízdásu pěšky, z čehož kapitán moc velikou radost nemá, protože mu už zbylo jen půl litru jeho milované whisky. S Filutou už to není k vydržení, a proto jde Tintin za ním k letadlu. Ve chvíli kdy k němu sestoupí, ozve se výbuch a Tintin je odvržen tlakovou vlnou. Kapitán se první stará o to, aby se jeho láhvi nic nestalo, načež jde zachránit Tintina. Láhev ale spadne z kamene, kam ji kapitán uložil. Rozzuřený kapitán běží k letadlu, kde nachází nezraněného Tintina. Tintin je vděčný Filutovi, ale zároveň přemýšlí, kdo by měl „zálusk“ na zničení letadla, i s jeho pasažéry. Nakonec se rozhodne, že nad tím nebude přemýšlet a vydává se s kapitánem do Wasízdásu, za Olivierou de Figuerou (jeho starý přítel z komiksu Tintin v zemi černého zlata), což je 50 kilometrů pěšky.\n"}
{"id": "623507", "url": "https://cs.wikipedia.org/wiki?curid=623507", "title": "Železná hůrka", "text": "Železná hůrka\n\nŽelezná hůrka (něm. \"Eisenbühl\") je národní přírodní památka, která byla vyhlášena v roce 1961 za účelem ochrany zbytku čtvrtohorní sopky, jedné z nejmladších sopek na území České republiky. Chráněné území o rozloze 3,5 ha se nachází v nadmořské výšce 519 metrů v Přírodním parku Český les, na katastru Mýtiny v okrese Cheb v Karlovarském kraji.\n\nLokalita se nachází 1 km jižně od Mýtiny, místní částí obce Lipová, necelých 9 km vzdušnou čarou jihovýchodně od Chebu. Do roku 1989 bylo toto území součástí hraničního pásma a bylo turisticky nepřístupné. Na turistických mapách se tato lokalita objevila až po roce 1989, téměř 30 let od vyhlášení národní přírodní památky.\n\nZ geomorfologického hlediska se jedná o území okrsku Hrozňatovské pahorkatiny, která je odloučenou částí podcelku Chebské pahorkatiny a zároveň součástí výběžku německé části Smrčin (\"Fichtelgebirge\").\n\nNázev Železná hůrka je pravděpodobně odvozen od nálezů čistého železa, které vzniklo při průchodu magmatu uhelnými slojemi.\n\nMísto objevil v roce 1823 německý básník J. W. Goethe. Už v roce 1928 doporučil slavný německý vulkanolog a paleontolog Hans Gottfried Reck urychlenou ochranu, aby nedocházelo k těžbě sopečného materiálu pro místní potřebu. Těžba však pokračovala a teprve po geologickém průzkumu v roce 1957 byl formulován návrh na ochranu. Jde o nejmladší známou sopku v ČR (spolu s Komorní hůrkou) se stářím zhruba 519 (jinde uváděno 430) tisíc let. Podle nejnovějších zkoumání by měla být Železná hůrka stará 150 až 400 tisíc let.\n\nPřesnější určení stáří sopky, i při využití moderních metod, je ztíženo tím, že nelze získat nekontaminovaný vzorek sopečného materiálu k určení stáří. Při sopečných erupcích totiž magma a horké páry napřed rozdrtily a pak přibraly úlomky podložních hornin, případně je v sobě rozpustily. Podložní horniny jsou mnohem starší, konkrétně se jedná krystalinické horniny staré přibližně 350 miliónů let, a tak i jejich malé množství v analyzovaném sopečném materiálu ovlivňuje výsledky měření.\n\nPodíl na geologické stavbě měly nejméně dva sopečné výbuchy. Přibližně 15 m mocné polohy pyroklastických hornin vytvořila erupce strombolského typu, na kterých leží později vyvržené tufy erupcí havajského typu. V tufech se nacházejí poměrně velké sopečné pumy.\n\nKoncem 20. století byla v terénu u Mýtiny, necelé dva kilometry od Železné hůrky, nalezena trychtýřovitá propadlina, která naznačovala, že se může jednat o maarový kráter. Že se jedná o pozůstatek sopky, prokázal jak geofyzikální průzkum prováděný v letech 2006 až 2008, tak i vrtná jádra z vrtu (vrtný průzkum v roce 2007). Maar u Mýtiny je tak zatím jediným kvartérním maarem ve Střední Evropě, nacházejícím se východně od klasické maarové oblasti Eifel v Německu a severně od Alp.\n\nNejvýznamnější rostlinou v území je vratička měsíční (\"Botrychium lunaria\"). Z květin v oblasti dále roste mochna jarní (\"Potentilla tabernaemontan\") či přísně chráněný zimostrázek alpský (\"Polygala chamaebuxus\") a léčivka prvosenka jarní (\"Primula veris\"). V lokalitě se vyskytují hlavně zástupci plazů - ještěrka obecná (Lacerta agilis), ještěrka živorodá (\"Zootoca vivipara\") a zmije obecná (\"Vipera berus\").\n\nOd autobusové zastávky \"Lipová, Mýtina\" je Železná hůrka vzdálena asi 1,5 km po místní komunikaci, která vede přes hranici do německé obce Neualbenreuth. Po této silničce vede závěrečný úsek cyklotrasy č. 2129 a zároveň i úsek evropské cyklotrasy EV 13 - \"Stezky Železné opony\", která patří mezi dálkové trasy v rámci sítě EuroVelo. Nejbližší železniční zastávkou je zhruba 5 km vzdálená \"Lipová u Chebu\" na trati č. 170.\n\n\n\n"}
{"id": "623512", "url": "https://cs.wikipedia.org/wiki?curid=623512", "title": "Sonne", "text": "Sonne\n\nSonne je skladba německé industrial metalové skupiny Rammstein. Vyšla roku 2001 na albu \"Mutter\" a podle Tilla Lindemanna byla původně napsána jako tzv. \"entrance song\" pro boxera Vitalije Klička; Kličko byl také pracovní název skladby. Ve skladbě je použit vokální sampl od Symphony Of Voices.\n\nVideo zobrazuje skupinu jako trpaslíky pracující v dole na zlato pro Sněhurku závislou na zlatém prachu. Jak řekl Paul Landers v dokumentu „Making Of Sonne video“ myšlenka na klip vyšla z videa Olivera Riedela, který zmixoval skladbu „Sonne“ s částmi filmu \"Sněhurka\" na jeho počítači. Sněhurku (německy \"Schneewittchen\") hraje ruská herečka Julia Stěpanova.\n\nSkladba byla použita jako sampl skupinou Angerfist v jejich skladbě „Criminally Insane“. Má své místo na kompilaci Made in Germany 1995-2011.\n\n"}
{"id": "623519", "url": "https://cs.wikipedia.org/wiki?curid=623519", "title": "Medan", "text": "Medan\n\nMedan je indonéské velkoměsto na severu ostrova Sumatra a hlavní město provincie Severní Sumatra.\nS více než 2 miliony obyvatel jde o jedno z největších indonéských měst a největší město na Sumatře. Medan se rozkládá v nížinaté krajině severovýchodní části ostrova, centrum je vzdáleno asi 20 km od pobřeží Malackého průlivu.\n\nZhruba polovinu obyvatel města tvoří Javánci a Batakové (souhrnné označení pro řadu etnik v oblasti severní Sumatry), zastoupeno je mnoho dalších indonéských národů, Malajci a další.\n\nMedan se nachází v rovníkovém podnebném pásu, teploty jsou tedy celoročně vyrovnané a vysoké, srážky hojné (větší část spadne ve druhé polovině roku).\n\nDochovaly se některé stavby z doby nizozemské nadvlády, mezi nejvýznamnější patří vodárenská věž Tirtanadi, stará radnice a hlavní pošta.\n\n"}
{"id": "623523", "url": "https://cs.wikipedia.org/wiki?curid=623523", "title": "Clickjacking", "text": "Clickjacking\n\nClickjacking je způsob útoku na uživatele webových stránek, při kterém uživatel nějakou činností na zdánlivě neškodné stránce (např. kliknutím na tlačítko či obrázek) spustí akci, kterou nepředpokládal. Tato technika využívá zranitelnost, která se vyskytuje ve většině stávajících prohlížečů na všech platformách.\n\nAnglické slovo \"clickjacking\" vzniklo jako blend slov \"click\" (kliknutí) a \"hijacking\" (únos), neboť clickjacking využívá uživatelova kliknutí na stránku, které však zneužije pro jiný účel. Tento termín se objevil v roce 2008 v práci Jeremiaha Grossmana a Roberta Hansena.\n\nTento útok se také označuje jako UI redressing (\"převléknutí uživatelského rozhraní\").\n\nStránka využívající clickjacking má na pozadí neškodný obsah – např. vtipné obrázky a vedle nich odkaz, který o sobě tvrdí, že vede na další stránku obrázků. Dále je však do stránky vložen rám se zcela jinou stránkou a ten je zobrazen přes obsah na pozadí, avšak se zapnutou průhledností, takže o něm uživatel neví. Když se následně uživatel pokusí kliknout na odkaz, který má vést na další stránku, ve skutečnosti kliká na neviditelnou stránku navrchu. Tím může na cílové stránce provést prakticky libovolnou akci, aniž by o tom věděl a souhlasil.\n\nCílová stránka může být klidně zabezpečený web, na který se uživatel musí přihlašovat heslem; stačí, aby se někdy předtím na tento web přihlásil a server si stále jeho přihlášení pamatoval, pak se akce provede tak, jako by ji tento přihlášený uživatel provedl sám úmyslně. Uživatel tak může následkem útoku např. nevědomky koupit nějaké zboží v e-shopu, snížit zabezpečení svého profilu na sociální síti, smazat článek z redakčního systému atd.\n\nClickjacking je aplikací problému zmateného zástupce.\n\nMezi dokumentované případy využití clickjackingu patří například zpřístupnění webkamery a mikrofonu prostřednictvím Adobe Flash či šíření odkazů prostřednictvím Facebooku či Twitteru.\n\nProvozovatelé webových stránek se proti podobným útokům mohou bránit tím, že znemožní zobrazení své stránky uvnitř rámu. Taková obrana (označovaná jako \"framebuster\", \"framekiller\" či \"framebreaker\") se zpravidla realizuje prostřednictvím JavaScriptu, to však často bývá provedeno nedokonale, takže útočník dokáže takovou ochranu obejít.\n\nFirma Microsoft v IE8 zavedla nový způsob ochrany proti clickjackingu, ten později implementovaly i prohlížeče Mozilla Firefox, Apple Safari, Google Chrome a Opera. Tato ochrana spočívá v zavedení nové HTTP hlavičky codice_1, prostřednictvím které server sděluje prohlížeči, zda je dovoleno příslušný obsah zobrazit uvnitř rámu. Pokud tedy např. e-shop všechny potenciálně nebezpečné stránky posílá s touto hlavičkou a útočná stránka se pokusí načíst je do rámu, v rámu se objeví jen upozornění prohlížeče, že požadovaný obsah nemůže být z bezpečnostních důvodů zobrazen. Jiný návrh, se kterým přišla Mozilla, má zahrnovat ochranu proti clickjackingu v rámci obecnějšího mechanismu označovaného jako Content Security Policy.\n\nCílená ochrana proti clickjackingu na klientské straně je prozatím velmi slabá; z běžně používaných nástrojů obsahuje takovou ochranu jen rozšíření NoScript pro prohlížeč Mozilla Firefox.\n\n\n"}
{"id": "623524", "url": "https://cs.wikipedia.org/wiki?curid=623524", "title": "Vitamín E u ptáků", "text": "Vitamín E u ptáků\n\nVitamíny E (tokoferoly) představují skupinu látek odvozených od základní struktury nazývané tokol. Podle počtu methylových skupin na chromanovém jádru se rozeznává několik tokoferolů, označovaných písmeny řecké abecedy, které mají rozdílnou účinnost. Biologicky nejúčinnější je α-tokoferol.\n\nVýznam tokoferolu u ptáků spočívá zejména v jeho nitrobuněčném antioxidačním působení, synergismu s vitamínem A a selenem i spoluúčasti v řadě enzymatických procesů. Je nezbytný pro rozmnožování, líhnivost, normální vývoj embryí a metabolismus tuků. Přídavek vitamínu E do krmné dávky zvyšuje kvalitu drůbežího masa a stabilitu tuku. Má význam pro metabolismus kyseliny nukleové a pro enzymatické pochody oxidoredukčního systému a při dalších procesech.\n\nTokoferoly mají olejovitou konzistenci, jejich estery jsou krystalické látky. Jsou neobyčejně stálé při zahřívání za nepřítomnosti kyslíku. Působením oxidačních činidel a vzdušného kyslíku přecházejí na sloučeniny chinonového typu. Antioxidační účinek vitamínů E souvisí s jejich schopností zabraňovat oxidaci jiných organických látek - tuků, vitamínu A, karotenů, nenasycených mastných kyselin a skupin -SH.\n\nPřírodní α-tokoferol (CHO) se vyskytuje v D-formě, kdežto syntetický v DL-formě. První z nich je o 36 % účinnější než DL forma. Vitamín E je dobře rozpustný v olejích a nerozpustný ve vodě. Je odolný proti teplu, je však velmi citlivý na přítomnost alkálií, oxidačních činidel, kyslíku a ultrafialových paprsků. Mnohem stabilnější, zejména k oxidaci, jsou estery tokoferolů, např. tokoferolacetát, kterým se proto dává přednost při přimíchávání do krmných směsí.\n\n\n "}
{"id": "623526", "url": "https://cs.wikipedia.org/wiki?curid=623526", "title": "Dívka, která kopla do vosího hnízda", "text": "Dívka, která kopla do vosího hnízda\n\nDívka, která kopla do vosího hnízda (: ) je detektivní román od švédského spisovatele Stiega Larssona. Ve Švédsku vyšel v roce 2007, v češtině v roce 2010 v překladu od Azity Haidarové. Román je třetím a posledním dílem trilogie \"Milénium\", která navazuje na předchozí díl \"Dívka, která si hrála s ohněm\".\n\nKniha je rozdělena na čtyři části (Intermezzo v nemocnici, Hackerská republika, Zhroucení disku a Restart) dále se dělí na 29 kapitol plus epilog. Příběh se odehrává bezprostředně po ději v druhé knize, od 8. dubna do 18. prosince v roce 2004, převážně ve Švédsku, ale i v Nizozemsku.\n\nDěj bezprostředně navazuje na předchozí díl, kdy byla Lisbeth Salanderová zraněna Zalaščenkem a zachráněna Mikaelem Blomkvistem. Ten byl na místě zadržen přivolaným policistou, jehož neschopnost měla za následek to, že při zatýkání Ronalda Niedermanna byl jeden policista zavražděn, druhý zraněn a Niedermann utekl a ukryl se. Lisbeth byla odvezena do nemocnice v Göteborgu, kde podstoupila náročnou operaci, při které jí byla vyoperována kulka z mozku. Do stejné nemocnice byl odvezen se zraněním hlavy a nohy Lisbethin otec – Alexander Zalaščenko.\n\nZalaščenkovi kdysi obstarala novou identitu a po desetiletí ho chránila skupina několika pracovníků tajných služeb označovaná jako Sekce. Tato skupina byla utajená i v rámci bezpečnostních složek, časem se vymkla jakékoliv kontrole a odhalení jejích praktik by mělo pro všechny zúčastněné osudné následky. Proto se Sekce rozhodla po letech opět operativně jednat. Její bývalý šéf, starý a smrtelně nemocný Evert Gullberg, se pod falešnou záminkou dostal do pokoje Zalaščenka a zastřelil jeho i sebe, neúspěšně se pokoušel dostat i do pokoje Lisbethina. (Tomu zabránila Mikaelova sestra Annika Gianniniová, která se stala obhájkyní Lisbeth čelící obvinění z pokusu o vraždu Zalaščenka a z řady dalších menších provinění.) Sekce dále zorganizuje přepadení Anniky Gianniniové a vloupání do Mikaelova bytu, během kterých se zmocní dokumentů, jež dokazují, že v 90. letech se Sekce spojila s psychiatrem Teleborianem, který zneužil svého postavení a na základě falešného posudku nechal uvěznit Lisbeth Salanderovou do psychiatrické léčebny. Mikael při odposlouchávaných telefonátech předstíral, že o všechny dokumenty přišel, ve skutečnost měl ale další kopie.\n\nMikael, s pomocí doktora Anderse Jonasse, propašoval Lisbeth do pokoje PDA i s připojením na internet. Zdravotní stav Lisbeth byl stabilizovaný, byla mimo ohrožení života, ale pohybovat se mohla jen stěží. Lisbeth se díky PDA spojila s hackerskou komunitou, která poté pomáhala s odposlechy a nabouráváním se do počítačů vyšetřovatelů. Spojila se také s Mikaelem a na jeho žádost pracovala na svém životopisu, který měl být použit u soudu, s policií totiž odmítala mluvit.\n\nNa žádost Dragana Armanského se případem začal zabývat útvar pro ochranu ústavy, součást tajných složek vedená Torstenem Edklinthem. Ten vytvořil vyšetřovací skupinu, která se spojila i s vysokými státními úředníky včetně premiéra a spolupracovala s Blomkvistem.\n\nBývalá šéfredaktorka Milénia Erika Bergerová odešla z vedení Milénia a stala se šéfredaktorkou deníku \"Svenska Morgon-Posten\", po jejím příchodu zemřel její předchůdce Håkan Morander a musela reagovat na změny. Kromě toho jí začal vyhrožovat a ohrožovat stalker, s jehož odhalením na dálku pomohla Lisbeth – byl jím pracovník SMP Peter Fredriksson, který znal a miloval Eriku od střední školy, ale ona ho ignorovala. Erika Petera neudala policii, ale donutila ho opustit Stockholm. Erika posléze SMP opustila kvůli tomu, že se dostala do konfliktu s předsedou představenstva Borgsjöem – redaktor Milénia totiž zjistil, že jeho firmy profitovaly ze zneužívání dětské práce v Asii, a Erika celou záležitost zveřejnila.\n\nK Sekci se dostaly indicie, že Blomkvist má důkazy o roli Sekci, a proto se odhodlala k zoufalému kroku a poslala na něj nájemné vrahy. Blomkvist se ale ubránil a útočniky zneškodnili členové vyšetřovacího týmu z útvaru pro ochranu ústavy.\n\nPři soudním procesu vedeném soudcem Iversenem byl odhalen Peter Teleborian jako lhář a pedofil, na jeho psychiatrickém posudku závisela obžaloba a státní zástupce Ekström tak musel uznat Lisbethinu nevinu a právní způsobilost. Současně s procesem bylo vydáno i speciální číslo časopisu Milénium, které odhalilo spiknutí Sekce proti Salanderové. Zároveň byly provedeny razie, zatčeni členové Sekce a kauza se poté dále vyšetřovala.\n\nLisbeth po soudu odlétá na Gibraltar, aby si srovnala myšlenky, setkává se s finančním poradcem Jeremym MacMillanem, kterého zaměstnala, aby ji „přepral“ peníze z Wennerströmovy aféry. Poté odletěla do Paříže, kde se setkala s Miriam Wu, která v Paříži studovala. Annika posléze Lisbeth oznamuje, že má dědit polovinu Zalova jmění, druhá půlka patří sestře. Lisbeth ale Zalovy peníze odmítá, posléze je ale příjme a pomocí dědictví odhalila, kde se skrývá Ronald Niedermann, napřed jej chtěla zabít, ale pak na něj poštvala motorkáře Sonnyho Nieminena a vše oznámila policii. Niedermann byl zabit motorkáři a Nieminen zastřelen při zatýkání, klub Svavelsjö MC byl definitivně zničen. Lisbeth se opět spřátelila s Mikaelem.\n\n\n"}
{"id": "623528", "url": "https://cs.wikipedia.org/wiki?curid=623528", "title": "Radoslav Suchý", "text": "Radoslav Suchý\n\nRadoslav Suchý (* 7. dubna 1976 Kežmarok) je slovenský hokejový obránce.\n\nS profesionálním hokejem začínal v týmu HK Poprad, kde debutoval v nejvyšší slovenské lize v sezóně 1993/94 kde odehrál tři zápasy.\n\nPo sezóně odešel do zámoří kde hrával tři sezóny v lize QMJHL v týmu Sherbrooke Faucons kde odehrál dvě sezóny a začátek poslední sezóny v QMJHL začal v Sherbrooke Faucons a po 32 odehraných zápasech přestoupil do týmů Chicoutimi Saguenéens kde dohrál sezónu.\n26. září 1997 podepsal smlouvu s týmem Phoenix Coyotes jako volný hráč. Sezóny 1997/98 a 1998/99 strávil na farmě týmu Phoenix nejprv v první sezóně odehrál 26 zápasů v lize IHL v týmu Las Vegas Thunder a v lize AHL v týmu Springfield Falcons kde odehrál i další sezónu.\n\n23. října 1999 měl debut v NHL za tým Phoenix Coyotes proti týmu Washington Capitals kde odehrál 10 minut a 54 sekund.\n22. srpna 2000 prodloužil smlouvu s Phoenixem o tři roky. Ve Phoenixu odehrál celkem pět sezón ve kterých si za 372 zápasů připsal 63 bodů.\n\n6. července 2004 byl vyměněn s výběrem 6. kola vstupního draftu v roce 2005 (Derek Reinhart) do týmu Columbus Blue Jackets za 4. kolo vstupního draftu v roce 2005.\n\nBěhem výluky v NHL 2004/05 se vrátil zpět do rodné vlasti kde podepsal smlouvu s mateřském týmem HK Poprad kde odehrál celou sezónu. Po výluce v NHL se vrátil do Columbusu, kde odehrál jednu sezónu. Jeho poslední zápas v NHL byl proti týmu Dallas Stars. 18. srpna 2006 podepsal smlouvu s týmem ZSC Lions jako volný hráč. V týmu odehrál čtyři sezóny ve kterých pomohl vybojovat titul mistra švýcarské ligy a vyhrát hokejovou ligu mistrů.\n\nPřed začátkem sezóny 2010/11 se vrátil do mateřského týmu HK Podprad.\n\n\n\n\n\n"}
{"id": "623534", "url": "https://cs.wikipedia.org/wiki?curid=623534", "title": "Pánevní kost", "text": "Pánevní kost\n\nPánevní kost (lat. \"os coxae\") je označení pro párovou kost, která s křížovou kostí a kostrčí vytváří pánev. \n\nPletenec pánevní se skládá ze 3 srostlých kostí:\n"}
{"id": "623535", "url": "https://cs.wikipedia.org/wiki?curid=623535", "title": "Lužní potok (národní přírodní památka)", "text": "Lužní potok (národní přírodní památka)\n\nLužní potok ( ), je národní přírodní památka vyhlášená v roce 1990. Důvodem ochrany je ochrana lokality perlorodky říční.\n\nLužní potok pramení v mokřadech západně od obce Kamenná. Od obce Pastviny až po jeho soutok s Rokytnicí tvoří potok přirozenou hranici s Německem. Jeho povodí je částí povodí řeky Sály.\n\nVelkou část chráněného území tvoří nivní údolí potoka. Mezi významné druhy rostlin, rostoucí v nivě a rašeliništích, patří mj. klikva bahenní, orchidej prstnatec májový, vachta trojlistá a zevar nejmenší. Ve vodě roste vzácná ruducha. V potoce žije kriticky ohrožený mlž perlorodka říční a také rak říční či mihule potoční.\n\n"}
{"id": "623538", "url": "https://cs.wikipedia.org/wiki?curid=623538", "title": "SK Rakovník", "text": "SK Rakovník\n\nSK Rakovník (Sportovní klub Rakovník) je jedním z nejstarších českých fotbalových klubů. Má trvalé sídlo v Rakovníku.\n\nKlub byl založen již roku 1903 pod názvem Sportovní kroužek. V letech první světové války přerušil svou činnost, protože mnoho hráčů bylo povoláno přímo na frontu. V roce 1929 vstoupil klub do nově vzniklé II. ligy, od té doby začal používat žluté dresy a modré trenýrky. Nejvyšší fotbalovou soutěž hrál SK Rakovník v sezonách 1942/43 a 1945/46, v obou případech po jednom roce sestoupil. Celkem odehrál 40 ligových zápasů s bilancí 10 výher, 4 remíz, 26 proher a skóre 77:150. Při obou těchto ligových účastech vedl tým jako hrající trenér Oldřich Nejedlý, který se do Rakovníku vrátil v roce 1941. Od roku 1946 působí klub v nižších soutěžích.\n\nV devadesátých letech 20. století hrál ČFL, kterou však s ukončením působnosti sponzora musel prodat a přihlásit tým do divize. V divizi se Rakovník objevoval ještě v roce 2010. Poté klub prošel změnami v hráčském kádru, kdy mladší hráči vystřídali starší hráče, kteří již „pověsili kopačky na hřebík“, což se samozřejmě podepsalo i na výkonnosti a klub hrál krajský přebor, kde však nedosahoval takových výsledků, jakých se očekávalo a přišel pád až do I. A třídy. Zde tým převzal trenér Jiří Kučera, který tým postavil vyložené na odchovancích. V první sezoně mužstvo hrálo ve středu tabulky. V druhé sezoně (2013/2014) mužstvo ale dokázalo I. A třídu ovládnout a přišel postup zpět do krajského přeboru.\n\nNávrat do krajského přeboru nebyl úplně dle představ vedení klubu. Podzimní část byla slušná, ale na jaře přišla výsledková krize a trenér Jiří Kučera šel od kormidla. Mužstvo převzal Miroslav Procházka, který jej vedl až do závěrečných kol sezony 2015/2016. Poté mu vedení oznámilo, že s ním od příští sezony nepočítá, že mužstvo přebírá ambiciózní mladý trenér Libor Šíma a Miroslav Procházka skončil ze dne na den. Mužstvo do konce sezony dotrénoval asistent Rostislav Hertl. Mladý ambiciózní trenér Libor Šíma ve své první sezoně dokázal (2016/2017) mužstvo zásluhou výborného jara pozvednout a dostat až na 4. místo v tabulce krajského přeboru, které znamenalo postup do FORTUNA divize A. V obnovené divizní premiéře v sezoně 2017/2018 mužstvo hrálo velmi dobře a při zisku 47 bodů obsadilo 4. místo. V sezoně 2018/2019 mužstvo vybojovalo 3. místo a následně postoupilo do ČFL pro nadcházející sezonu 2019/20.\n\nZa Rakovník nastupovalo mnoho známých hráčů, například: Radim Suchánek, Oldřich Nejedlý, Josef Košťálek, Aleš Chvalovský, Pavel Drsek, Radek Sňozík, Martin Psohlavec, Rostislav Hertl, Pavel Besta, Petr Hlavsa.\n\n\n\n"}
{"id": "623539", "url": "https://cs.wikipedia.org/wiki?curid=623539", "title": "Upolínová louka pod Křížky", "text": "Upolínová louka pod Křížky\n\nUpolínová louka pod Křížky je národní přírodní památka, byla vyhlášena v roce 1990 a nachází se u obce Prameny. Důvodem ochrany je mokřadní louka s bohatou květenou. Péčí o území je pověřena správa CHKO Slavkovský les.\n\nLokalita se nachází u vnějšího okraje skalní plošiny, která se mírně svažuje od skalního výchozu vrchu \"U Tří křížů (817 m n. m)\" směrem k Dlouhé stoce. V těsné blízkosti je další národní přírodní památka Křížky.\n\nMezi některé vzácné a ohrožené druhy rostlin v oblasti patří zejména drobná vrba borůvkovitá (\"Salix myrtilloides\") a upolín evropský (\"Trollius europaeus\"). Dále zde roste např. vachta trojlistá (\"Menyanthes trifoliata\") a mochna bahenní (\"Comarum palustre\"), kosatec sibiřský (\"Iris sibirica\"), ostřice stinná (\"Carex umbrosa\"), drobná vrba rozmarýnolistá (\"Salix rosmarinifolia\") nebo orchideje prstnatec Fuchsův (\"Dactylorhiza fuchsii\") a prstnatec májový (\"Dactylorhiza majalis\").\n\nV lokalitě hnízdí zde několik párů chřástala polního (\"Crex crex\"). Z plazů se lze setkat se zmijí obecnou (\"Vipera berus\"), obojživelníky zastupuje skokan krátkonohý (\"Pelophylax lessonae\") a skokan hnědý (\"Rana temporaria\").\n\nV literatuře se zde uváděl i výskyt vzácného tetřívka obecného (\"Tetrao tetrix\"), ten však již ze Slavkovského lesa téměř vymizel a na lokalitě nebyl nově potvrzen.\n\nZ motýlů byl pozorován žluťásek borůvkový (\"Colias palaeno\").\n\n"}
{"id": "623543", "url": "https://cs.wikipedia.org/wiki?curid=623543", "title": "Kapteynova hvězda", "text": "Kapteynova hvězda\n\nKapteynova hvězda je červený trpaslík spektrální třídy M1, nachází se 13 světelných let od Země v souhvězdí Malíře. Má hvězdnou velikost 9 a je pozorovatelný pouze dalekohledem.\n\nHvězda, která je v současné době známa pod názvem Kapteynova hvězda, byla katalogizována v roce 1898 nizozemským astronomem Jacobusem Kapteynem. Při zkoumání hvězdných map a fotografických desek zaznamenal u hvězdy velmi vysoký vlastní pohyb po obloze (více než 8 úhlových vteřin za rok). Hvězda byla pojmenována na počest svého objevitele Kapteynovou hvězdou. V době svého objevu měla ze všech hvězd největší vlastní pohyb po obloze, sesadila z prvního místa hvězdu Groombridge 1830. Po objevu Barnardovy hvězdy v roce 1916 má Kapteynova hvězda dodnes druhý nejvyšší vlastní pohyb po obloze. Nejblíže byla Slunci před 10 800 lety, 7 světelných let.\n\nKapteynova hvězda je hvězdou hlavní posloupnosti o velikosti čtvrtiny a hmotnosti třetiny Slunce, má povrchovou teplotu přibližně 3 500 Kelvinů, přesná měření dávají odlišné údaje. Jedná se o proměnnou hvězdu typu VZ Pictoris a BY Draconis.\n\nTato hvězda je neobvyklá v několika dalších ohledech: má vysokou radiální rychlost, obíhá kolem středu naší Galaxie po retrográdní dráze a je nejbližší známou hvězdou, která je součástí hala naší galaxie.\n\nChemické složení hvězdy naznačuje, že Kapteynova hvězda byla původně součástí kulové hvězdokupy Omega Centauri, která je pravděpodobně zbytkem trpasličí galaxie, která byla pohlcena Mléčnou dráhou.\n\n"}
{"id": "623549", "url": "https://cs.wikipedia.org/wiki?curid=623549", "title": "Prodaná nevěsta (film, 1981)", "text": "Prodaná nevěsta (film, 1981)\n\nProdaná nevěsta je český televizní film, jde o filmovou hudební komedii režiséra Františka Filipa z roku 1981 na námět opery \"Prodaná nevěsta\" Bedřicha Smetany.\n\n\n"}
{"id": "623550", "url": "https://cs.wikipedia.org/wiki?curid=623550", "title": "Jiří Štursa", "text": "Jiří Štursa\n\nJiří Štursa (17. března 1910, Praha – 6. února 1995, Praha) byl český architekt.\n\nV letech 1928–1933 vystudoval architekturu na Českém vysokém učení technickém v Praze. Ve třicátých letech byl spolu s Karlem Janů a Jiřím Voženílkem členem levicové skupiny PAS (Pokroková architektonická skupina). Zabývali se otázkami sociálního bydlení a typizací stavební výroby podle sovětských vzorů.\n\nV letech 1936–1938 spolupracoval se sochařem Otakarem Švecem na návrhu pomníku Tomáše Garrigua Masaryka na Letné.\nV roce 1938–1939 postavili spolu s Karlem Janů tzv. \"Volmanovu vilu\" v Čelákovicích, která je považována za jednu z nejvýznamnějších staveb českého funkcionalismu. \n\nV letech 1952–1954 byl děkanem fakulty architektury ČVUT.\n\n\n\n\n\n"}
{"id": "623552", "url": "https://cs.wikipedia.org/wiki?curid=623552", "title": "Isabela z Angoulême", "text": "Isabela z Angoulême\n\nIsabela z Angoulême ( \"Isabelle d'Angoulême\", 1187/1188 – 31. května 1246 klášter Fontevrault) byla anglickou královnou a hraběnkou z Angoulême a La Marche.\n\nIsabela byla dcerou hraběte Aymera z Angoulême a Alice, pravnučky francouzského krále Ludvíka VI. Původně byla od roku 1199 zasnoubena s Hugem z Lusignanu. V roce 1200 nechal anglický král zrušit své manželství s Isabelou z Gloucesteru pro blízké příbuzenství a 24. srpna se v katedrále v Bordeaux oženil s mladičkou dědičkou Angoulême. Královnou byla korunována ve Westminsteru 8. října téhož roku.\n\nJan Hugovi z Lusignanu neposkytl žádnou kompenzaci, naštvaný feudál obrátil své kroky na francouzský dvůr a stěžoval si na únos nevěsty králi Filipovi jako Janovu lennímu pánovi. Dvorský soud se opakovaně marně snažil Jana předvolat ke slyšení a nakonec dal za pravdu Lusignanům. Rozsudek zbavil anglického krále všech francouzských lén a vedl k válce. Roku 1206 se Jan vzdal ve Filipův prospěch svých držav severně od Loiry.\n\nIsabela byla již jako dívka proslavena svou krásou, současníky byla nazývána \"Helenou\". Manželství s o mnoho let starším Janem bylo požehnáno následníkem až roku 1207, kdy se narodil syn Jindřich. Po něm následovala čtyři další těhotenství.\n\nOvdověla roku 1216, pomohla zařídit synovu korunovaci a o rok později odešla zpět do Francie převzít své dědictví. V první polovině roku 1220 se provdala za Huga z Lusignanu, syna svého původního snoubence a porodila mu deset dětí. Ve čtyřicátých letech konspirovala proti francouzské koruně a před odplatou uprchla do kláštera Fontevrault, kde zemřela roku 1246 a byla i pohřbena. Zachoval se její náhrobek.\n\n"}
{"id": "623557", "url": "https://cs.wikipedia.org/wiki?curid=623557", "title": "Aleš Košnar", "text": "Aleš Košnar\n\nAleš Košnar (* 2. ledna 1944, Praha) je český herec a dramaturg.\n\nZačínal jako dětská hvězda ve filmu. Po absolvování DAMU působil v divadle v Ostravě, Příbrami, hostoval v divadle Atelier. Jako dramaturg pracoval pro Československou televizi.\n\n"}
{"id": "623563", "url": "https://cs.wikipedia.org/wiki?curid=623563", "title": "Pardubický kraj (1949–1960)", "text": "Pardubický kraj (1949–1960)\n\nPardubický kraj vzniklý k 1. lednu 1949 na základě komunistické správní reformy z roku 1948 a existující do 30. června 1960, se do značné míry kryl se stejnojmenným moderním krajem, ale zdaleka tolik nezasahoval na území Moravy (z moravských částí moderního pardubického kraje k němu náležela pouze obec Lubník a osada Nedvězíčko) a nenáležely k němu i některé české části moderního kraje (obce Banín, Bělá nad Svitavou, Dětřichov, Chrastavec, Koclířov, Kukle, Lavičné, Mikuleč, Opatov, Opatovec, Vítějeves a katastrální území Brněnec, Česká Dlouhá, Česká Kamenná Horka, Zářečí nad Svitavou. Naopak k němu náležely okrajové části moderních krajů Královéhradeckého, Středočeského (okolí Čáslavi), Vysočina (okolí Chotěboře, obce Borovnice, Herálec, Chlumětín, Javorek, Krásné, Líšná, Nový Jimramov, Podlesí, Radostín, Spělkov, Svratka, Vojnův Městec, katastrální území České Milovy, České Křižánky, Jimramov, Jimramovské Pavlovice, Podlesí u Sněžného, Sedliště, Trhonice) a Jihomoravského (pouze česká osada Jobova Lhota). Jak je vidět, tak na Moravu zasahoval nejnápadněji na území moderního kraje Vysočina. Centrem kraje byly Pardubice. Kraj měl rozlohu 4 232 km². \n\nNa severu sousedil s krajem Hradeckým, na západě s Pražským, na jihu s Jihlavským, na jihovýchodě Brněnským a na východě s Olomouckým.\n\n12 okresů: Čáslav, Hlinsko, Holice, Chotěboř, Chrudim, Lanškroun, Litomyšl, Pardubice, Polička, Přelouč, Ústí nad Orlicí, Vysoké Mýto, \n\n1. července 1960 byla na základě další správní reformy většina území Pardubického kraje začleněna do kraje Východočeského a okrajové části do krajů Středočeského a Jihomoravského.\n\nStávající rozdělení bývalého Pardubického kraje je účinné od 1. ledna 2000. \n\n\n"}
{"id": "623565", "url": "https://cs.wikipedia.org/wiki?curid=623565", "title": "Čerňava (přírodní rezervace)", "text": "Čerňava (přírodní rezervace)\n\nČerňava je přírodní rezervace v lokalitě Rajnochovice v okrese Kroměříž, na svahu hory Čerňava (844 m). Leží uvnitř přírodního parku Hostýnské vrchy v Hostýnsko-vsetínské hornatině.\n\nDůvodem ochrany je dochovaný zbytek karpatské jedlobučiny starý až 280 let.\nSpráva AOPK Zlín.\n"}
{"id": "623568", "url": "https://cs.wikipedia.org/wiki?curid=623568", "title": "The Silence", "text": "The Silence\n\nThe Silence je píseň anglické popové zpěvačky Alexandry Burke. Píseň pochází z jejího debutového alba \"Overcome\". Produkce se ujal producent RedOne. Je to šestý singl z tohoto alba.\n"}
{"id": "623571", "url": "https://cs.wikipedia.org/wiki?curid=623571", "title": "Pražský hřbitov", "text": "Pražský hřbitov\n\nPražský hřbitov ( ) je šestý román italského spisovatele a filosofa Umberta Eca.\n\nRomán sleduje události odehrávající se před zrodem spisu židovského plánu na ovládnutí světa v podobě tzv. \"Protokolů sionských mudrců\", díla získaného ruskou tajnou službou a vydaného mnichem Sergejem Nilusem roku 1905. Na příběhu tohoto falza jsou popsány historické události, jakými byly rychlé ovládnutí italského jihu Garibaldim, včetně neobjasněného úmrtí jeho viceintendanta Ippolita Nieva, francouzsko-pruská válka, Pařížská komuna a také vhled do pozadí Dreyfusovy aféry.\n\nEco byl fascinován tím, že základním motivem ke vzniku \"Protokolů\" se stal antisemitismus, který prolíná dějem jako nástroj mocenských skupin – křesťanů, zednářů a dalších skupin. Příběh se odehrává převážně v Paříži, Itálii a popsána je také schůzka na pražském židovském hřbitově. Hlavním hrdinou je kapitán Simonini, tajný agent a intrikán, který stál za většinou politických spiknutí v Evropě té doby. Eco se při psaní románu inspiroval pouze skutečnými historickými postavami a událostmi.\n\nKniha vznikla ve formě Simoniniho deníkových zápisků, v nichž mapoval prožité příběhy. Na stránky deníku svými poznámkami opakovaně vstupuje záhadný abbe Dalla Piccola, představující snad alter ego autorovy rozdvojené osobnosti. Psaní má terapeutický účinek. Kapitánova ztracená paměť se mu navrací díky uvědomování si vlastní minulosti.\nScénu tajného nočního setkání rabínů na pražském hřbitově zveřejnil pruský antisemita Herrmann Goedsche v románu \"Biarritz\" (1868). Jak uvedl Eco, ústřední motiv vykradl z Dumasova románu \"Josef Balsamo\", kdy nahradil noční schůzku hraběte Cagliostra s partou iluminátů rabíny dvanácti izraelských kmenů, kteří osnovali plány na ovládnutí světa.\n\n\n"}
{"id": "623573", "url": "https://cs.wikipedia.org/wiki?curid=623573", "title": "Válečkové ložisko", "text": "Válečkové ložisko\n\nVálečkové ložisko je rozšířený druh valivého ložiska. Primárně se používá pouze pro přenos radiálních sil.<br>\nVálečkové ložisko se skládá z:\n\n\n\nVálečková ložiska se rozlišují podle toho, jakým způsobem je zabráněno válečkům se pohybovat v axiálním směru:\n\nAxiální válečkové ložisko je zvláštní, zcela odlišný, druh válečkového ložiska, jehož úkolem je přenášet axiální síly. V praxi se vyskytuje spíše vzácně.\n\nJako všechna valivá ložiska, pro jejich provoz je nutné je mazat. V převodovkách se toto provádí olejem.\n\nŽivotnost každého ložiska je omezená. Je úkolem konstruktéra vybrat takové ložisko, které vydrží požadovanou zátěž po požadovanou dobu životnosti zařízení.\nLožisko na konci své životnosti se často prozrazuje hučením.\n\n"}
{"id": "623575", "url": "https://cs.wikipedia.org/wiki?curid=623575", "title": "Higher (píseň, Taio Cruz)", "text": "Higher (píseň, Taio Cruz)\n\n„Higher“ je píseň britského R&B zpěváka Taio Cruze. Píseň se nachází na jeho druhém studiovém albu Rokstarr. Produkce se ujali producenti Sandy Vee a Taio Cruz. S touto písní Cruzovi vypomohla australská popová zpěvačka Kylie Minogue.\n"}
{"id": "623576", "url": "https://cs.wikipedia.org/wiki?curid=623576", "title": "Eliška a její rod", "text": "Eliška a její rod\n\nEliška a její rod je český televizní komediální seriál režiséra Františka Filipa z roku 1966.\n\n\n\n"}
{"id": "623578", "url": "https://cs.wikipedia.org/wiki?curid=623578", "title": "Better Than Love", "text": "Better Than Love\n\n„Better Than Love“ je singl britského synthpopového dua Hurts. Píseň pochází z jeho debutového studiového alba \"Happiness\". Produkce se ujali producenti Joseph Cross a Jonas Quant.\n\nHudební videolkip byl na oficiální Youtube kanál Hurts nahrán 28. srpna 2010. Trailer k videolkipu byl nahrán den předem. Jedná se o jejich první profesionální videoklip a režíroval ho W.I.Z.. Hlavní protagonisté Theo Hutchcraft a Adam Anderson jsou v místnosti, kde probíhá konkurz pro baletky.\n"}
{"id": "623581", "url": "https://cs.wikipedia.org/wiki?curid=623581", "title": "Stay (píseň, Hurts)", "text": "Stay (píseň, Hurts)\n\nStay je píseň britského synthpopového dua Hurts. Píseň pochází z jeho debutového studiového alba \"Happiness\". Produkce se ujal producent Jonas Quant.\n"}
{"id": "623582", "url": "https://cs.wikipedia.org/wiki?curid=623582", "title": "Miantonomo", "text": "Miantonomo\n\nMiantonomo (cca 1600–1643) psáno též Miantonomi, Miantonomoh, Meantunomoh, Miantanomi aj. byl náčelníkem (sachemem) severoamerického indiánského kmene Narragansettů. Do historie se zapsal svým ambivalentním postojem k evropským kolonizátorům, když nejprve jejich pronikání podporoval a snažil se využít jejich spojenectví ve prospěch obchodního a mocenského vzestupu svého kmene, ale postupně si zřejmě uvědomil nebezpečí, jež Evropané představují a je pravděpodobné, že začal připravovat velké indiánské povstání proti bělochům. Jeho osudem se však stal mohegánský náčelník Uncas, který měl hlavní podíl na jeho smrti a neuskutečněných plánech.\nNarragansettové sídlili v Nové Anglii, v oblasti dnešního státu Rhode Island a měli ze všech novoanglických Indiánů nejpočetnější populaci čítající 20 000 - 30 000 lidí. Neměli pověst nelítostných bojovníků jako například jejich obchodní partneři a občasní spojenci Mohawkové či jejich rivalové Pequotové, ale jejich moc spočívala spíše na organizovanosti, obchodních schopnostech a řemeslné zručnosti. Zásadní skutečností bylo, že měli přístup k mělčinám, na nichž žily jisté druhy mlžů, z jejichž schránek se vyráběly tzv. wampumy. Těch si cenili domorodci celého severovýchodu Severní Ameriky a používali je jako důležitý ceremoniální předmět. Narragansettové dodávali wampumy mnoha etnikům včetně členům mocného kmenového svazu Irokézů, především Mohavkům. Jako prakticky všichni lesní Indiáni nebyli ani Narragansettové striktně rovnostářskou společností. I zde existovala vládnoucí vrstva, jež měla mírně nadstandardní postavení. Právě z vládnoucího rodu Miantonomo pocházel. Funkce náčelníků měla mezi místními domorodci jakýsi „polodědický“ charakter, což znamená, že pokud měl muž z náčelnického rodu alespoň průměrné schopnosti, obvykle svou funkci zastával až do smrti. Narragansettové patřili mezi kmeny s relativně centralizovanou náčelnickou mocí. V čele kmene stáli dva tzv. „velcí sachemové“. Kmen byl nicméně rozdělen na několik menších komunit, každá komunita měla své náčelníky.\n\nMiantonomovo datum narození není známo, ale pravděpodobně se tak stalo okolo roku 1600. O jeho rodičích a výchově se prakticky nic neví, známe jen jméno jeho otce, jímž byl jistý Mascus. O některých aspektech života narragansettských náčelníků (sachemů) nám zachoval své cenné svědectví Roger Williams, zřejmě největší dobový znalec těchto Indiánů. Podle něj patřili členové vládnoucího rodu mezi relativně bohatou vrstvu: „Náčelníkův dům se velmi odlišuje od jiných - je větší a luxusněji a kvalitněji zařízen.“ Obyčejní lidé „se podřizují nejvyšším sachemům, jimž nosí dary a kromě toho mají také zvláštní ochránce, nižší sachemy, kterým rovněž dávají dary. Když pak utrpí nějakou škodu ... tito je pomstí (...) Obvyklým trestem vykonávaným sachem je buď bití nebo mrskání, či trest smrti jeho vlastní rukou, čemuž se obvykle v tichosti podvolí. I když někdy vyšle sachem tajného popravčího, jednoho ze svých významných náčelníků, utnout (odsouzenému) hlavu..., pokud existuje obava ze vzpoury při veřejné popravě.“ Sachemům z jejich postavení nicméně neplynuly jen výhody, spíše naopak. Být sachemem představovalo mít spoustu povinností. Museli se starat o sirotky, staré bezprizorní lidi, organizovat obranu kmene či vesnice, rozdávat dary za účelem udržení svého vlivu či získávání nových stoupenců atd. „Nemohou donutit své lidi, aby se řídili tím, vůči čemu mají averzi a tím co nejde zařídit jemným přesvědčováním.“ \"Pokud by se náčelníci tímto pravidlem neřídili, mohlo se stát, že, je jejich lidé opustí kvůli znechucení (z jejich činů) a špatnému zacházení a jdou žít k jiným sachemům, kteří je mohou chránit…“ Je pravděpodobné, že Miantonomo disponoval takovými vlastnostmi, jež mu zajišťovaly značný vliv. Zdá se však, že Miantonomo nemohl podniknout žádnou akci bez souhlasu svého strýce Canonicuse. Canonicus se v pramenech neobjevuje tak často jako jeho synovec, ale jeho moc byla značná. Byl zřejmě výrazně starší (asi o 30 let) a konzervativnější. Je možno říci, že on se staral především o vnitřní záležitosti, zatímco Miantonomo často cestoval, jednal, vedl bojovníky do válek, zkrátka byl aktivnější v „zahraničních“ záležitostech. Williams označil Miantonoma Canonicusovým „maršálem a katem“, z hlediska domorodců šlo o velkého válečného sachema.\nCo se týče charakterových vlastností, jsme nuceni spoléhat na dobové anglické autory. Ti označovali Miantonoma jako „ambiciózního a chytrého“ či jako „velmi přísného muže, velké postavy, kruté povahy.“ Je ironií, že i jeho dlouholetý anglický „přítel“ Roger Williams ho v jednom dopise charakterizoval jako „pyšného, zlostného a chamtivého, nepoctivého a plného nenávisti.“ Další zprávy hovoří, že byl „velmi dobře stavěný, vysoký, bystrý, mazaný ... a zároveň nadutý.“ Ač jeho popsané charakterové vlastnosti mají spíše negativní konotaci, lze je interpretovat naopak pozitivně. Naznačují jeho nezávislost, jeho snahu nepodřizovat se kolonistům, jeho schopnost být přinejmenším rovnocenným partnerem v jednáních. Jde z nich rozpoznat respekt, jehož u Angličanů požíval.\n\nMiantonomo se v pramenech poprvé objevuje v roce 1632, kdy již velmi pravděpodobně zastával funkci velkého sachema (náčelníka) Narragansettů po boku svého podstatně staršího strýce Canonicuse. Dá se usuzovat, že náčelnický post získal teprve nedlouho před tímto datem. V tomto roce navštívil v doprovodu svých mužů Boston – hlavní město nedávno založené puritánské kolonie Massachusetts. Během návštěvy došlo k incidentu, při němž se tři domorodci z náčelníkovy suity v době, kdy zbytek navštívil mši, „vloupali“ do jednoho z anglických domů. Na žádost guvernéra je pak Miantonomo nechal zbičovat a vyhnat z města. Nicméně přesto se podařilo mezi Narragansetty a massachusettskými puritány navázat mírové vztahy. Dalších několik let chybí o Miantonomovi zmínky a jeho jméno se vynořuje až v roce 1636 v souvislosti s příchodem Rogera Williamse a s počínající pequotskou válkou.\n\nV lednu 1636 se v blízkosti zálivu Narragansett usadil nekonformní duchovní Roger Williams, jehož vyhnali puritáni z Massachusetts. Williams byl mimo jiné studentem, ochráncem a v jistých aspektech i obdivovatelem domorodé kultury. Ostatně jeho obrana práv Indiánů měla určitý vliv na jeho vyhoštění z puritánské kolonie. Území u řeky Seeconk, kde Williams a hrstka jeho stoupenců založili osadu Providence základ kolonie Rhode Island, dostal výměnou za dary od sachemů Canonicuse a Miantonoma a wampanoažského náčelníka Massasoita. Indiáni vyhnancům odstoupili půdu jako stvrzení přátelství a rovněž očekávali prospěch z blízkosti žádoucích obchodních partnerů. Instituce darů byla v domorodé společnosti nesmírně důležitá. Narragansettové ochotně poskytli Williamsovi a jeho druhům pomoc, když viděli, že jsou v nouzi. Považovali však za samozřejmost, že jim tuto jejich pohostinnost bude Williams oplácet dary a službami, až se jeho situace zlepší, což se také stalo. S Narragansetty, především pak s Miantonomem udržoval od začátku přátelské vztahy a docházelo mezi nimi k častým návštěvám. Později se zmínil, že je (tj. hlavně Miantonoma a jeho doprovod, neboť Canonicus příliš necestoval) mnohokrát ubytoval ve svém domě, půjčoval jim lodě atd. Williams se často účastnil kmenových porad a snažil se dělat domorodcům rádce a tlumočníka ve vztazích k Angličanům a okolním indiánským kmenům.\nV roce 1636 došlo k vypuknutí konfliktu mezi Pequoty a Angličany. Pequotové byli bojovným kmenem usazeným v oblasti dnešního státu Connecticut. Jejich vztahy s Narragansetty byly dlouhodobě napjaté a v minulosti spolu několikrát tyto kmeny válčily. V roce 1634 se pokusili s Angličany uzavřít spojenectví. Vyjednali s nimi obchodní smlouvu, pozvali je dokonce založit kolonii v údolí řeky Connecticut, ale situace se postupně zcela zvrtla. Při jednáních evidentně chyběl kvalitní překladatel a Pequotové podle kolonistů dohodu neplnili. Navíc došlo k několika incidentům na hranicích, za které puritáni obvinili Pequoty a zareagovali na ně tak ostře, že Pequotové byli nuceni sáhnout k odvetným opatřením. V létě 1636 tak začala tzv. pequotská válka. Situace Pequotů byla zlá. Mnoho spojeneckých skupin od nich nedávno odpadlo, vztahy s Nizozemci, kteří měli obchodní stanici v údolí řeky Connecticut i Narragansetty byly špatné. Pequotové pochopili v té době jednu věc. Pokud chtějí domorodci uspět ve  vojenském či mocenském boji s nově příchozími Evropany, musí zapomenout na stará nepřátelství. Obrátili se tedy tam, kde cítili největší indiánskou sílu. Požádali své tradiční nepřátele Narragansetty o setkání. Ti souhlasili. V září 1636 proběhla jednání, kterých se samozřejmě zúčastnil i Miantonomo. Pequotové apelovali na to, že Angličané představují hrozbu pro všechny Indiány a proto je třeba se sjednotit. Narragansettové však tento názor nesdíleli a pequotské spojenectví odmítli. Důvodů, proč tak učinili, bylo několik. Zaprvé ještě na vlastní kůži nepocítili negativa evropské kolonizace (nebo netušili, že pochází od Evropanů - epidemie), zadruhé Pequotové byli tradiční nepřátelé a jejich oslabení považovali za příležitost pro sebe. Významnou roli sehrála i osoba Rogera Williamse, který se jednání účastnil a nabádal narragansettské sachemy pequotský plán odmítnout. Ani Angličané nelenili a vyslali k Narragansettům své poselstvo. Přestože delegaci přijali přátelsky, vyjadřovali se Narragansettové velmi opatrně a zjevně zatím neměli v úmyslu přidat se na stranu Angličanů. Sám Miantonomo byl pro vyčkávací taktiku. Ve své řeči vyzdvihl sílu obou znepřátelených stran: „Ačkoli je Angličanů ve srovnání s mými lidmi málo, nevyznají se v lesích a bažinách ... mají výhodu díky svým zbraním, zvláště puškám, z nichž mají mí lidé hrůzu. Navíc jsem slyšel, že pocházejí z mnohem početnějšího národa, daleko převyšujícího svým počtem všechny Indiány.“ Pequoty pak označil za kruté a schopné válečníky, podstatně bojovnější než Narragansetty. Proto radil „zachovat přátelství s oběma“. Situace se však brzy změnila. Již v říjnu dorazil Miantonomo do Bostonu a dojednal smlouvu o pasivním angažování Narragansettů na straně Angličanů a začátkem roku 1637 již zcela nepokrytě nabízel služby svého kmene při předpokládané výpravě proti Pequotům. Činil tak prostřednictvím Rogera Williamse, který zůstal v kontaktu s massachusettskými puritány. V květnu 1637 dospěla pequotská válka ke svému rozuzlení. Angličané z nedávno založené kolonie Connecticut vyslali svou výpravu, která válku rozhodla. K Angličanům se přidal Mohegán Uncas s asi 70 muži a posléze i přibližně 400 Narragansettů. Z dochovaných pramenů není zřejmé, zda se výpravy zúčastnil i Miantonomo, ale je to velmi pravděpodobné. Tato skupina, v níž byli Angličané v menšině (jen asi 90 mužů), pronikla na území Pequotů a v bitvě na řece Mystic 26. května 1637 rozhodla o osudu války. Podařilo se jim zcela zdecimovat osazenstvo pequotské palisádové pevnosti a zastrašit zbývající členy kmene tak, že nebyli schopni žádné efektivní akce. Bitva ukázala Indiánům bezohlednost a krutost, kterou jsou schopni kolonisté. Angličané nejevili nejmenší rozpaky zabíjet ženy a děti, což údajně šokovalo jejich indiánské spojence. Kmen Pequotů tímto přestal fungovat jako reálná síla a většinu jeho členů si mezi sebe rozdělili Angličané, Mohegáni a Narragansetti. Tečkou za „pequotskou problematikou“ měla být konference konaná v září 1638 v Hartfordu. Šlo o největší mezirasové setkání, jehož byla do té doby Nová Anglie svědkem. Zúčastnili se ho Angličané z Connecticutu, Mohegáni a Narragansettové. Jenom posledně jmenovaných dorazilo do connecticutského města více než 150. S Narragansetty cestoval do Hartfordu i Roger Williams, neboť k němu měli velkou důvěru. O cestě tam napsal: „Cestou jsme potkávali mnoho Narragansettů, kteří si stěžovali na loupeže a násilnosti, jež si vytrpěli od Pequotů a Mohegánů … a dostali jsme také informace, že (Pequotové a Mohegáni) jsou ukryti na cestě, chtějí zabránit Miantonomovi v cestě do Connecticutu a mnozí hrozí, že ho uvaří v kotli … Miantonomo a jeho rada nechávali každou noc rozmístit hlídky a na nebezpečných místech se postavila stráž okolo sachemů, Miantonoma a jeho ženy, okolo mě a mé společnosti však vždy nejdříve. Na každé straně cesty šlo čtyřicet nebo padesát mužů, aby zabránili překvapivému útoku.“ Nevraživost mezi nedávno ještě spojeneckými indiánskými skupinami byla zcela zřejmá. Narragansettům se nicméně podařilo dorazit bez problémů. Došlo k obtížným jednáním, při nichž se Angličané pokoušeli mírnit antipatii mezi Mohegány a Narragansetty do značné míry personifikovanou jejich náčelníky. Dokonce přiměli Uncase a Miantonoma, aby si potřásli rukama. Miantonomo navíc pozval mohegánského sachema na večeři, ale ten přes naléhání Angličanů odmítl. Dohoda z Hartfordu, kterou Angličané, Mohegáni a Narragansettové uzavřeli, řešila především problém Pequotů, ale rovněž konstatovala, že tímto mají být problémy mezi Mohegány a Narragansetty vyřešeny. Pokud by v budoucnu mezi nimi došlo ke sporům, měly být řešeny výhradně prostřednictvím Angličanů.\n\nKoncem roku 1638 pronikli Mohegáni při hledání pequotských uprchlíků do lovišť Narragansettů a od toho okamžiku se táhla série incidentů a vzájemných obvinění, která vyvrcholila v roce 1643. Narragansetty tato událost velmi pobouřila, neboť Mohegáni se pohybovali téměř na jejich území. Uncas chtěl spor vyřešit po svém. Vyzval Miantonoma k souboji muže proti muži, ale byl odmítnut. Narragansetti si již od roku 1637 stěžovali na Uncase a obviňovali ho, vcelku oprávněně, z oportunismu a falešnosti. Hlavním důvodem napjatého vztahu byl problém přeživších Pequotů. Ačkoli si podle Hartfordské smlouvy měla obě etnika rozdělit zbylé Pequoty rovným dílem, Uncas jich naprostou většinu shromáždil v rámci svého kmene. Narragansettové těžce nesli, že od nich mnozí Pequotové během let 1637-38 odešli k Mohegánům. Až do zmiňované smlouvy a částečně i po ní Narragansettové využívali vylidněnou zemi Pequotů jako lovecké teritorium. Jejich muži však byli několikrát napadeni Mohegány, což vztahy ještě zostřilo. Narragansettové se kromě toho cítili oklamáni a podvedeni Angličany. Již v srpnu 1637 si Canonicus stěžoval, že kolonisté nesplnili sliby, které dali Narragansettům, když uzavírali v říjnu 1636 alianci. Je evidentní, že Narragansetti byli s výsledky pequotské války nespokojeni a tato nespokojenost se musela promítnout do etnických vztahů v oblasti jižní Nové Anglie. Zcela jinak na tom byli Mohegáni. Uncas se ukázal dokonalým oportunistou a tato politika se mu vyplácela. Necelé dva roky po válce podstoupil Connecticutu většinu svého území, čímž jasně demonstroval svou věrnost Angličanům. Právě díky ochranné ruce, jíž nad ním držel Connecticut, mohl uskutečnit mnoho ze svých mocenských záměrů. Naopak Narragansettové začali ztrácet podporu nejpočetnější novoanglické kolonie Massachusetts. Hlavním důvodem bylo šíření různých zvěstí o chystaném indiánském spiknutí. V jeho čele měl stanout Miantonomo. Plymouthský guvernér Bradford napsal massachusettskému guvernérovi Johnu Winthropovi dopis, v němž mu referoval o tom, že se Narragansetti pokoušejí najmout Mohawky, aby jim pomohli v připravované válce s Angličany. \n\nKromě zhoršujících se vztahů s Massachusetts ohrožovaly Narragansetty i vnitřní problémy. Tento kmen, který v předchozích letech vystupoval poměrně jednotně, se začal štěpit na frakce, tvořené skupinami, jež se rozhodly vést vlastní politiku. Téměř nezávisle na Narragansettech jednal od konce 30. let Ninigret, náčelník Východních Niantiků, a Miantonomovi ani Canonicusovi se nepodařilo přivézt ho k „poslušnosti“. Potíže vyvstaly i na severu jejich území. Začátkem 40. let začaly skupiny Shawometů a Pawtuxetů, dřívějších „poddaných“ Narragansettů, praktikovat nezávislou politiku. Vrcholem snažení těchto etnik bylo, že v červnu roku 1643 převedli jejich sachemové Pomham (Pumham) a Sacononco bez souhlasu Miantonoma svá území pod jurisdikci Massachusetts.\n\nNarragansettové měli ke kolonistům vždy ambivalentní postoj. Zpočátku však převažovaly kladné aspekty vzájemného kontaktu. Angličané případně Nizozemci byli atraktivními obchodními partnery, od nichž se dalo výhodně získat „magické“ zboží. Narragansettové obdivovali jejich technickou vyspělost. Kromě schopností zpracovávat kovy a vyrábět „kouzelné“ zbraně a zajímavé oblečení je fascinovalo především písmo a knihy. Dále si všimli, že Evropané jsou vůči nemocem, které domorodce kosí ve velkém daleko odolnější. Nenapadlo je, že Evropané jsou ti, kteří do jejich země tyto nemoci zavlekli. Ze všech těchto věcí vyvozovali mj. to, že evropský (anglický) bůh je mocnější než bohové jejich panteonu. Toto byl také důvod, který mohl Indiány přimět k uvažování o přestupu na křesťanství. Roger Williams se někdy v této době zúčastnil kmenové porady, během níž došlo k zajímavému rozhovoru: „Indián Quiníhticut řekl sachemovi Miantonomovi: \"…věřím, že naše duše … jak nám to říkali naši otcové, jdou na jihozápad.\" Sachem odpověděl: \"Jak můžeš ty sám vědět, že duše jdou na jihozápad? Viděl jsi tam někdy duši jít?\" Domorodec odpověděl: \"A kdy on (Roger Williams) viděl odcházet duše do Nebe či Pekla?\" Sachem znovu odpověděl: \"On má knihy a písmo a z toho jednu, kterou napsal sám Bůh … a proto v tomto ohledu může vědět víc než my, kteří nemáme ani jednu a ve všem musíme věřit našim otcům.\" Mnozí Indiáni včetně Miantonoma uvažovali o převzetí technických a kulturních vymožeností Evropanů. Některé slabší skupiny (Massachusetti) také velmi záhy složili jakousi vazalskou přísahu puritánům, čímž se podřídily jurisdikcím kolonií a staly se živnou půdou pro jejich misijní aktivitu. U Narragansettů však postupně převládl negativní náhled na nově příchozí. Uvědomili si, že kolonisté se nespokojí s tím, že Indiánům předají své znalosti či zkušenosti a svébytnost jejich kultury budou nadále respektovat.\n\nV roce 1642 se opět rozšířily zvěsti o připravovaném indiánském spiknutí. V čele měli znovu stát Narragansettové, kteří údajně přesvědčovali různá domorodá etnika, aby se přidala na jejich stranu. Cílem sjednoceného indiánského útoku se měli stát všichni angličtí (a možná dokonce všichni evropští) kolonisté. Informace o tom poslali v září 1642 z Connecticutu do Bostonu i s návrhem na preventivní vojenská opatření. Connecticutští činitelé získali tyto informace od Uncase a Montauckého sachema Waiandanceho. K čemu došlo? Miantonomo navštívil v roce 1641 kmen Montauků na Long Islandu a snažil se je přesvědčit, aby přestali platit tribut (wampumy) Angličanům. Při další návštěvě asi o rok později vyzval Montauky, aby se přidali k připravovanému panindiánskému hnutí, jehož cílem bylo vypuzení Evropanů ze země. Tento apel doprovodil následující řečí: „…a tak musíme být jednotní, jako jsou oni (Angličané), jinak všichni brzy zahyneme. Víte, že naši otcové měli množství jelenů a kožešin, naše země byla plná jelenů a krocanů a naše zátočiny oplývaly rybami a ptactvem. Ale když naší zemi získali Angličané, začali svými kosami kosit trávu a svými sekerami kácet stromy; jejich krávy a koně požírají trávu a jejich prasata ničí naše plže žijící na mělčinách a my budeme hladovět … a proto jsme se my všichni sachemové od východu po západ včetně Minků a Mohavků … v jeden smluvený den rozhodli všechny je napadnout … a zabijeme muže, ženy a děti, ale ne krávy, protože ty nám poslouží jako jídlo, dokud počty našich jelenů opět nevzrostou.“ Puritáni vzali varování jako obvykle naprosto vážně a ihned po obdržení těchto informací nakrátko uvěznili massachusettského sachema Cutshamequina, přestože jim byl zatím vždy věrný. Po několika dnech panika opadla a massachusettští se rozhodli nepodnikat žádné válečné akce, navzdory návrhům connecticutských. Massachusettští konstatovali, že vše mohl být výmysl vzešlý z nepřátelského vztahu mezi Uncasem a Miantonomem, „kteří se neustále snaží jeden druhého u Angličanů zdiskreditovat.“ Pro jistotu vyslali posly k Narragansettům, aby jim tyto informace předali a žádali po Miantonomovi vysvětlení (obhajobu). Miantonomo zvěsti údajně velmi racionálně vyvrátil a slíbil, že se znovu dostaví do Bostonu. Během krátké doby dorazil s několikačlenným doprovodem do Massachusetts, kde došlo k jednání mezi ním a zástupci kolonistů. Vše probíhalo ve velmi korektní, ale nikterak vřelé atmosféře. Miantonomův postoj však Angličany zjevně uspokojil a utvrdil je v přesvědčení, že zvěsti byly pravděpodobně pomluvami, které rozšířili Indiáni nepřátelští vůči Narragansettům. Napětí v oblasti však bylo více než zřejmé a proto se Angličané rozhodli podniknout kroky pro zvýšení své bezpečnosti. Puritánské kolonie zvažovaly možnost vytvoření nějakého společného orgánu přibližně od roku 1637. Nejdůležitější jednání proběhla v letech 1642-43. K rozhovorům nebyla přizvána kolonie „odpadlíků-heretiků“ – Rhode Island. Na jaře 1643 podepsali zástupci kolonií Massachusetts, Connecticutu, New Havenu a Plymouthu závěrečnou podobu dokumentu nazvaného Články Konfederace. Všechny čtyři kolonie tímto podřizovaly svou zahraniční politiku, tedy i eventuální rozhodnutí o zahájení války, společnému postupu. Výkonným orgánem Spojených kolonií se stalo osm komisařů, po dvou z každé kolonie, kteří se měli scházet (obvykle) jednou do roka. Hlavním důvodem vytvoření Spojených kolonií Nové Anglie, jak se tento útvar začal nazývat, byla snaha společně čelit skutečné či potenciální indiánská hrozbě.\n\nPrvním případem, kterým se museli zástupci Spojených kolonií zabývat, byla „kauza Miantonomo“. V té době totiž vyvrcholil spor mezi Narragansetty a Mohegány, který probíhal již několik let. Miantonomo si v roce 1643 údajně najal vraha, bývalého Pequota, aby Uncase zabil. Ten však mohegánského sachema pouze zranil, krátce nato byl odhalen a utekl k Narragansettům. Uncas si stěžoval Angličanům do Bostonu, kteří Miantonoma požádali, aby se i s předpokládaným vrahem dostavil a záležitost vysvětlil. Miantonomo přišel do hlavního města Massachusetts, avšak veškerá Uncasova nařčení popřel. Puritáni ho nechali odejít, ale jejich podezření vůči němu se výrazně zvýšilo, když Miantonomo onoho Pequota cestou zpět zabil. Zdá se, že již dříve se Miantonomo pokoušel zabít Uncase, ale ani jeden pokus se nezdařil. Kromě tohoto pequotského nájemného vraha, který na Uncase zaútočil v noci lukem a šípy, se prý snažil mohegánského náčelníka otrávit a dokonce zneškodnit pomocí jakési indiánské obdoby voodoo. Nic se však nezdařilo.\nV červenci 1643 napadli Mohegáni jistou skupinu connecticutských Indiánů, která byla pod ochranou Narragansettů, a zabili sedm nebo osm jeho mužů. Miantonomo okamžitě poslal stížnost do Hartfordu a poté se dotázal v Bostonu, zda nebudou massachusettští představitelé nic namítat, když vstoupí s Mohegány do války. Winthrop mu v této záležitosti nechal volnou ruku. To bylo pro Narragansetty důležité, neboť si mysleli, že nejednají proti vůli Angličanů. Miantonomo shromáždil přibližně 1000 bojovníků a v srpnu 1643 napadl území Mohegánů. Uncas se podle pozdějších svědectví sešel s Miantonomem před bitvou a znovu mu nabídl, že spor vyřeší soubojem muž proti muži. Zjevně šlo o klamný manévr. Miantonomo návrh odmítl, načež dal Uncas okamžitě povel k útoku. Ačkoli bylo Mohegánů jen asi 300-400 jejich zteč způsobila překvapení a chaos mezi Narragansetty. Došlo ke krátkému boji. Mohegáni obrátili Narragansetty na útěk, přičemž jim způsobili značné ztráty (cca 30 mrtvých, mnoho zajatých a zraněných). Uncasovým válečníkům se při pronásledování nepřítele podařilo zajmout Miantonoma, který měl sníženou pohyblivost kvůli brnění vypůjčeného od Angličana Johna Wickese. Narragansettský sachem nejprve odmítal s Uncasem komunikovat, ačkoli ten mu před očima zabil několik zajatých soukmenovců. Nakonec se pokusil zapojit Uncase do své velké protievropské aliance. Jako stvrzení spojenectví mu nabídl, že si vezme jeho dceru a tím propojí obě etnika. Uncas však nahlížel na celou věc jinak. V přistoupení na Miantonomův návrh neviděl žádné výhody. Výsledek protievropského indiánského hnutí považoval za velmi nejistý, pro Mohegány v něm nespatřoval žádný prospěch a navíc Miantonomovi nevěřil. Proč by také věřil někomu, kdo se ho pokoušel zabít a napadl jeho kmen velkou útočnou silou. Osvobození narragansettského náčelníka se pokusili zařídit i někteří rhodeislandští osadníci, kteří napsali Uncasovi dopis, kde ho jménem guvernéra Massachusetts žádali, aby Miantonoma propustil. Sami Narragansetti v rychlosti shromáždili množství wampumů, za něž chtěli náčelníka vykoupit. Uncas se ale rozhodl jinak. Chtěl postupovat v intencích hartfordské smlouvy. Věděl, že i pro Angličany je tato událost důležitá a vydal Miantonoma kolonistům do Hartfordu.\nV Bostonu právě probíhalo první zasedání komisařů Spojených kolonií, když sem z Connecticutu došla zpráva o zmíněných událostech. „Případ Miantonomo“ přišel okamžitě na pořad jednání. Komisaři se po dlouhém rozvažování, kdy požádali o radu i pět „starších“, rozhodli vydat Miantonoma Uncasovi, jenž ho měl zabít, až bude z dosahu koloniální jurisdikce. Jako oficiální důvod uvedli, že Uncas nebude v bezpečí, dokud tento narragansettský sachem žije, a také to, že Miantonomo porušil Hartfordskou smlouvu. Uncas se zachoval, jak mu bylo doporučeno a odvedl Miantonoma na své území. Tam mu Wawequa, bratr mohegánského sachema, zezadu rozpoltil tomahavkem hlavu (září 1643, přesné datum není známo).\n\nNarragansettové byli smrtí svého náčelníka velmi pobouřeni a prahli po odplatě vůči Mohegánům. Jejich zlost byla o to větší, že podle nich za jeho propuštění zaplatili velkou sumu wampumů, což však Mohegáni popřeli. Uvědomili si však, že dříve praktikovaným způsobem se tento problém řešit nedá. Proto se nejprve snažili svou pozici zajistit diplomaticky. V říjnu 1643 a v únoru 1644 poslali do Bostonu vyslance s dary a se žádostí o ponechání volné ruky při pomstě smrti svého sachema. Massachusettští dary i žádost odmítli a sdělili vyslancům, že mají zájem na tom, aby vztahy mezi všemi novoanglickými etniky byly mírové. Narragansetti to zkusili jinak. Na jaře 1644 podřídili na radu místních osadníků své území přímo pod jurisdikci anglického krále Karla I. (!). Ačkoli šlo z dlouhodobého hlediska o prázdné gesto, udělalo na puritány náležitý dojem a kolonisté byli nějakou dobu zaskočeni. V červnu 1644 začali narragansettští bojovníci přes protesty Angličanů napadat Mohegány a ačkoli postupně vyzněl konflikt do ztracena, zůstaly oba kmeny nesmiřitelnými nepřáteli. Miantonomo se svou smrtí stal pro Narragansetty jakousi ikonou a v jejich ústní tradici byl oslavován jako jeden z nejhrdinštějších sachemů. Místo jeho smrti (Norwich, Connecticut) bylo dlouho narragansettskými i mohegánskými bojovníky bráno jako poutní místo, přičemž sem každý bojovník, který tudy procházel, uložil kámen - Narragnsettové na důkaz smutku, Mohegáni na důkaz vítězství.\n\nNázory na to zda a v jakém rozsahu Miantonomo plánoval povstání vůči kolonistům se různí. Z jistých indicií je však možno usuzovat, že mohl existovat rozsáhlý plán panindiánské vzpoury. V letech 1642–1644 došlo prakticky ve všech atlantických koloniích všech koloniálních evropských států ke konfliktu s Indiány, či alespoň konflikt hrozil. V roce 1643 byli Nizozemci tak vystrašeni zvěstmi o indiánském útoku, že sami preventivně napadli Indiány z kmenového svazu Wapingerů a dokonce požádali o pomoc Angličany z Connecticutu. Došlo k velmi krvavé válce, která trvala dva roky a stála obě strany mnoho stovek mrtvých (Kieftova válka). V Marylandu došlo také k šarvátkám mezi katolickými Angličany a Susquehannoky (Minquas). Dokonce i malá švédská kolonie v zálivu Delaware (Nové Švédsko) se ocitla v nebezpečí a odehrálo se zde několik potyček iniciovaných místními Delawary (Lenapové). Na jihu pak musela v roce 1644 nejstarší anglická kolonie Virginie čelit velkému útoku kmenového svazu Powhatanů, při němž zemřelo přibližně 600 kolonistů (Anglo-powhatanské války). Je otázkou, jak velkou roli hrál v těchto útocích Miantonomův apel na společný postup vůči Evropanům. Zdá se pravděpodobné, že ke všem těmto indiánským kmenům se část jeho poselství donesla a oni pak začali jednat na vlastní pěst. V Nové Anglii se jeho plány částečně uskutečnily až v roce 1675, kdy proti Angličanům povstalo množství kmenů během tzv. války krále Filipa. V ní bojoval a zemřel jeho syn Canonchet. Není bez zajímavosti, že největší podíl na jeho smrti měli bojovníci Mohegánů a Pequotů, kteří ho zajali.\n\nPo Minatonomovi byly pojmenovány čtyři lodě amerického válečného námořnictva (2 Miantonomoh, 2 Miantonomah). Má pomník v Sachem's Park (Norwich, Connecticut). V Newportu na Rhode Islandu je Miantonomi Memorial Park.\n\n\n"}
{"id": "623583", "url": "https://cs.wikipedia.org/wiki?curid=623583", "title": "Bratrstvo Nod", "text": "Bratrstvo Nod\n\nBratrstvo Nod, nebo jen Nod či Bratrstvo, je pseudonáboženské a militantní masové hnutí s transhumanitickými ambicemi na ovládnutí světa, které je uváděno v sérii PC her Command & Conquer od Westwood Studios (dnes Electronic Arts).\n\nBratrstvo je globalizované, je založeno na Abrahámovském náboženství, de facto se jedná o národní stát. Vůdcem je charismatický člověk, známý jako Kane. Znakem bratrstva je zkosený trojúhelník s ocasem škorpiona, s černou a červenou barvou jako s hlavními prvky.\n\nJejich speciálními elitními jednotkami je frakce Černá Ruka, vedená Gideonem Raveshawem a Antonem Slavikem.\n\nPřesné datum založení není známo, podle hry je bratrstvo založeno před 1800 př. n. l. - existuje několik mezníků, které poukazují na datum založení:\n\n\n\n\n\n\nBratrstvo je globalizované, je založeno na Abrahámovském náboženství, de facto se jedná o národní stát. Zároveň se zastává chudých.\n\nBratrstvo Nod udržuje silné vztahy s většinou globálních extremistických a teroristických organizací (např. Černá Ruka), posiluje ideu o kultu osobnosti a usiluje o podmanění světa. Kane je v očích členů Bratrstva něco jako prorok či mesiáš (sám Kane se tak nazývá).\n\nNepřítel Nodu, Global Defense Initiative (GDI), o Bratrstvu prohlašuje, že je to populární neonacistické prozápadní hnutí, že jeho myšlenky jsou zhoubné a že mohou vesmír přivést do záhuby. V Sarajevu si jim navíc podařilo během první tiberiové války zničit tamní chrám bratrstva pomocí iontových kanónů.\n\n"}
{"id": "623596", "url": "https://cs.wikipedia.org/wiki?curid=623596", "title": "Tři chlapi v chalupě", "text": "Tři chlapi v chalupě\n\nTři chlapi v chalupě je česká filmová komedie režiséra Josefa Macha z roku 1963.\n\n\n"}
{"id": "623598", "url": "https://cs.wikipedia.org/wiki?curid=623598", "title": "Vlasta Štursová-Suková", "text": "Vlasta Štursová-Suková\n\nVlasta Štursová-Suková (1. června 1912 Praha – 15. listopadu 1982 tamtéž) byla česká architektka a návrhářka.\n\nV letech 1931–1938 vystudovala architekturu na Českém vysokém učení technickém v Praze u profesora Antonína Engela. V této době se připojila k levicové skupině architektů PAS (Pokroková architektonická skupina), kterou tvořili Karel Janů, Jiří Štursa a Jiří Voženílek. Za Jiřího Štursu se později vdala.\n\nZabývala se návrhy nábytku pro sociálně slabé vrstvy, kde uplatňovala typizaci dílů a maximální zjednodušení výroby.\n\nZačátkem padesátých let spolupracovala se svým manželem při úpravě okolí Stalinova pomníku.\n\nPozději se zabývala pozemními stavbami a rekonstrukcí památkových objektů. Vedla jednu skupinu na Útvaru hl. m. Prahy.\n\n\n\n\n\n"}
{"id": "623600", "url": "https://cs.wikipedia.org/wiki?curid=623600", "title": "Bílá Nisa", "text": "Bílá Nisa\n\nBílá Nisa (též \"Rýnovická Nisa)\" je pravostranný přítok řeky Lužická Nisa. Pramení u obce Bedřichov v Jizerských horách v místě zvaném Klikvová louka v nadmořské výšce 770 m. Bílá Nisa dále protéká obcí Bedřichov, Janov nad Nisou, tvoří předěl mezi Hraničnou a Loučnou (dnes části obce Janov nad Nisou), a dále Rýnovicemi, Mšenem, Prosečí nad Nisou a Jabloncem nad Nisou (dnes vše místní části města Jablonec nad Nisou). V místě zvaném Brandl na území města Jablonec nad Nisou se zprava vlévá do hlavního toku řeky Lužická Nisa. \n\nDélka toku je 9 km. Je kuriozitou, že Bílá Nisa je delší o 2 km než hlavní větev řeky Lužická Nisa. Délka toku z Brandlu k prameni řeky Lužická Nisa činí pouhých 7 km. Oblast pramene řeky Lužická Nisa byla pro obyvatele přístupnější a snáze v terénu určitelná, proto prameniště v obci Nová Ves nad Nisou je označováno jako pramen Nisy přinejmenším od počátku 18. století. Prameniště Bílé Nisy není jednoznačné, Bílá Nisa vytéká z rašeliniště Klikvová louka.\n\nV kartografii na mapách ale bývá u řeky Lužická Nisa jako horní tok znázorněna právě Bílá Nisa, jako linie, která se u města Jablonec nad Nisou ostře stáčí na sever. \n\nNázev v minulosti kolísal. Ustálen byl základ Nisa, kterým se ale v oblasti lidově nazývaly skoro všechny větší potoky.\n\nNázev Bílá Nisa se ustálil až ve 20. stol. V minulosti kolísal většinou podle úhlu pohledu mluvčího. Z historických písemností a map je doloženo, že obyvatelé obcí na levém břehu - zejména Mšena nad Nisou a Jablonce nad Nisou a maloskalského panství, řeku nazývali zpravidla jako Rýnovická Nisa, protože tekla před obcí Rýnovice. Když šli do Rýnovic, museli nejprve překročit Nisu. A obyvatelé pravého břehu - Rýnovic, Lukášova a libereckého panství Nisu nazývali jako Mšenská Nisa, protože tekla z jejich pohledu před Mšenem. Autoři místních poměrů neznalí měli v pojmenování zmatek, používali oba názvy. Novější je název Bílá Nisa, který se používal jako název vymezující se proti řece Černá Nisa, jejíž voda tmavší, protože vytéká z rašelinišť. Nicméně Hydrologický seznam podrobného členění povodí vodních toků ČR ji zná jako Nisu Rýnovickou.\n"}
{"id": "623602", "url": "https://cs.wikipedia.org/wiki?curid=623602", "title": "Záviš ze Stružnice", "text": "Záviš ze Stružnice\n\nZáviš z Klinštejna byl šlechtic z starobylého rodu Ronovců, který si zřejmě postavil koncem 13. století severně od České Lípy nevelký hrad Klinštejn a jehož potomci požívali přídomek pánů z Klinštejna, jsou uváděni jako Klinštejnové.\n\nZáviš byl pravděpodobně synem Častolova, zvaného později jako Čeněk z Lipé, o němž se zachovaly záznamy z let 1250 – 1278. Existence Záviše je doložena v letech 1281 až 1291. V roce 1281 byla sepsána listina (dnes je v drážďanském archivu) , kdy se rozhodl za škody učiněné řádu německých rytířů dát náhradou ves Volfartice \n\nZáviš je uváděn v roce 1291 jako purkrabí na hradu Houska, který se nalézá jižně od České Lípy. A jako zakladatel dřevěného hradu Klinštejn (Klingestein) severně od České Lípy u obce Horní Libchava. Je ovšem možné, že se stavbou Klinštejna začal už Závišův otec Čeněk. Hrad jemu a potomkům umožnil vystupovat jako Páni z Klinštejna. Oproti ostatním potomkům Ronovců (např. Páni z Lipé, Berkové z Dubé) dostal Záviš majetek menší. \n\nZáviš je zaznamenán jako vlastník vesnic Stružnice, Volfartice, Habartice. \n\nZáviš měl zřejmě hodně potomků. Někteří se psali z Klinštejna, jiní z nedalekého Žandova, kde se také usadili. Záznamy dosvědčují existenci Púty z Klinštejna roku 1339, který se již roku 1340 píše s predikátem ze Žandova. Je zaznamenán i Závišův syn Bohuněk.\n\nJe pravděpodobné , že Závišovi potomci založili řadu větví, známí jsou v této souvislosti Míčanové, Škvorečtí a Kokořínští.\n\n"}
{"id": "623604", "url": "https://cs.wikipedia.org/wiki?curid=623604", "title": "Mostiště (hrad)", "text": "Mostiště (hrad)\n\nMostiště byl hrad, jehož pozůstatky se nacházejí u obce Mostiště v těsné blízkosti kostela sv. Marka.\n\nHrad vystavěli příslušníci meziříčské větve rodu Tasovců, a to v oblasti která se vydělila z velkomeziříčského panství. Před tím, než ji rod získal, patřila v roce 1240 klášteru v Předklášteří u Tišnova. Za první zmínku o hradu se považuje predikát šlechtice Jindřicha z Mostic, který se připomíná roku 1317. O hradě se pak přímo hovoří až roku 1358. Roku 1370 panství postoupil Buněk z Mostic markraběti Janu Jindřichovi, ale vše přijal zpět jako léno. Na počátku 15. století tato větev rodu vymřela. Pozdější markrabě asi udělil léno pánům z Lipé, v jejichž rukách bylo v roce 1417. Pak bylo panství připojeno k Velkému Meziříčí a jeho hradu. Roku 1447 zapsal Jiří z Kravař celé panství Janovi staršímu z Lomnice. Hrad se tehdy již ve výčtu neuváděl a soudí se, že zanikl v husitských válkách, ale protože se nezmiňuje už roku 1417, je možné, že byl opuštěn již dříve (za markraběcích válek?). \n\nK hradu náležely obce Mostiště, Pavlov, Telečkov, Znětín (dnes Znětínek), Ostrov nad Oslavou, Kněževes, Jesenov (dnes pustý)), Bor (dnes Bory), Martiničky, Kamenná (dnes Martinice), Oslavice a Vídeň.\n\nJádro hradu má přibližně šestiúhelnou dispozici o rozměrech 43 x 37 metrů. Na východní a snížené části se nacházejí nově vykopané zbytky zdiva malého stavení a hrázky pozůstalé po zdivu dalšího stavení. Vyšší západní část je rozbrázděna různými výkopy. Za náznak paláce lze považovat dlouhou prohlubeň podél jihovýchodního boku. Stopy po věži chybějí. Hrady rodu Tasovců byly ostatně bezvěžové. Na severovýchodě přetíná klesající hřeben mohutný příkop široký přes 20 metrů a hluboký 6 metrů. Na hřebenu za příkopem možná stála nějaká srubová stavba. Pak následuje ještě další příkop šířky 19 metrů a hloubky 9 metrů. Ten je dnes částečně vyplněn silničním mostem. K hradu byl zřejmě přiřazen kostelík svatého Marka (na jihozápadním předhradí?). \n\n"}
{"id": "623605", "url": "https://cs.wikipedia.org/wiki?curid=623605", "title": "Elizabeth Gilbertová", "text": "Elizabeth Gilbertová\n\nElizabeth M. Gilbertová (* 18. července 1969, Waterbury, Connecticut, USA) je americká spisovatelka románů, esejí, povídek, biografií a autobiografických knih. Nejvíce ji proslula svojí vzpomínkovou kniho kniha \"Eat, Pray, Love\" z roku 2006 (česky vyšla v roce 2007 v překladu Zdíka Duška pod názvem \"Jíst, meditovat, milovat\"), která se nacházela k prosinci 2010 po 199 týdnů v žebříčku bestsellerů \"New York Times\" a podle které byl v roce 2010 natočen stejnojmenný film.\n\nNarodila se ve městě Waterbury, ve státě Connecticut. Její otec byl chemický inženýr a matka pracovala jako zdravotní sestra. Gilbertová vyrůstala spolu se sestrou Catherine Gilbert Murdockovou, spisovatelkou a historičkou, na malé rodinné farmě v Litchfieldu, ve státě Connecticut (rodina pěstovala vánoční stromky). Jelikož Gilbertovi žili na samotě, bez televize a gramofonu, byla hlavní zábavou četba a sestry se bavily tím, že si psaly vlastní knížky a hry.\n\nRoku 1991 získala titul Bachelor of Arts z politologie na Newyorské univerzitě a poté vystřídala různá zaměstnání: kuchařka, servírka a novinářka. Své zkušenosti kuchařky na ranči popsala v několika povídkách a také se objevily v její knize \"The Last American Man\" (\"Poslední Američan\", 2002).\n\nV roce 1993 jí otiskl magazín \"Esquire\" povídku \"Pilgrims\" (Poutníci), díky čemuž se stala po Normanu Mailerovi druhou dosud nepublikovanou spisovatelkou povídek, která debutovala v Esquiru. To jí přineslo stálé zaměstnání novinářky v různých magazínech, jako např. SPIN, GQ, The New York Times Magazine, Allure, Real Simple, a Travel + Leisure. O své kariéře dobře placené spisovatelky na volné noze píše Gilbertová i v knize \"Eat, Pray, Love\".\n\nVe svém článku z roku 1997 \"The Muse of the Coyote Ugly Saloon\" vzpomíná na práci barmanky v baru \"Coyote Ugly\" v newyorské části East Village. Článek se později stal předlohou celovečerního filmu \"Coyote Ugly\" (\"Divoké kočky\", 2000). Za adaptaci článku \"Eustace Conway is Not Like Any Man You've Ever Met\", životopis moderního přírodovědce s názvem \"The Last American Man\" ((Poslední Američan, 2002), byla nominována na Národní knižní cenu National Book Award v kategorii literatura faktu.\n\nPrvní kniha, kterou vydala, je sbírka povídek s názvem \"Pilgrims\" (\"Poutníci\", 1997), za kterou obdržela cenu Pushcart Prize a dostala se do finále o cenu PEN/Hemingway Award. V roce 2000 následoval román \"Stern Men\" (\"Drsní chlapi\") a o dva roky později vyšel životopis \"The Last American Man\" (\"Poslední Američan\", 2002).\n\nKniha \"Eat, Pray, Love: One Woman's Search for Everything Across Italy, India and Indonesia\" (\"Jíst, meditovat, milovat: pouť mladé dámy za pozemskými i duchovními rozkošemi napříč Itálií, Indií a Indonésií\") vyšla v roce 2006 a popisuje duchovní a osobní hledání autorky během roční zahraniční cesty, kterou mohla financovat ze zálohy, kterou jí vydavatel zaplatil za ještě nenapsanou knihu.\n\nHned po svém vydání na jaře 2006 se tato její autobiografie dostala do čela žebříčku bestsellerů \"New York Times\" a ještě v říjnu 2008, po 88 týdnech, byla na 2. místě. Gilbertová byla dvakrát pozvaná do pořadu Oprah Winfreyové, kde diskutovala o knize i o své filozofii. Společnost Columbia Pictures zakoupila práva a 13. srpna 2010 uvedla do kin stejnojmenný film, s Julií Robertsovou v hlavní roli.\n\nV lednu 2010 vyšla Gilbertové zatím poslední, pátá kniha s názvem \"Committed: A Skeptic Makes Peace with Marriage\" (Ve svazku: Skeptička uzavírá mír s manželstvím). Kniha je svým způsobem pokračováním \"Eat, Pray, Love\", protože v ní spisovatelka líčí svůj život poté, co opustila Bali. Jde tedy opět o literaturu faktu, v níž se Gilbertová podrobně věnuje problematice manželství, zkoumá tuto instituci z různých úhlů pohledu, ať už historických či moderních, a zaměřuje se především na pohled žen, zvláště těch, které mají ke sňatku výhrady. Gilbertová neopomíjí ani manželství osob stejného pohlaví a přirovnává je ke smíšeným manželstvím ze 70. let 20. století.\n\nV jednom rozhovoru Gilbertová nostalgicky uvedla \"Čaroděje ze země Oz\", protože, jak tvrdí, \"Jsem spisovatelkou proto, že jako dítě jsem velmi ráda četla - a taky kvůli knihám ze země Oz\".\nČasto také zmiňuje Charlese Dickense a vliv jeho stylu na její psaní. Za svou nejoblíbenější knihu o filosofii považuje \"Hovory \" od Marka Aurelia.\n\n\n\n"}
{"id": "623607", "url": "https://cs.wikipedia.org/wiki?curid=623607", "title": "Rubikova pomsta", "text": "Rubikova pomsta\n\nRubikova kostka 4x4x4, známá jako Rubikova pomsta, je nástupcem nejslavnějšího Rubikova hlavolamu. Původně se kostka měla jmenovat Sebestényho kostka podle svého vynálezce, ale od tohoto názvu se ustoupilo.\n\nKostka sama je složena z 96 barevných nálepek na 56 kostičkách (24 středových, 24 hranových a 8 rohových). Hlavní rozdíl proti původní kostce je v tom, že tato verze nemá žádné pevné kostky a se vším se dá otočit. Úkol je samozřejmě stejný jako u klasické Rubikovy kostky 3x3x3, a to poskládat na každé z šesti stěn jednu barvu. Kostka sama se většinou skládá ze středového mechanismu, ke kterému jsou ukotveny ostatní kostky a posouváním se může otáčet pouze celým patrem naráz.\n\nKostka sama má velmi mnoho možných permutací, přesně 7 401 196 841 564 901 869 874 093 974 498 574 336 000 000 000. Existuje samozřejmě mnoho metod od \"patro po patru\" (složí se jedna strana, pak první patro u této strany, pak druhé, třetí a nakonec zbytek kostky), nebo způsob speedcubery oblíbenější, kdy se spojí dohromady středy stejných barev, pak hrany, které mají obě barvy stejné a nakonec se kostka celá skládá jako původní Rubikova kostka. Problémem u tohoto hlavolamu je problém parity, nebo znaménko permutace, který nemůže nastat u menších kostek. Existují i metody skládání, které se těmto problémům snaží předcházet, ale samotné řešení problému bývá zpravidla jednodušší.\n\nSvětový rekord 17,42 sekundy dosáhl v roce 2019 Sebastian Weyer. České rekordy držel v roce 2019 Matěj Grohmann s nejlepším časem 25,20 a průměrem 30,02 sekund.\n"}
{"id": "623611", "url": "https://cs.wikipedia.org/wiki?curid=623611", "title": "Yavin", "text": "Yavin\n\nYavin je fiktivní planeta ze světa Star Wars. Je to rudý plynný obr, kolem kterého obíhá obyvatelný měsíc Yavin 4, jež svého času sloužila jako hlavní základna povstalecké armády těch, kteří bojovali proti Impériu.\n\nCelý povrch Yavinu pokrývají hustá rudá mračna, která jsou poháněna mimořádně silnými magnetickými bouřemi velkou rychlostí. Víry a bouře jsou natolik intenzivní, že jakákoliv vesmírná loď, jež se odváží vstoupit do atmosféry planety, se bez řádné navigace z oběžné dráhy snadno ztratí. Ztracená loď je poté zachycena víry, o nichž se věří, že stáhnou vše v dosahu k jádru planety, kde je pod drtivým tlakem cokoliv snadno zničeno.\n\nPřestože je ve světě Star Wars známo pár plynných obrů, jež poskytuje ve svých oblacích přívětivé podmínky pro život, Yavin mezi ně nepatří. Naopak vše živé rozdrtí svou ohromnou gravitací, jež lehce přesahuje čtyřnásobek standardních 9,81 ms. Přívětivé životní podmínky namísto planety nabízí trojice z 26 yavinských měsíců.\n\nPři bitvě o Yavin v roce 0 nalezla obávaná hvězda smrti základnu rebelů na Yavinu 4 a trvalo přes půl hodiny, než celý komplex planetu obletěl, aby mohl velkomoff Tarkin nařídit zničení celého měsíce. Rebelům se povedlo hvězdu smrti zničit dříve, než se Tarkinovi povedlo udělat z měsíce masivní soustavu prstenců. Rebelové i přes výhru byli prozrazeni a museli útočiště u této Rudé planety navždy opustit.\n\nYavin 4 je fiktivní měsíc ve světě Star Wars. Byl jedním ze tří obytných měsíců obíhajících kolem rudého plynného obra Yavin, na němž nikdy nikdo nebyl schopen přistát kvůli vysokým rychlostem větrných bouří. Yavin 4 byl pokryt převážně džunglí a deštnými pralesy, a přestože je vzdálený od civilizace, hrál důležitou roli v galaktické historii, když posloužil jako základna Aliance Nové republiky během bitvy o Yavin a jako bojiště v dalších bitvách Galaktické občanské války.\n\nChladný měsíc pokrytý převážně tundrou. Jenom v rovníkových oblastech byla voda v kapalném stavu. Existuje zde sice život, ale není moc pestrý. Nacházel se tu jediný inteligentní druh zvaný Melodie. Jednalo se o hadovité obojživelníky, kteří trávili dospělý život pod vodou. Tato rasa si však vysloužila nepřátelství císaře Palpatina, který zahájil svou genocidu. Jediný přeživší byl Tarron Neb.\n\nHorký pouštní měsíc plný skalnatých plání a lesy kaktusů. Nicméně, měl také travnaté pláně, hlavně na jeho jižní polokouli, kde se nacházelo mělké moře, které šířilo to málo vlhkosti do atmosféry. Na Yavinu 13 byly dva inteligentní druhy: Gerbs a hadovití Slithové. V minulosti se Yavin 13, neřídil žádnou planetární vládou, ale samostatnými kmeny, hlavně díky své odlehlosti ke zbytku galaxie. Slithové žli kočovně lovili a sbírali plody ve skalních oblastech, zatímco Gerbs žili v malých komunitách v podzemních doupatech a farmařili na pastvinách. Byli schopni vedle sebe žít v míru, ale ani jeden z těchto druhů nevěděl téměř nic o jiných světech a technologiích, protože nikdy neopustili Yavin 13. Yuuzhan Vongové nakonec zničili veškerý život na Yavinu 13 a vymýtili tak obě dvě rasy.\n"}
{"id": "623612", "url": "https://cs.wikipedia.org/wiki?curid=623612", "title": "Point Wilson Light", "text": "Point Wilson Light\n\nPoint Wilson Light je maják na mysu Point Wilson v okrese Jefferson v americkém státě Washington., který byl postaven v roce 1913 federálním úřadem pro majáky. S výškou patnácti metrů je nejvyšším majákem v Pugetově zálivu. Označuje vstup do zálivu, leží totiž na pobřeží úžiny Admiralty. Nynější stavba nahradila starou dřevěnou konstrukci z roku 1879. Nachází se ve státním parku Fort Worden nedaleko města Port Townsend, také je evidován v národním registru historických míst a je částí státního dědictví Washingtonu.\n"}
{"id": "623615", "url": "https://cs.wikipedia.org/wiki?curid=623615", "title": "Seznam hokejistů draftovaných týmem Columbus Blue Jackets", "text": "Seznam hokejistů draftovaných týmem Columbus Blue Jackets\n\nToto je kompletní seznam hokejistů, kteří byli draftováni v NHL do týmu Columbus Blue Jackets. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "623617", "url": "https://cs.wikipedia.org/wiki?curid=623617", "title": "Ingrid Auerswaldová", "text": "Ingrid Auerswaldová\n\nIngrid Auerswaldová, rozená Brestrichová, rozvedená Langeová (* 2. září 1957, Jena, Durynsko) je bývalá východoněmecká atletka, sprinterka.\n\nV roce 1980 vybojovala na letních olympijských hrách v Moskvě v čase 11,14 s bronzovou medaili v běhu na 100 metrů. Společně s Romy Müllerovou, Bärbel Wöckelovou a Marlies Göhrovou vybojovala zlaté medaile ve štafetě na 4×100 metrů. Trať zaběhly v čase 41,60 s, což je dodnes platný olympijský rekord. O rok později na halovém ME v Grenoble doběhla ve finále běhu na 50 metrů na 4. místě.\n\nDne 6. října 1985 na světovém poháru v australské Canbeře byla členkou štafety, která zaběhla nový a dosud platný světový rekord v závodě na 4×100 metrů, jehož hodnota je 41,37 s. Na rekordu se dále podílely Silke Gladischová, Sabine Güntherová a Marlies Göhrová.\n\n\n"}
{"id": "623618", "url": "https://cs.wikipedia.org/wiki?curid=623618", "title": "Sage (software)", "text": "Sage (software)\n\nSage je multiplatformní software umožňující výpočty v mnoha matematických oborech včetně algebry, kombinatoriky, numerické matematiky a kalkulu.\n\nJeho první verze byla vydána 24. února 2005 jako svobodný software pod licencí GNU GPL. Sage je zamýšlen jako „otevřená alternativa k systémům Magma, Maple, Mathematica a MATLAB“. Hlavní vývojář systému Sage, William Stein, je matematik na Washingtonské universitě.\n\nSystému je často přezdíváno sagemath, protože samotné slovo \"sage\" má v angličtině i jiné významy.\n\n"}
{"id": "623620", "url": "https://cs.wikipedia.org/wiki?curid=623620", "title": "Kerstin Behrendtová", "text": "Kerstin Behrendtová\n\nKerstin Behrendtová (* 2. září 1967, Leisnig, Sasko) je bývalá východoněmecká atletka, sprinterka.\n\nPrvní mezinárodní úspěchy zaznamenala v roce 1985 na juniorském mistrovství Evropy v Chotěbuzi, kde vybojovala tři zlaté medaile (100 m, 200 m, 4×100 m).\n\nV roce 1988 reprezentovala na letních olympijských hrách v jihokorejském Soulu, kde společně se Silke Möllerovou, Ingrid Langeovou a Marlies Göhrovou vybojovala stříbrné medaile ve štafetě na 4×100 metrů.\n\n"}
{"id": "623621", "url": "https://cs.wikipedia.org/wiki?curid=623621", "title": "Jehlové ložisko", "text": "Jehlové ložisko\n\nJehlové radiální ložisko je speciální druh válečkového ložiska. Průměr jeho valivých elementů-válečků je však zmenšen na 1-4mm, takže se jim říká jehly. Jehlové radiální ložisko umožňuje přenášet pouze radiální sílu. \n\nJehlové ložisko se, jako každé valivé ložisko, principiálně skládá z:\n\nJehlová ložiska jsou ovšem specifická v tom, že se v drtivé většině vyskytují v provedení, které postrádá jednu nebo více těchto částí-i když úplná jehlová ložiska existují také. \n\n\nJako všechna valivá ložiska, pro jejich provoz je nutné je mazat. V převodovkách se toto provádí olejem. \n\nŽivotnost každého ložiska je omezená. Je úkolem konstruktéra vybrat takové ložisko, které vydrží požadovanou zátěž po požadovanou dobu životnosti zařízení. \nLožisko na konci své životnosti se často prozrazuje hučením. \n\n\n\nAxiální jehlové ložisko je zvláštní, zcela odlišný, druh jehlového ložiska, jehož úkolem je přenášet axiální síly. V praxi se často vyskytuje v automatických převodovkách. Ve srovnání s jinými ložisky má omezené maximální otáčky. \n\n"}
{"id": "623631", "url": "https://cs.wikipedia.org/wiki?curid=623631", "title": "Thomas Gottschalk", "text": "Thomas Gottschalk\n\nThomas Gottschalk (* 18. května 1950, Bamberk, Německo) je televizní konferenciér a moderátor, známý konferováním populárního pořadu \"Wetten, dass..?\", (Vsaďte se, že..?), který je populární v Německu, Rakousku a Švýcarsku.\n\nNarodil se v Bamberku jako syn právníka. Po absolvování Humanistického gymnázia (\"Humanistisches Gymnasium\") v Kulmbachu, studoval historii a německou lingvistiku. Vlastní oprávnění na výuku prvního i druhého stupně základní školy.\n\n"}
{"id": "623637", "url": "https://cs.wikipedia.org/wiki?curid=623637", "title": "Nachal Nurit", "text": "Nachal Nurit\n\nNachal Nurit (: נחל נורית) je vádí v severním Izraeli, v Charodském údolí.\n\nZačíná v nadmořské výšce okolo 200 metrů na severozápadním úpatí vrchu Har Giborim v pohoří Gilboa, na východním okraji obce Gan Ner. Vádí směřuje k severu po výšině Ma'ale Nurit. Stáčí se pak severozápadu a soutěskou mezi vesnicemi Gid'ona a Jizre'el sestupuje z pohoří Gilboa do zemědělsky využívaného Charodského údolí, kde se stáčí k severovýchodu a jižně od vesnice Kfar Jechezkel zprava ústí do vádí Nachal Charod.\n\n"}
{"id": "623639", "url": "https://cs.wikipedia.org/wiki?curid=623639", "title": "Arijský boj", "text": "Arijský boj\n\nArijský boj byl český antisemitský týdeník, vycházející každou sobotu od 18. května 1940 do 15. dubna 1945, kdy zanikl. \"Arijský boj\" byl orgánem Protižidovské ligy; vydavatelem byl do svého zatčení pro vyděračství roku 1941 V. J. Břetenář, poté časopis převzala O. Břetenářová. Šéfredaktorem byl agent gestapa Rudolf Novák. \"Arijský boj\" navazoval na časopis \"Štít národa\", který byl na konci první republiky úřady zakázán. Původně se měl jmenovat \"Český úderník\", což nacisté neschválili, a tak byl přijat neproblémový název \"Arijský boj\".\n\n"}
{"id": "623641", "url": "https://cs.wikipedia.org/wiki?curid=623641", "title": "Nachal Jehonatan", "text": "Nachal Jehonatan\n\nNachal Jehonatan (: נחל יהונתן) je vádí v severním Izraeli, v Charodském údolí.\n\nZačíná v nadmořské výšce přes 200 metrů na jihozápadním úpatí vrchu Har Ša'ul v pohoří Gilboa, nedaleko lokální silnice 667. Vádí směřuje k severozápadu po západním okraji kopce Har Ša'ul, který na severozápadě končí samostatným vrcholkem Giv'at Jehonatan. Mezi ním a výšinou Ma'ale Nurit s lokalitou bývalé (a po roce 2010 znovu obnovované) vesnice Nurit pak soutěskou na východním okraji obce Gid'ona ústí do zemědělsky využívaného Charodského údolí. Kde původně vádí ústilo zprava do toku Nachal Charod. Střední tok Nachal Jehonatan na sestupu z pohoří Gilboa je ale v současnosti využit jako velký povrchový důl a původní vodní režim zde zanikl.\n\n"}
{"id": "623643", "url": "https://cs.wikipedia.org/wiki?curid=623643", "title": "Děmjanský štít", "text": "Děmjanský štít\n\nDěmjanský štít (: \"Demjanskschild\") byl německý válečný odznak udílený vojákům Waffen-SS a Wehrmachtu za druhé světové války. Byl schválen německým kancléřem a vůdcem Adolfem Hitlerem dne 25. dubna roku 1943 a bylo uděleno přibližně 100 000 kusů tohoto vyznamenání.\n\nŠtít o velikosti 51x92 mm byl ražen nejprve ze stříbrného a později z matného zinku. Byl nošen v horní části levého rukávu. Udělování tohoto vyznamenání bylo zastaveno na začátku července roku 1944. Podle německého zákona o užívání titulů a nošení řádů a vyznamenání z 26. července roku 1957 bylo povoleno nosit Děmjanský štít na území Spolkové republiky Německo bez nacistických symbolů.\n\n\n\n"}
{"id": "623645", "url": "https://cs.wikipedia.org/wiki?curid=623645", "title": "Jaroslav Eliáš", "text": "Jaroslav Eliáš\n\nJaroslav Eliáš (* 13. ledna 1940 Pardubice) je český lékař, předseda Společnosti pro duchovní hudbu a rytíř - velkokříž řádu maltézských rytířů.\n\nNarodil se v Pardubicích 13. ledna do rodiny důstojníka československé armády a válečného hrdiny npor. Vladimíra Eliáše. Po smrti otce se rodina přestěhovala do Liberce, kde se mimo jiné začal věnovat hře na varhany, kterou studoval u prof. Lubomíra Tomšího. Později odešel do Prahy za studiem medicíny. Specializoval se v oboru dětské ORL. Od roku 1964 působil v nemocnici v Jablonci nad Nisou, od roku 1969 pak ve Všeobecné fakultní nemocnici v Praze. V roce 2001 se zde stal primářem dětského oddělení otorhinolaryngologie. V roce 1989 se zasloužil o založení Společnosti pro duchovní hudbu, která mimo jiné organizuje Svatováclavské slavnosti. Zároveň se stal předsedou této společnosti. Po revoluci se stal členem řádu maltézských rytířů. Taktéž působil v kulturní komisi ČBK a jako zástupce ředitele české Charity. Za své charitativní zásluhy a přínos pro duchovní hudbu získal řadu ocenění a vyznamenání. V roce 1995 mu byl udělen Maltézský záslužný řád ve třídě komtura řádu. Nositeli tohoto řádu se dříve stali například i prezidenti USA Ronald Reagan a George H. W. Bush. V roce 2010 pak obdržel Zlatou svatovojtěšskou medaili a v roce 2012 se stal rytířem - velkokřížem Maltézského řádu. Je též otcem prezidenta Arcidiecézní charity Praha a rektora kostela svatého Mikuláše na Malé Straně Vojtěcha Eliáše a bratrancem českého herce a moderátora Jana Krause. \n\n\n"}
{"id": "623646", "url": "https://cs.wikipedia.org/wiki?curid=623646", "title": "Nachal Amal", "text": "Nachal Amal\n\nNachal Amal (: נחל עמל) je vádí v severním Izraeli, v Charodském údolí.\n\nZačíná v nadmořské výšce cca - 50 metrů na severovýchodním úpatí pohoří Gilboa, které zde vybíhá ve vrch Har Gefet. Nachází se zde pramen Ejn Amal (עין עמל). Vádí směřuje k jihovýchodu a je živeno dalšími prameny. Vytváří zde turistický areál Gan ha-Šloša, který je vyhlášen za národní park a který je propojen s vesnicí Nir David (dříve zvanou Tel Amal). Pak se stáčí k severovýchodu a prochází zemědělsky využívaným Charodským údolím, mezi umělými vodními nádržemi. Pak ústí poblíž lokality mostu Kantara a pahorku Tel Bacul zprava do vádí Nachal Charod.\n\n"}
{"id": "623651", "url": "https://cs.wikipedia.org/wiki?curid=623651", "title": "Nachal Kibucim", "text": "Nachal Kibucim\n\nNachal Kibucim nebo Nachal ha-Kibucim (: נחל קיבוצים nebo נחל הקיבוצים , doslova \"Tok kibuců\") je vádí v severním Izraeli, v Charodském údolí.\n\nZačíná v nadmořské výšce cca - 50 metrů na severovýchodním úpatí pohoří Gilboa, které zde vybíhá ve vrch Har Gefet. Nachází se zde několik pramenů, které podél horního toku vádí vytvářejí lokalitu s vzácnou vegetací. Na rozdíl od paralelně probíhajícího vádí Nachal Amal s jeho rekreačním areálem Gan ha-Šloša je Nachal Kibucim méně přístupné pro veřejnost, není určeno pro masovou turistiku a oblast je vyhlášena za přírodní rezervaci. Pak míjí vádí z jihu vesnici Nir David a protéká severně okolo pahorku Tel Šokek u kterého zprava přijímá vádí Nachal Šokek. Z jihu míjí vesnici Mesilot a prochází zemědělsky využívanou částí Charodského údolí k východu. Prochází městem Bejt Še'an a pak na jeho severovýchodním okraji, poblíž areálu archeologických památek Tel Bejt Še'an ústí zprava do vádí Nachal Charod. Podél části toku vede turistická cesta o délce cca 1 kilometru. Nabízí původní ekosystém mokřadů a vegetace podél vádí. Trasa zčásti vede vodou.\n\n\n"}
{"id": "623657", "url": "https://cs.wikipedia.org/wiki?curid=623657", "title": "Nachal Šokek", "text": "Nachal Šokek\n\nNachal Šokek (: נחל שוקק) je krátké vádí v severním Izraeli, v Charodském údolí.\n\nZačíná na severovýchodním úpatí pohoří Gilboa, které zde vybíhá ve vrch Har Gefet. Nachází se zde pramen \"Ejn Šokek\" (עין שוקק), který tu vytváří přírodní vodní nádrž, turisticky využívanou a lemovanou vzácnou vegetací. Jde o jednu z několika podobných lokalit v této oblasti, poblíž vesnice Nir David, z nichž nejznámější je rekreační areál Gan ha-Šloša na paralelně probíhajícím vádí Nachal Amal. Nachal Šokek zprava přijímá vádí Nachal Gefet a směřuje zemědělsky využívaným Charodským údolím k východu, kde u pahorku Tel Šokek ústí zprava do vádí Nachal Kibucim.\n\n"}
{"id": "623661", "url": "https://cs.wikipedia.org/wiki?curid=623661", "title": "Nachal Gefet", "text": "Nachal Gefet\n\nNachal Gefet (: נחל גפת) je vádí v severním Izraeli, v pohoří Gilboa a v Charodském údolí.\n\nZačíná v nadmořské výšce okolo 300 metrů v severovýchodní části pohoří Gilboa, v prostoru mezi vrcholy Har Gefet, Har Jicpor a Har Achina'am. Směřuje pak k východu a prudce klesá po částečně zalesněných svazích pohoří Gilboa směrem do zemědělsky využívaného Charodského údolí. V něm potom jižně od vesnice Nir David ústí zprava do vádí Nachal Šokek.\n\n"}
{"id": "623663", "url": "https://cs.wikipedia.org/wiki?curid=623663", "title": "Vladimír Eliáš", "text": "Vladimír Eliáš\n\nNpor. Vladimír Eliáš (17. ledna 1903 Vysoké Chvojno – 8. května 1945 Pardubice) byl český důstojník a oběť druhé světové války.\n\nNarodil se do rodiny rolníka a hospodského v obci Vysoké Chvojno a navštěvoval základní školu v Holicích. Maturoval na střední hospodářské škole v Chrudimi. Poté zakoupil cihelnu v obci Chvojenec. Kvůli hospodářské krizi ve 30. letech musel provoz cihelny ukončit a stal se tajemníkem cihlářského kartelu a poté úředníkem pardubického magistrátu. Později vstoupil do Československé armády a účastnil se manévrů ve Vysokém Mýtě a ve Vimperku. Taktéž se zúčastnil vojenského překážkového dostihu Velké pardubické. V té době se také oženil, s manželkou Annou měl pět synů.\n\nPo rozpuštění armády se vrátil na pardubický magistrát, odkud se aktivně účastnil odboje. Vydával takzvané \"České noviny\", ve sklepeních radnice zřídil tajný sklad zbraní a munice, organizoval lékařskou pomoc partyzánům. Dne 8. května 1945 byl vyzván, aby spolu s dalšími důstojníky převzal kontrolu nad důležitými objekty města. Ovšem když se o to pokusil, byl, snad nešťastnou náhodou, zraněn německým obrněným vozidlem. Zraněním zakrátko podlehl.\n\nNa jeho památku byla v roce 1991 přejmenováním Spojovací ulice v Polabinách III na ulici Npor. Eliáše a pardubická základní škola ZŠ Pardubice – Polabiny byla přejmenována na Základní škola Pardubice – Polabiny, Npor. Eliáše 344.\n\n"}
{"id": "623664", "url": "https://cs.wikipedia.org/wiki?curid=623664", "title": "Paleolitická dieta", "text": "Paleolitická dieta\n\nPaleolitická dieta, nazývaná také paleo dieta či dieta doby kamenné, je často označována jako dietní režim či způsob stravování. Označení \"Paleo Diet\" je ochranná známka Lorena Cordaina.\n\nZastánci paleo diety své zásady definují více jako životní styl než způsob stravování. Člověk stravující se paleo dietou přibližuje svou stravu na zastánci diety předpokládaném stravování pravěkého člověka z období paleolitu, což je nejdelší období lidských dějin, které trvalo přibližně 3 milióny let. V tomto období člověk neznal zemědělství, a živil se tedy lovem a sběrem. Avšak strava lovce a sběrače však byla a je kalorická, ale i přes více pohybu než lidé v moderní společnosti, spálí kalorií podobně. Obsahuje i více sacharidů, než má průměrná strava občanů USA. Zastánci tohoto stravovacího režimu předpokládají, že lidské trávení není ještě evolučně přizpůsobené na produkty zemědělství (obilí a mléčné výrobky).\n\nLidé dodržující tuto dietu tedy vyřazují ze svého jídelníčku nebo omezují zemědělské produkty jako obiloviny, luštěniny, pečivo, mléko, sýry, zpracovávané potraviny atp. Jídelníček se tedy skládá zejména z masa, ryb, zeleniny, ovoce, hub, ořechů a vajec. Paleo strava hojně využívá tuků – avokádo, kokosový olej, olivový olej, máslo či sádlo.\n\nOponenti této diety argumentují, že může vést k nedostatečnému příjmu minerálů, zejména vápníku. Věrohodnost evolučního argumentu zastánců diety, kteří tvrdí, že paleo dieta je funkčním řešením pro většinu dnešní populace a pomáhá v mnoha zdravotních ohledech, protože lidský organismus se nestihl evolučně přizpůsobit rychlé změně jídelníčku spojené s prudkým rozvojem zemědělství, byla nedávno zpochybněna nejnovějším výzkumem. Studie provedené na různých populacích po celém světě ukazují, že lidé dokážou žít zcela zdravě s pestrou škálou různých jídelníčků a že lidé se vyvinuli jako velmi přizpůsobiví jedlíci.\nV České republice se paleo dieta začala objevovat v roce 2011, kdy ji praktikovalo pouze několik osob, v následujících letech se komunita a metodika její výživy rozrostla a prezentuje se jako životní styl. Její programy se nazývají \"Primal\", \"Whole 30\" nebo \"Low Carb\". Dokumentují dobré výsledky redukce hmotnosti a celkové zlepšení zdravotního stavu. Doporučují svůj režim jako funkční řešení mnohých zdravotních potíží dnešní populace, jako je nadváha, alergie, akné, zažívací potíže nebo zahleněnost. Hlavními propagátory programů jsou Miroslav Matoušek a bloggerka Lucie Grusová. Své kuchařky šíří především formou e-knih, webových stránek a po sociálních sítích. \n\n\n\n"}
{"id": "623668", "url": "https://cs.wikipedia.org/wiki?curid=623668", "title": "Zemský okres Dingolfing-Landau", "text": "Zemský okres Dingolfing-Landau\n\nZemský okres Dingolfing-Landau je okres v německé spolkové zemi Bavorsko, ve vládním obvodě Dolní Bavorsko. Okresním městem je Dingolfing.\n"}
{"id": "623670", "url": "https://cs.wikipedia.org/wiki?curid=623670", "title": "Nachal Jicpor", "text": "Nachal Jicpor\n\nNachal Jicpor (: נחל יצפור) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce přes 300 metrů ve východní části pohoří Gilboa, v prostoru mezi vrcholy Har Jicpor a Micpe Gilboa (na kterém leží vesnice Ma'ale Gilboa), při křižovatce lokálních silnic 667 a 6666. Směřuje pak k východu a prudce klesá po zalesněných svazích do zemědělsky využívaného Bejtše'anského údolí. Tento úsek je turisticky využíván. V údolí je vodní režim změněn kvůli rozsáhlým melioračním zásahům. Vádí je tu zaústěno do umělých vodotečí, které jsou vyvedeny do vádí Nachal Moda.\n\n"}
{"id": "623672", "url": "https://cs.wikipedia.org/wiki?curid=623672", "title": "Nachal Cvija", "text": "Nachal Cvija\n\nNachal Cvija (: נחל צביה) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce přes 300 metrů ve východní části pohoří Gilboa, v prostoru terénního zlomu Matlul Avinadav, nedaleko jihovýchodního okraje vesnice Ma'ale Gilboa a východně od lokální silnice 667. Směřuje pak k východu a prudce klesá po odlesněných svazích do zemědělsky využívaného Bejtše'anského údolí. Tento úsek je turisticky využíván. Na okraji údolí se nachází pramen \"Ejn Cvajim\" (עין צביה). V údolí je vodní režim změněn kvůli rozsáhlým melioračním zásahům. Nachal Cvija tu západně od vesnice Rešafim ústí zprava do vádí Nachal Moda.\n\n"}
{"id": "623678", "url": "https://cs.wikipedia.org/wiki?curid=623678", "title": "ELIZA", "text": "ELIZA\n\nELIZA je jednoduchý počítačový program, který vede s uživatelem \"konverzaci\" (v angličtině) tak, že opakuje jeho vlastní výroky a klade jednoduché otázky založené na klíčových slovech zachycených z předcházející diskuze.\nV diskuzích vystupuje program jako psychoterapeut, vzhledem k principu, na němž pracuje, totiž není složité určit vhodné otázky.\n\nProgram byl napsán v letech 1964 až 1966 německo-americkým profesorem Josephem Weizenbaumem. Jeho jméno je odvozené od postavy Lízy Doolittleové (Eliza Doolittle) z komedie George Bernarda Shawa \"Pygmalion\".\nDnes se ELIZA často používá na poli umělých inteligencí na důkaz toho, že počítač, který vede rozhovor, nemusí být vždy inteligentní.\n\nProgram prochází odpovědi uživatele za pomocí klíčových slov. Jako reakci pak pokládá jednoduchou otázku vybranou za pomocí těchto klíčových slov, často kombinovanou s výsekem uživatelovy odpovědi. Takovéto skládání vět je pak díky použití angličtiny velmi jednoduché. Například na otázku \"Who is your favorite composer?\" (v překladu \"Kdo je tvůj oblíbený skladatel?\") může ELIZA odpovědět \"What about your own favorite composer?\" (\"A co váš vlastní oblíbený skladatel?\") nebo \"Does that question interest you?\" (\"Zajímá vás tato otázka?\"). Za předpokladu určitého směřování diskuze tak může vzniknout dojem, že se jedná o inteligentní program, přestože celý mechanismus funguje jen strojově.\n\nProgram byl napsán v dvoustupňovém uspořádání, první vrstva spočívala v analyzátoru jazyka a druhá ze scénáře, který se skládal ze sady pravidel. Jako první experiment Weizenbaum vytvořil scénář DOCTOR, který simuloval roli rogeriánského psychoterapeuta, tato forma rozhovoru s pacientem se dá snadno napodobovat, protože většina jejích postupů se zakládá na vracení otázek zpět pacientovi a snaze ho tímto přimět k hovoru. Program bylo snadné předvádět a návštěvníci se mohli aktivně zapojit, a i díky tomu se stal známým i za branami Massachusettského technologického institutu. Později byly vytvořeny kopie ELIZY v jiných institucích. Někteří psychiatři se dokonce domnívali, že po dalším vývoji by tento program mohl zcela nahradit osobu psychiatra, alespoň v prvotní diagnostice či ve státních nemocnicích, kde se psychiatrů nedostávalo. Dalším překvapením pro Weizenbauma bylo, jak rychle si lidé přestali uvědomovat, že nehovoří se člověkem, nýbrž s počítačem. I reakce ve smyslu, že tento program ukázal obecné řešení problému počítačového chápání přirozeného jazyka, Weizenbauma udivila. Program byl provozován v systému sdílení času MAC na MIT. Weizenbaum jej napsal v jazyce MAD-SLIP pro počítač IBM 7094. Uživatel psal v přirozeném jazyce, s interpunkcí a běžnou strukturou vět, ovšem nesměl využívat otazník, který měl v programu speciální funkci. Program mohl být dále vylepšován prostřednictvím kontextového edičního programu (ED), což mělo tu výhodu, že počítač nemusel začínat s obsáhlým a úplným scénářem, nýbrž s menší sadou klíčových slov a transformačních pravidel, což umožňuje programu nárůst a zabudování nových zkušeností. ELIZA fungovala nejlépe, pokud byl uživatel poučen, aby s programem „mluvil“ jako s psychoterapeutem. Tento přístup byl zvolen záměrně, neboť psychoterapeutický rozhovor patří mezi několik příkladů kategorizované dyadické komunikace v přirozeném jazyce, během něhož jeden z účastníků může působit jako téměř naprosto neznalý reálného světa. Smysl komunikace tudíž interpretuje pouze pacient, i když si to ve většině případů neuvědomuje.\n\n > Hello, I am Eliza.\n\n > Ahoj, Já jsem Eliza.\n\n\n"}
{"id": "623679", "url": "https://cs.wikipedia.org/wiki?curid=623679", "title": "Přátelé na dálku", "text": "Přátelé na dálku\n\nPřátelé na dálku, v originále Pen Pals, je v pořadí patnáctá epizoda druhé sezóny seriálu \"\".\n\nDěj této epizody se točí okolo problematiky Základní směrnice.\n\nZatímco USS Enterprise D prolétává oblastí neprozkoumaných planet, na kterých se právě dějí závažné geologické změny, Wesleymu Crusherovi je svěřeno sestavení a vedení vědeckého týmu, které podpoří jeho studia na důstojníka Hvězdné flotily. Je to také zkouška jeho autority, když Davies, jeden z členů týmu, odmítne Wesleyho požadavek na provedení časově náročného skenování. Mezitím Dat zachytí primitivní rádiový signál vyslaný malou dívkou z jedné z planet. Na volání odpoví, přestože si je vědom, že se tím dopustí porušení Základní směrnice. Pravidelně s ní navazuje kontakt a dozví se, že se jmenuje Sarjenka (čti Serženka) a že používá podomácku vyrobený rádiový systém.\n\nOznámí mu také, že na její planetě panují častá zemětřesení. Dat se rozhodne tuto skutečnost oznámit kapitánu Picardovi a doufá, že se podaří najít způsob, jak její planetu zachránit. Picard s ním sice soucítí, ale přísně mu přikáže, aby ukončil komunikaci se Sarjenkou a zanechal tak dalšího porušování Základní směrnice. Mezitím se Wesley svěřil se svým dosavadním průběhem velení komandéru Rikerovi. Ten zdůrazní, že trénink Hvězdné flotily je jak o zodpovědnosti, tak o autoritě. Potom jej pochválí za jeho předešlé úspěchy co se týče zodpovědnosti, ale pobídne ho, aby na vědecký tým uplatnil také autoritu. Wesley tedy znovu žádá Daviese o provedení skenu, tentokrát však o něco autoritativnějším tónem, což již postačí k tomu, aby vědec úkol po jistém váhání splnil.\n\nTento planetární sken se ukáže jako klíčový k pochopení geologické nestability planet a Wesleyho vědecký tým připraví podklady k tomu, jak by se daly procesy za využití technologií na Enterprise zvrátit. Dat obdrží další zprávu od Sarjenky, která jej nyní prosí o pomoc, protože její rodina utekla do jeskyní v blízkých horách. Ona však chtěla zůstat se svým rádiovým systémem v naději, že jí Dat pomůže. Picard si uvědomí, že nemůžou ignorovat dětské volání o pomoc, a rozkáže let k planetě Sarjenky. Způsob zvrácení geologických procesů objevený vědeckým týmem Wesleyho totiž nemůže uškodit těm, co se skryli v horách, ale mohl by ohrozit Sarjenku. Picard tedy dovolí Datovi, aby se transportoval na planetu a přenesl dívku na loď, aby mohli provést potřebné kroky k záchraně planety. Je krátce provedena po lodi a potom pozoruje z vesmíru, jak je její planeta navrácena do normálu. Její cesta skončí na ošetřovně, kde jí doktorka Pulaská na základě rozkazů kapitána uspí a vymaže jí z hlavy vzpomínky na Data a na Enterprise. Dat jí pak spící přenese zpět do jejího nyní již bezpečného domova, kde jí zanechá společně se „zpívajícím kamenem,“ který dostala na ošetřovně od doktorky Pulaské. Enterprise se nyní vydává učinit podobné kroky i na ostatních planetách, ale kapitán Picard ještě pokárá Data za porušování Základní směrnice.\n\n"}
{"id": "623682", "url": "https://cs.wikipedia.org/wiki?curid=623682", "title": "Huseník lysý", "text": "Huseník lysý\n\nHuseník lysý (\"Arabis glabra\"), často uváděný jako \"Turritis glabra\", je hojně rozšířena planě rostoucí štíhlá bylina.\n\nVýskyt v Evropě je ohraničen na západě středním Španělskem a Anglii, na severu střední Skandinávii, na jihu střední Itálii a na východě jižním Balkánem. Oblast jeho výskytu dále postupuje v mírném podnebném pásu po jižním a východním pobřeží Středozemního moře přes Kavkaz, Střední Asii až do východních oblastí Asie. V Severní Americe se vyskytuje téměř v celých Spojených státech severoamerických a na jihovýchodě Kanady. Zavlečen byl i do jihovýchodní Austrálie.\n\nV České republice roste po celém území s výjimkou nejvyšších poloh. Má nejraději nezamokřené, vysychavé a na živiny bohaté půdy. Lze ho nalézt na okrajích lesů nebo lesních pasekách, na stráních porostlých řídkými křovinami a okrajích lesních cest nebo lemuje břehy regulovaných malých vodních toků. Vyskytuje se v zásaditých i mírně kyselých půdách, nesnáší zastíněná stanoviště.\n\nJe to 50 až 110 cm vysoká rostlina s tuhou, přímou a nevětvenou lodyhou. Je ojíněná, ve spodní části chlupatá, světle zelená, na plném slunci jsou listy zespod fialově zbarvené. Přízemní listovou růžici vytvářejí listy kracovité nebo hluboce zubaté, jsou dlouhé do 10 cm a široké až 3,5 cm, shora jsou mírně chlupaté; růžice bývá v době kvetení již uschlá. Střídavě vyrůstající lodyžní listy jsou podlouhlé až kopinaté, odstálé, celokrajné a lysé, na konci jsou zaoblené nebo špičaté, při bázi střelovitě objímavé. Některé spodní listy mohou být i zubaté a lehce peřenoklané. Je to rostlina dvouletá, i když vyklíčí na jaře, kvete až druhým rokem.\n\nKvětenství vyrůstající na vrcholu lodyh jsou hroznovitá, bývají složená až ze 25 čtyřčetných pravidelných oboupohlavných květů. Kvetoucí část lodyh může být stejně dlouhá jako zbytek rostliny. Žlutavě bílé, okrouhlé korunní lístky jsou dlouhé 4 až 6 mm a široké 1,5 mm, kališní lístky jsou poloviční velikosti. Tyčinek dlouhých 3 až 4 mm je v květu 6. Kvete v červnu až červenci, opylována je létajícím hmyzem.\n\nPlody jsou čtyřhranné, poněkud smáčknuté šešule, dlouhé až 9 cm, na vzpřímených stopkách šikmo odstálých, V každém pouzdru obsahují po dvou řadách jemně zploštělých okřídlených semen velikých asi 0,7 mm. Otvírají se od spodu nahoru jednožílnými chlopněmi, které se nezkrucují. Semena jsou schopna vyklíčit i za 10 let.\n\n\n \n"}
{"id": "623692", "url": "https://cs.wikipedia.org/wiki?curid=623692", "title": "Krpce", "text": "Krpce\n\nKrpce jsou ručně šité měkké kožené boty, které se dříve běžně nosily v hornatých karpatských oblastech. Jsou součástí tradičních moravských lidových krojů a historických středověkých kostýmů.\n\nNavazují na starý typ ovinovací obuvi, u slovanských národů doložené v 9.–10. století, známé i u ostatních evropských a mimoevropských národů. Již ve středověku se staly symbolem rolnických vrstev. Ve střední Evropě se udržely zejména v izolovaných horských oblastech až do 1. světové války, postupně je nahradily papuče, čižmy a polobotky. Podobné typy obuvi se vyvinuly nezávisle na sobě v různých oblastech světa, například u amerických Indiánů, v asijských stepích nebo v arktické oblasti. Vznik krpců, jaké můžeme pozorovat u Slovanů prakticky až dodnes, kladou archeologové a historici až do doby bronzové (u nás kolem roku 1700 př. n. l., únětická kultura).\n\nTato obuv, která se až do nedávné doby ještě v odlehlých oblastech používala, je doložena v celém karpatském oblouku. U jižních Slovanů na Balkáně („opánky“), dále v jižním Rusku („kurpy, kerpeč“), v Bulharsku („opinci“ nebo „črvuli“), v Rumunsku („opinka“), na Ukrajině („chodaki“ nebo „postoly“) a také zčásti v jižním Polsku („kierpce“), na hornatém Slovensku (krpce nebo „kapce“) a v Česku v oblastech těšínského Slezska („kierpce“), moravského Valašska, Kopanic a Horňácka („krpce“).\n\nJsou vyráběny z nejčastěji z vyčiněných hovězích kůží, tloušťka materiálu (2,5–3,5 mm) je ovlivněna jejich vzorem a velikostí. Při výrobě se hovězí useň může napínat na kopyto, větší kusy kůže jsou pospojovány skrz otvory („stroky“) úzkým řemenem („švihlem“) ze stejného materiálu. \nExistují dva způsoby výroby: buď se krpce ušijí z jednoho obdélníkového dílu, nebo ze dvou samostatných dílů – \"svršku\" a \"podešve\".\nTradiční krpce jsou bez podpatku, nepodšité, či jednoduše podšité kůží, moderní krpce mohou být podlepeny usní či umělými materiály a opatřeny nízkým podpatkem.\n\nDříve jako základní materiál byla nejvíce používána kůže vepřová, v menší míře pak telecí, hovězí nebo kozí či beraní.\n\nKrpce se připevňují řemeny nebo motouzy (omotáváním kolem kotníku). Na izolaci proti chladu a vlhku se do krpců nosí onuce, soukenné papuče nebo tlusté vlněné ponožky.\n\nNa výrobce lze narazit na jarmarcích a trzích lidových řemesel.\n\n\nTuzemských výrobců je jen několik, pro veřejnost krpce šijí:\n"}
{"id": "623695", "url": "https://cs.wikipedia.org/wiki?curid=623695", "title": "Chelsea Manningová", "text": "Chelsea Manningová\n\nChelsea Elizabeth Manningová (rozená: Bradley Edward Manning) (* 17. prosinec 1987) je bývalý americký vojín; je známá kvůli věznění a odsouzení za neoprávněné nakládání s utajovanými informacemi a jejich zveřejňování, především amerických diplomatických kabelogramů na WikiLeaks. Je transwoman; v srpnu 2013 oznámila, že se cítí být odmalička ženou. Manningová byla od 24. února 2012 oficiálně obviněna z „napomáhání nepříteli“ a 21. srpna 2013 odsouzena k 35 letům vězení. Evropskými pirátskými stranami byla v únoru 2014 spolu s Edwardem Snowdenem nominována na Nobelovu cenu míru. V květnu 2017 byla z vězení propuštěna na základě milosti udělené prezidentem Obamou.\n\nTehdy ještě Manning byl jako analytik americké rozvědky přidělen k 10. horské divizi Spojených států amerických v Iráku. Byl zadržen agenty United States Army Criminal Investigation Command na základě udání amerického hackera a informátora Adriana Lamo, kterému se údajně Manning svěřil.\n\nZadržen měl být 25. května 2010 v Iráku, o tři dny později převezen do Kuvajtu, na tamní americkou základnu Arifdžán, a později (pravděpodobně na začátku července) převezen do USA, na vojenskou základnu (patřící námořní pěchotě Spojených států) u města Quantico ve Virginii.\n\nObvinění proti Manningovi (celkem v 8 bodech) prezentovala americká armáda až po dvou měsících jeho zadržování, dne 6. července 2010. Naproti tomu články o Manningově zadržení a věznění nicméně poukazovaly na to, že doposud Manning nebyl formálně obviněn ze spáchání trestného činu.\nNa jaře 2011 bylo k jeho případu přidáno 22 dodatečných obvinění, včetně „napomáhání nepříteli“, za což v USA hrozí výjimečný trest, žalobce se však vyjádřil, že jej nebude požadovat. V dubnu 2011 byl shledán způsobilý ke stanutí před vojenským soudem.\n\nManning byl držen v zařízení s maximální ostrahou a současně v režimu POI (\"Prevention of Injury\" – prevence zranění), pomocí kterého lze vězňům nebo chovancům omezit jejich pohyb, kontakt s ostatními lidmi a usměrnit dobu, po kterou budou moci spát a kdy budou vzhůru. Byl na samotce v malé cele (6×12 stop) po 23 hodin denně, nebyly mu dovoleny návštěvy (ani rodinných příslušníků – výjimkou během posledních měsíců bylo několik málo návštěv jeho právníka a jeho kamaráda a důvěrníka, Davida House). V rámci vězeňského režimu měl Manning budíček v 5 hodin ráno a až do 8 hodin večer měl zakázáno spát, a bylo mu zakázáno v cele cvičit. Podle Manningova právního zástupce a psychologa není takový režim nezbytný. Podmínky, ve kterých byl Manning zadržován, budily pozornost médií, která je označovala za „extrémní“, „nehumánní“, „hanebné“ a též, že se jednalo o formu mučení. V souvislosti s Bradley Manningem se objevovalo i spojení „politický vězeň“, spolu se zprávou, že podmínky věznění měl na základě formální stížnosti zkoumat komisař OSN. Ten v březnu 2012 shledal, že se Spojené státy na Manningovi dopustily mučení, krutého a ponižujícího zacházení a porušení presumpce neviny.\n\nV polovině prosince 2010 tiskový mluvčí Pentagonu David LaPonde prohlásil, že s Bradley Manningem je zacházeno jako s jakýmkoli vězněm v zařízení s maximální ostrahou; že Manning může cvičit, číst tisk, přijímat návštěvy a po jednu hodinu denně sledovat televizi. Manningův přítel a důvěrník, David House, který měl o týden později v rozhovoru pro MSNBC příležitost mluvit o podmínkách jeho zadržování, toto prohlášení ve všech bodech popřel a dodal, že nedostatek cvičení a duševní stimulace se začínal na Manningovi projevovat na jeho zdraví i psychice. V rozhovoru též poznamenal, že jediný zdroj Manningova zadržení a dlouhého věznění je velmi nedůvěryhodný (poukázal na nucený pobyt Adriana Lamo na psychiatrické léčebně, kde byl od 28. dubna do 7. května 2010, krátce před Manningovým zadržením) a že nic nenaznačuje tomu, že by spojení mezi Manningem a zakladatelem WikiLeaks, Julianem Assangem vůbec existovalo. 25. ledna 2011 vyšetřovatelé americké armády konstatovali, že se jim nepodařilo najít důkazy spojující Manninga s Assangem (z čehož krom jiného vyplývá, že nemají možnost stíhat Assangeho za prozrazení amerických diplomatických depeší). Současně s tím byl Manningovi zrušen režim \"Prevention of Injury\". 10. dubna podepsalo 250 prominentních amerických právníků protest proti zacházení s Bradley Manningem. Mezi nimi i Laurence Tribe, profesor Harvardovy univerzity, považovaný za největší liberální autoritu v USA na ústavní právo (učil mj. i Baracka Obamu), jehož názorem je, že toto zacházení je „nejenže ostudné, ale též protiústavní“. Dne 8. dubna 2011 si velitel věznice vyžádal hlášení o vězeňských podmínkých Manninga a zjistil četná pochybení, která se následně snažil skrýt.\n\nDne 17. ledna 2017 zrušil prezident Obama zbytek trestu pro Manningovou. K propuštění došlo 17. května 2017.\n\n"}
{"id": "623696", "url": "https://cs.wikipedia.org/wiki?curid=623696", "title": "První bitva u Lexingtonu", "text": "První bitva u Lexingtonu\n\nPrvní bitva u Lexingtonu, známá též jako bitva \"Hemp Bales\" (konopných žoků), byla bitvou americké občanské války, která proběhla ve dnech 13.–20. září 1861 mezi armádou Unie a prokonfederační missourskou státní gardou (MSG) u Lexingtonu, správního sídla okresu Lafayette, Missouri. Vítězství státní gardy v této bitvě posílilo již tak značné projižanské cítění v této oblasti a na krátkou dobu konsolidovalo kontrolu Konfederace nad údolím Missouri. Tuto bitvu je nutno odlišovat od druhé bitvy u Lexingtonu, která proběhla dne 19. října 1864 a ve které též zvítězila armáda Konfederace.\n\nPřed občanskou válkou byl Lexington zemědělské město s více než 4000 obyvateli a bylo sídlem správy okresu Lafayette. Bylo místně důležitým sídlem v oblasti řeky Missouri v západní a centrální části státu Missouri. K bohatství města přispíval říční obchod s konopím (používaným na výrobu lan), tabákem, uhlím a dobytkem. Mnoho obyvatel, stejně jako v přilehlých okresech, byli otroci, kteří tvořili 31,7 % obyvatel okresu Lafayette. Proto většina bělochů byla na začátku konfliktu prokonfederačního smýšlení.\nJohn C. Fremont, velitel západní federální oblasti, požadoval ovládnout řeku Missouri a zpomalit stoupence Jihu v této oblasti. Za tímto účelem byla v červenci 1861 vybudována v Lexingtonu pevnost, jejímž velitelem se stal plukovník Charles Stifel a kde byl umístěn 5. regiment armádních záloh Spojených států, složený z Němců ze St. Louis. Stifel a jeho podřízení velitelé byli brzy nahrazeni pěti kompaniemi Lafayettské okresní domobrany pod velení kapitána Fredericka W. Beckera. Tyto jednotky byly později doplněny 14. regimentem domobrany pod velením podplukovníka Roberta Whitea, který převzal velení nad posádkou. White byl následně vystřídán plukovníkem Thomas A. Marshallem, který dorazil s 1. Illinoiskou kavalerií.\nPo svém vítězství u Wilson's Creek 10. srpna prokonfederační Missourská státní garda konsolidovala své síly v severních a centrálních částech státu Missouri a pochodovala pod velením generálmajora Sterlinga Priceho na Lexington .\n\nDne 10. září 1861 plukovník James A. Mulligan dostal pod své velení také 23. Illinoiský dobrovolnický pěší pluk. 11. září dorazil 13. Missourský pěší pluk (USA), Van Hornův prapor armádních záloh Spojených států a 27. Missourský horský pěší pluk poté, co evakuovaly Warrensburg tváří v tvář houževnatému postupu Priceovy armády. Mulligan tak velel 3500 mužům, kteří rychle budovali rozsáhlé opevnění kolem městské univerzity \"Masonic College\", káceli stromy, aby nebylo možné je zapálit palbou a stavěli opevnění kolem budov kolejí a poslucháren. Jeho nadřízení poslali další posily pod velením Samuela D. Sturgise, se kterým Mulligan počítal pro upevnění svých pozic. Posily však byly napadeny silami konfederace, varovanými telegrafem a byly a nuceny ustoupit.\n\nPrice se svoji armádou dorazil k Lexingtonu 11. září 1861. Zahájil však útok až o dva dny později, díky kterým se obranné pozice federace staly příliš obtížnými pro dobytí přímým útokem. 13. září se šest kompanií 13. Missourského pěšího pluku, podporované dvěma kompaniemi 1. Illinoisské kavalerie, střetlo s postupujícími jednotkami Priceovy armády mezi náhrobními kameny hřbitova \"Machpelah Cemetery\" na jih od města v naději, že získají čas pro zbytek Mulliganových lidí dokončení obranných přípravných prací.\n\nPrice zamýšlel zdolat unionistické pevnůstky jedinou rychlou ztečí, ale tvrdohlavá obrana hřbitova způsobila, že jeho vojenské jednotky spotřebovaly velkou část svého střeliva. Tento vývoj v kombinaci s proslulou povahou unionistické fortifikace vedly k tomu, že další útok byl prakticky neproveditelný. Priceovo dělostřelectvo proto zahájilo odstřelování federální obrany.\n\nJakmile dostal unionistické opevnění u Lexingtonu pod tlak, Price se rozhodl počkat na nákladní vozy se střelivem, ostatními dodávkami a posilami dříve, než zaútočí na svého protivníka. Stojí za zmínku ho citovat: „Je to zbytečné, pozabíjet tady chlapce,“ řekl. „Trpělivost nám dá, co chceme.“ Poté přikázal své pěchotě ustoupit zpět do prostoru okresního trhoviště.\n\nDen 18. září určil Price jako den nového útoku. Státní garda, rozvinutá pod těžkou unionistickou dělostřeleckou palbou, tlačila nepřítele zpět, dovnitř jeho opevňovacích prací. Priceovo dělostřelectvo odpovědělo na Mulliganovu palbu devíti hodinami palby, přičemž chtěli využít zahřátých střel k zapálení \"Masonic College\" a dalších federálních pozic. Mulligan umístil v hlavních budovách univerzity mladé vojáky, aby odstraňovali dopadající střely dříve, než by byly budovy zachváceny požárem.\n\nTato budova byla popsána místními novinami jako: \"největší a nejlépe uspořádaný obytný dům západně St. Louis\". Andersonův dům měl tři podlaží, vybudované v starořeckém slohu Oliverem Andersonem, předním lexingtonským továrníkem. Někdy kolem července 1861 byla Andersonova rodina násilně vystěhována z jejich domova, který přiléhal k Mulliganovu opevnění a unionistická posádka tam zřídila lazaret. \nNa začátku bitvy u Lexingtonu zabralo lazaret v Andersonově domu přes sto nemocných nebo zraněných vojáků Unie. Lékařská péče byla svěřená chirurgovi Dr. Cooleymu, zatímco o duchovní potřeby vojáků pečoval otec Butler, kaplan 23. Illinoiské. Kvůli jeho strategickému významu generál Thomas Harris na Priceovův rozkaz přikázal dne 18. září vojákům z jeho 2. divize MSG dům obsadit. Šokován porušením válečných zákonů, plukovník Mulligen vydal rozkaz dobýt dům zpět. Za cenu těžkých ztrát na životech obsadila dům kompanie B 23. Illinoiského, kompanie B 13. Missourského společně s dobrovolníky z 1. Illinoiské kavalerie. Harrisovy jednotky však na sklonku dne znovu dům obsadily a tento pak zůstal v rukou státní gardy.\nNejvíce kontroverzní incident bitvy nastal během federálního útoku na Andersonův dům, kdy unionističtí vojáci společně popravili tři vojáky státní gardy na podestě velkého schodiště ve vstupní hale domu. Jižané tvrdili, že tito muži se již vzdali a mělo být s nimi zacházeno jako s válečnými zajatci. Federální vojenské jednotky, které utrpěly četné ztráty při znovu dobytí rezidence, je v první řadě považovaly za vězně vzhledem k tomu, že porušili válečné zákony a napadli nemocnici. Andersonův dům byl těžce poškozen dělovými a puškovými projektily a mnoho děr je ještě dnes uvnitř domu viditelných (v současnosti se v něm nachází muzeum).\n\nDne 9. září missourští vojáci konsolidovali své pozice, drželi federální vojáky pod těžkou dělostřeleckou palbou a připravovali se na závěrečný útok. Před obránci stál jeden problém, a to chronický nedostatek vody. Studny uvnitř unionistických linií vyschly a odstřelovači státní gardy byli schopni pokrýt blízké prameny a dostali každého muže, který se snažil k pramenům přiblížit. Mulligan se domníval, že by ženy mohly uspět tam, kde jeho lidé selhali a poslal je k pramenu. Missourští zastavili palbu a dokonce jim dovolili vzít několik jídelních misek s vodou zpět pro sužované federální vojáky. Toto malé gesto nicméně nemohlo vyřešit stále rostoucí krizi, vyvolanou žízní v unionistických pevnostech, která nakonec přispěla k jejich porážce.<\n\nGenerál Price umístil dne 18. září své velitelství v Lexingtonu v budově banky na hlavní třídě číslo 926, stojící přes ulici naproti Lafayettskému okresnímu soudu. Během bitvy u Lexingtonu řídil Price operace státní gardy z místnosti ve druhém poschodí. Následujícího dne dělová střela, pravděpodobně vystřelená z baterie státní gardy pod velením kapitána Hirama Bledsoa, zasáhla budovu soudu jen asi sto yardů od Priceova velitelství. Tato střela zůstává hluboko zarytá v levém sloupu budovy dodnes a stala se z ní místní turistická atrakce.\n\nNavečer dne 19. září vojáci 2. divize (MSG) brigádního generála Thomase A. Harrise začali s využitím žoků konopí, kterých se zmocnili v blízkých skladech, budovat pohyblivou předprseň směrem k zákopům Unie. Všechny tyto žoky byly přes noc namočeny v řece, aby se staly odolnými proti zahřátým střelám, vypálených z federálních zbraní. Harrisův plán, který předal svým vojákům, spočíval v tom, že následujícího den budou válet žoky do kopce a používat je jako kryt k tomu, aby se dostali dost blízko k unionistickému opevnění a mohli uskutečnit závěrečný útok. Linie žoků konopí začínala v nejbližším okolí Andersonova domu a pokračovala asi 200 yardů podél svahu směrem na sever. Leckde byly žoky konopí nakupeny až dva metry vysoko, aby poskytovaly dostatečnou ochranu.\n\nBrzy ráno 20. září se Harrisovi lidé rozvinuli ukrytí za mobilní předprsní. Jak boj pokračoval, státní gardisté z dalších Harrisových divizí se ukrývali za konopnými žoky a zvyšovali četnost palby směrem na opevnění Unie. Ačkoli unionističtí obránci pálili do postupujících žoků rozpálenými dělovými koulemi, žoky namáčené v řece celou předešlou noc poskytovaly útočníkům dostatečnou ochranu proti střelám obráncům. Brzy odpoledne se válející opevnění dostalo dostatečně blízko k obraným liniím Unie, že mohli Jižané vzít opevnění federace závěrečnou ztečí. Mulligan si vyžádal čas na kapitulaci a do 2:00 odpoledne jeho lidé vyklidili zákopy, vyklidili opevnění a složili zbraně.\n\nO mnoho let později ve své knize \"The Rise and Fall of the Confederate Government\" prezident Jefferson Davis uvedl, že trik s žoky konopí byla brilantní koncepce ne nepodobná tomu, co provedl Tarik, nesmrtelný saracénský válečník, který dal své jméno severnímu z Herkulových sloupů.\n\nPočet obětí byl relativně nízký, protože bitva byla velkou měrou vedena z chráněných pozic. Price ztratil jen 25 mrtvých a 72 zraněných, zatímco federálové ztratili 39 mrtvých a 120 zraněných. Relativně lehké oběti na životech jsou přisuzovány Mulliganovým vynikajícím opevňovacím zákopům a Harrisově inspiraci s žoky konopí. Výsledkem však byla ztráta unionistické pevnosti. Poražení vojáci Unie byli nuceni vyslechnout řeč sesazeného prokonfederačního guvernéra Missouri Claiborna F. Jacksona, který viděl chybu v tom, že do jeho státu vstoupili bez pozvání a válčili proti jeho občanům. Federální vojáci pak byli generálem Pricem na čestné slovo propuštěni s jednou pozoruhodnou výjimkou, a tou byl plukovník Mulligan, který propuštění na čestné slovo odmítl. Price byla údajně tak ohromen jeho způsoby a chováním během bitvy a po ní, že sám nabídl Mulliganovi svého vlastního koně a kočár a přikázal ho bezpečně doprovodit k liniím Unie. Mulligen byl později, 24. června 1864 zabit při druhé bitvě u Kernstownu nedaleko Winchesteru, stát Virginie.\n\nMezi oběťmi první bitvy u Lexingtona byl podplukovník Benjamin W. Grover, velící 27. Missourskému horskému pěšímu pluku, který byl zraněn koulí z ručnice na stehně a podlehl zranění dne 31. října 1861.\n\n"}
{"id": "623707", "url": "https://cs.wikipedia.org/wiki?curid=623707", "title": "Kuželíkové ložisko", "text": "Kuželíkové ložisko\n\nKuželíkové ložisko je speciální druh ložiska, umožňující přenášet veliké axiální i radiální síly. Kuželíkové ložisko má však zásadní nevýhodu spočívající v jeho náročné a mimořádně drahé montáži. Proto se v praxi používá, jen pokud není jiná možnost. \n\nKuželíkové ložisko se, jako každé valivé ložisko, principiálně skládá z:\nOběžné dráhy na vnitřním i vnějším kroužku mají rovněž kuželovou plochu. V případě kuželíkového ložiska drží valivé elementy pomocí klece na vnitřním kroužku, zatímco vnější kroužek je oddělitelný.\n\n\n\n\nKuželíková ložiska se používají zásadně ve dvojici, tzn. obě ložiska, jimiž je hřídel uchycen, musí být kuželíková. Tato dvojice může být uspořádána do O nebo do X. Zda jsou ložiska uspořádána do X nebo do O se pozná z toho, zda pomyslné normály k valivým elementům tvoří písmeno X či O.\n\nKaždý hřídel, uložený v kuželíkových ložiscích je nutno samostatně předepínat. Toho se dosahuje:\nKdybychom totiž hřídel nepředepjali, mohlo by dojít ke stavu znázorněném na obrázku, kdy by vnější kroužky od sebe byly příliš daleko a hřídel by se v nich mohla pohybovat, což by mělo katastrofální vliv na:\n\nAbychom dosáhli správné funkce hřídele uloženého v kuželíkových ložiscích a zamezili tak stavu popsanému v předchozím odstavci, je potřeba docílit jistého, avšak malého \"zmáčknutí\" hřídele a obou ložisek. Tomu se říká předpětí. \n\nVe strojírenské praxi se ekonomicky dosažitelná tolerance pohybuje okolo 0,05 mm. I kdybychom se zamýšleli jen nad zjednodušeným příkladem z obrázku, pak na míru nežádoucí vůle má vliv:\nSnadno vidíme, že v případě masové výroby už takto bude náhodně vybraný hřídel v náhodně vybraných skříních plavat v toleranci 3 × 0,05 = 0,15 mm, přičemž tolerance požadovaná k docílení požadované přesnosti předpětí se pohybuje ve zlomku této hodnoty.\n\nPokud chceme tedy dosáhnout správného předpětí, v praxi musíme každý hřídel montovat samostatně. Např. v případě uspořádání do X (viz obr.) se musí samostatně, u každého montovaného kusu převodovky, samostatně změřit skutečná poloha vnějšího kroužku obou ložisek (zpravidla změřením hloubky obou vývrtů pro vnější kroužky v obou skříních) a skutečná délka hřídele mezi vnějšími kroužky. Všechny tyto hodnoty se musí odečíst s přesností 0,01 mm. \nZ těchto hodnot se u každého montovaného kusu musí samostatně spočítat požadovaná tloušťka podložky, která po montáži vyvodí požadované předpětí, což může být např. 0,27 mm. Kvalifikovaný montér má k dispozici podložky o tloušťkách 0,1; 0,05; 0,02 mm. Vybere tedy podložky 2 × 0,1 + 1 × 0,05 + 1 × 0,02 = 0,27 a vsune je pod vnější kroužek levého ložiska.\n\nZpravidla je nutno smontovanou převodovku zkontrolovat. To se obvykle děje pomocí kontroly ztrátového momentu-hřídel smontované převodovky se protáčí a podle toho, zda jím lze otáčet příliš snadno nebo příliš ztuha, se usuzuje, zda je hřídel správně \"zmáčknut\".\nV případě masové montáže kuželíkových ložisek, jako např. v automobilovém průmyslu, kdy výrobce musí produkovat stovky nebo tisíce převodovek za den a na montáž jedné převodovky tak zbývají minuty či dokonce jen desítky sekund, se popsaný postup stává neúnosnou zátěží. Proto se výrobci masově vyráběných převodovek snaží vyhýbat použití kuželíkových ložisek. \nJako všechna valivá ložiska, pro jejich provoz je nutné je mazat. V převodovkách se toto provádí olejem. \n\nŽivotnost každého ložiska je omezená. Je úkolem konstruktéra vybrat takové ložisko, které vydrží požadovanou zátěž po požadovanou dobu životnosti zařízení. Ložisko na konci své životnosti se často prozrazuje hučením. \n\nAxiální kuželíkové ložisko je zvláštní, zcela odlišný, druh kuželíkového ložiska, jehož úkolem je přenášet axiální síly.\n"}
{"id": "623711", "url": "https://cs.wikipedia.org/wiki?curid=623711", "title": "Obor hlavních ideálů", "text": "Obor hlavních ideálů\n\nObor hlavních ideálů je v abstraktní algebře takový obor integrity, ve kterém je každý ideál hlavním ideálem, tedy lze jej generovat jediným prvkem. \n\nPlatí, že každý obor hlavních ideálů je obor s jednoznačným rozkladem (tedy zde platí analogie Základní věty aritmetiky). Také se vždy jedná o okruh noetherovský.\n\nJednoduchými příklady oboru hlavních ideálů jsou například:\n\nNaopak příklady okruhů, které nejsou oborem hlavních ideálů, jsou:\n"}
{"id": "623715", "url": "https://cs.wikipedia.org/wiki?curid=623715", "title": "Mokřad u Borského rybníka", "text": "Mokřad u Borského rybníka\n\nMokřad u Borského rybníka je přírodní památka v okrese Český Krumlov. Nachází se v Křemžské kotlině, na severním břehu Borského rybníka, 1 km východně od Křemže. Je součástí CHKO Blanský les.\n\nPředmětem ochrany je mokřadní vegetace v příbřežní zóně rybníka s výskytem vzácných a chráněných druhů rostlin, zejména orchidejí. Složení flóry této lokality je ovlivněno geologickým podložím, v němž se uplatňují serpentinity a amfibolity. Velkou část plochy rezervace zaujímají rákosiny a vlhké nekosené louky. K nejcennějším druhům tohoto území patří prstnatec májový a prstnatec pleťový. K vzácným druhům patří také ostřice příbuzná. Dalšími zde rostocími druhy rostlin jsou děhel lesní, blatouch bahenní, sítina rozkladitá, hrachor luční, skřípina lesní, medyněk vlnatý, pcháč bahenní, vrbina obecná, olešník kmínolistý, přeslička bahenní, krvavec toten, ostřice trsnatá, bezkolenec, suchopýr úzkolistý, chrpa luční aj.\n"}
{"id": "623718", "url": "https://cs.wikipedia.org/wiki?curid=623718", "title": "AK-630", "text": "AK-630\n\nAK-630 je sovětský plně automatický systém blízké obrany z doby studené války, využívající šestihlavňového 30mm kanónu typu gatling. Systém byl vyvinut k ničení útočících protilodních střel, může ale napadat i další vzdušné či hladinové cíle. AK-630 je schopen zasáhnout vzdušný cíl na vzdálenost až 4000 m a hladinový cíl do vzdálenosti 5000 m. \n\nVývoj systému začal v roce 1963 v reakci zjištění, že tehdejší protivzdušná obrana válečných lodí je jen málo chránila proti útoku protilodních střel. Sériově byl systém vyráběn od roku 1969, ale dokončení jeho vývoje se protáhlo až do roku 1976, kdy byl zařazen do služby. Jelikož měl malé rozměry a hmotnost, mohl být následně ve velkém množství instalován na válečné lodě všech možných kategorií, od raketových člunů až po bitevní křižníky třídy \"Kirov\" nesoucí plných osm kompletů AK-630. Systém AK-630 je součástí integrovaného obranného systému, který tvoří až dva moduly s vodou chlazeným rotačním šestihlavňovým 30mm kanónem AO-18 a automatizovaný systém řízení palby MR-123 Vympel-A, tvořený střeleckým radiolokátorem a optickým televizním systémem řízení střelby. Kanón má přitom kadenci 4000–5000 ran za minutu a používá výkonnou munici 30x165 mm.\n\nVýhodou systému je jeho kompaktnost a nízká hmotnost, dovolující jeho instalaci i na plavidla s menším výtlakem. Naopak nedostatkem systému je jeho schopnost napadat současně pouze jeden cíl. Problematický je rovněž jeho omezený účinný dostřel vůči protilodním střelám činící 1500 metrů. Stejná vzdálenost přitom byla, dle sovětského námořnictva, minimem pro zničení podzvukové střely zásahem jejích řídících ploch. Nadzvukovou protilodní střelu systém nemusí zachytit včas. Proto byl zahájen vývoj modernějšího hybridního systému 3K87 Kortik, kombinujícího 30mm kanóny a řízené střely s dosahem několika kilometrů.\n\n\n"}
{"id": "623719", "url": "https://cs.wikipedia.org/wiki?curid=623719", "title": "Kelčský Javorník", "text": "Kelčský Javorník\n\nKelčský Javorník je 864,7 metrů vysoká hora v Hostýnsko-vsetínské hornatině, nejvyšší vrchol Hostýnských vrchů. S izolací 26 km patří mezi 20 nejizolovanějších českých hor.\n\nNa severním svahu se v lokalitě Rajnochovice rozkládá stejnojmenná přírodní rezervace. Důvodem ochrany je dochovaný zbytek přirozeného smíšeného lesa směřujícího k pralesu.\n\nPřed více než 20 lety stávala na vrcholu Kelčského Javorníku dřevěná rozhledna, postavena Spolkem českých turistů a Junákem. Později však musela být z bezpečnostních důvodů stržena.\nV roce 2012 proběhla veřejná architektonická soutěž na vypracování projektu rozhledny nové, kterou vyhlásilo sdružení Podhostýnský Mikroregion. Přihlášeno bylo celkem 56 projektů, v květnu byl porotou vybrán vítězný návrh Ing. Ondřeje Balážika, Ing. arch. Marty Balážikové a Pavla Petrů. Jde o výhradně vyhlídkovou věž o výšce 35 m. Na horní vyhlídkovou plošinu ve výšce 30 metrů se dostanete po zdolání 156 schodů.\n\nStavět se začalo v září 2014, slavnostní otevření proběhlo 15. září 2015. Celková cena dosáhla částky 10,4 mil. Kč. Stavbu tvoří dvanáct obloukovitě zakřivených modřínových lamel, které symbolizují hodinový ciferník a jsou uspořádány do kruhu kolem ocelového sloupu. Ten tvoří vřeteno točitého schodiště do tvaru štíhlého komolého elipsoidu a společně vynášejí vyhlídkové plošiny. V prohnutých tvarech dřevěných lamel jde najít odkaz na tradici výroby ohýbaného nábytku v nedaleké Bystřici pod Hostýnem. Na stavbu bylo použito 22 tun žárově zinkované oceli a 22 tun modřínového dřeva. Půdorys rozhledny připomíná hodinový ciferník. Absence obvodových stěn zajišťuje nepřetržitý kontakt s okolím. Každý jedenáctý stupeň střídá zastavení s vyhlídkou.\n\nCentrála cestovního ruchu Východní Moravy udělila rozhledně titul Nejlepší počin v cestovním ruchu na území Zlínského kraje za rok 2015.\n\n"}
{"id": "623720", "url": "https://cs.wikipedia.org/wiki?curid=623720", "title": "AK-230", "text": "AK-230\n\nAK-230 je sovětský protiletadlový systém, který sovětské námořnictvo montovalo na plavidla všech kategorií. Lze ho využít i pro útok na hladinové cíle. Systém tvoří dva automatické vodou chlazené 30mm revolverové kanóny, umístěné v plně uzavřené dělové věži. Jejich kadence dosahuje 1050 ran za minutu a dosah 2500 m. Střelbu této zbraně řídí radar MR-104 Rys (NATO: \"Drum Tilt\") či optický zaměřovač. Pro minolovky byla určena verze AK-230M se sníženou magnetickou signaturou.\n\nSystém AK-230 byl ve velkém rozsahu exportován do spřátelených zemí SSSR, přičemž Čína ho vyráběla pod označením typ 69. Později ho nahradil modernější komplet AK-630.\n"}
{"id": "623725", "url": "https://cs.wikipedia.org/wiki?curid=623725", "title": "Číčov", "text": "Číčov\n\nNázev Číčov má více míst:\n\n\n"}
{"id": "623732", "url": "https://cs.wikipedia.org/wiki?curid=623732", "title": "Miss Europe", "text": "Miss Europe\n\nMiss Europe je mezinárodní soutěž krásy, jejíž první ročník se uskutečnil v roce 1927 ve Vídni. Po druhé světové válce byla obnovena Rogerem Zeilerem v roce 1948. Jedná se o nejstarší soutěž krásy na světě konanou každoročně na podzim.\n\nZ finančních či politických důvodů se soutěž neuskutečnila v letech 1975, 1977, 1979, 1983, 1986, 1987, 1989, 1990, 1998, 2000, 2004, 2007, 2008, 2009, 2010, během druhé světové války a v období 2007–2015. Teritoriálně je vymezena územím Evropy, účastníky jsou také státy Izrael a Libanon.\n\nJedinou českou vítězkou se stala Monika Žídková, která soutěž vyhrála v roce 1995.\n\n"}
{"id": "623735", "url": "https://cs.wikipedia.org/wiki?curid=623735", "title": "Číčov (okres Komárno)", "text": "Číčov (okres Komárno)\n\nČíčov ( , ) je obec v okrese Komárno v Nitranském kraji na jihozápadě Slovenska.\n\nPrvní zmínka o vesnici je z roku 1172. V obci je římskokatolický kostel Panny Marie Nanebevzaté z roku 1660.\n\n"}
{"id": "623737", "url": "https://cs.wikipedia.org/wiki?curid=623737", "title": "Triolet", "text": "Triolet\n\nTriolet je středověká francouzská básnická forma o osmi verších na dva rýmy. Obvyklé rýmové schéma je ABaAabAB (velká písmena značí opakující se verše), první, čtvrtý a sedmý verš a zároveň druhý a osmý verš jsou tedy identické. Původně jde o starofrancouzskou literární formu, je blízce příbuzná rondelu a jiným formám, které zdůrazňují opakování veršů, je ale kratší, obtížnější a proto méně rozšířená. Nejstarší příklady trioletu jsou z konce 13. století. \n"}
{"id": "623738", "url": "https://cs.wikipedia.org/wiki?curid=623738", "title": "Nachal Avinadav", "text": "Nachal Avinadav\n\nNachal Avinadav (: נחל אבינדב) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce okolo 300 metrů ve východní části pohoří Gilboa, východně od lokální silnice 667, na východních svazích hory Har Avinadav, na jejímž vrcholu leží vesnice Mejrav. Poblíž horní sekce vádí leží jeskyně \"Ma'arat Avinadav\" (מערת אבינדב). Vádí pak směřuje k východu a prudce klesá po odlesněných svazích do zemědělsky využívaného Bejtše'anského údolí, přičemž z jihu míjí terénní zlom Matlul Avinadav a skalnatý pás Cukej Migda. V tomto úseku je ale přírodní koryto vádí narušeno areálem povrchového dolu a je nepřístupné. Do údolí ústí vádí západně od vesnice Revaja. V této zemědělsky intenzivně využívané oblasti je vodní režim změněn kvůli rozsáhlým melioračním zásahům a vádí je tu svedeno do umělých vodotečí, které jsou napojeny na řeku Jordán.\n\n"}
{"id": "623740", "url": "https://cs.wikipedia.org/wiki?curid=623740", "title": "Nachal Malkišua", "text": "Nachal Malkišua\n\nNachal Malkišua (: נחל מלכישוע) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce přes 300 metrů ve východní části pohoří Gilboa, západně od lokální silnice 667, na východních svazích hor Har Malkišua, na jejímž vrcholu leží vesnice Malkišua, a Har Avner. Vádí pak směřuje k východu a prudce klesá po odlesněných svazích do zemědělsky využívaného Bejtše'anského údolí. Do údolí ústí vádí západně od vesnice Sdej Trumot. V této zemědělsky intenzivně využívané oblasti je vodní režim změněn kvůli rozsáhlým melioračním zásahům a vádí je tu svedeno do umělých vodotečí, které jsou napojeny na řeku Jordán.\n\n"}
{"id": "623746", "url": "https://cs.wikipedia.org/wiki?curid=623746", "title": "Nachal Avner", "text": "Nachal Avner\n\nNachal Avner (: נחל אבנר) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce okolo 300 metrů v jihovýchodní části pohoří Gilboa, na východních svazích hory Har Avner, cca 1 kilometr jihovýchodně od vesnice Malkišua. Vrcholová partie hory Har Avner je zalesněná, dál klesá vádí prudce k východu po odlesněných svazích do zemědělsky využívaného Bejtše'anského údolí, do kterého ústí jihozápadně od vesnice Sdej Trumot. V této zemědělsky intenzivně využívané oblasti je vodní režim změněn kvůli rozsáhlým melioračním zásahům a vádí je tu svedeno do umělých vodotečí, které jsou napojeny na řeku Jordán.\n\n"}
{"id": "623750", "url": "https://cs.wikipedia.org/wiki?curid=623750", "title": "Nachal Ner", "text": "Nachal Ner\n\nNachal Ner (: ) je vádí v severním Izraeli, v pohoří Gilboa a v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce okolo 300 metrů v jihovýchodní části pohoří Gilboa, na jihovýchodních svazích hory Har Avner, cca 2 kilometry jihojihovýchodně od vesnice Malkišua. Vrcholová partie hory Har Avner je zalesněná, dál klesá vádí prudce k východu po odlesněných svazích do zemědělsky využívaného Bejtše'anského údolí. Na jeho okraji ústí zleva do vádí Nachal Bezek.\n\n"}
{"id": "623754", "url": "https://cs.wikipedia.org/wiki?curid=623754", "title": "Nachal Moda", "text": "Nachal Moda\n\nNachal Moda (: נחל מודע) je vádí v severním Izraeli, na rozmezí pohoří Gilboa a Bejtše'anského údolí, jež je součástí příkopové propadliny okolo řeky Jordán)\n\nZačíná v nadmořské výšce okolo 100 metrů pod úrovní moře, na úpatí pohoří Gilboa, v zemědělsky intenzivně využívaném regionu Bejtše'anského údolí. Nachází se tu západně od vesnice Rešafim turisticky využívaný pramen \"Ejn Moda\" (עין מודע). Od něj vádí směřuje k jihovýchodu rovinatou krajinou. Zprava do něj ústí vádí Nachal Cvija. V této zemědělsky využívané oblasti je ale vodní režim změněn kvůli rozsáhlým melioračním zásahům a vádí je tu svedeno do umělých vodotečí, které směřují k jihu přičemž sbírají všechny sezónní toky přitékající z hor Gilboa, a nakonec jsou napojeny na řeku Jordán. Ze severu je do tohoto systému napojeno například vádí Nachal Jicpor.\n\n"}
{"id": "623757", "url": "https://cs.wikipedia.org/wiki?curid=623757", "title": "Nachal Avuka", "text": "Nachal Avuka\n\nNachal Avuka (: נחל אבוקה) je vádí v severním Izraeli, v Bejtše'anském údolí, jež je součástí příkopové propadliny okolo řeky Jordán)\n\nZačíná v nadmořské výšce přes 200 metrů pod úrovní moře, nedaleko od vesnice Ejn ha-Naciv, v rovinaté a zemědělsky využívané oblasti, kterou člení jen nevysoké pahorky Tel Cemed a Tel Tachaš a četné prameny. Vádí pak směřuje k jihovýchodu, kde u severního okraje vesnice Kfar Ruppin, u pahorku Tel Karpas, ústí do řeky Jordán.\n\n"}
{"id": "623770", "url": "https://cs.wikipedia.org/wiki?curid=623770", "title": "Grandhotel a Okresní dům", "text": "Grandhotel a Okresní dům\n\nGrandhotel a Okresní dům v Pardubicích je čtyřpatrový funkcionalistický palác, postavený v Pardubicích v letech 1927–1931 dle návrhu architekta Josefa Gočára. Investorem byl Okresní úřad Pardubice. Budova měla železobetonový skelet, plochou střechu a dvě křídla – restaurační (přiléhající ke třídě Míru) a hotelové (průčelí na náměstí Republiky), obepínající velký společenský sál. V budově se nacházely hotel s 57 pokoji, okresní úřad, kavárna, restaurace, kulečníková herna, velký společenský sál, klubovní místnosti, v suterénu vinárna a kino Sport (později Svět). Prvním hostem, který v hotelu 30. května 1931 přenocoval, byl prezident Tomáš Garrigue Masaryk.\n\nV letech 1997–2000 byla budova výrazně přestavěna dle návrhu architektů Petra Drexlera a Ladislava Vrbaty, přičemž svou funkci změnila na Obchodně-administrativní centrum Grand. Došlo přitom k zásadním změnám vnitřní dispozice, ke vložení mezipater a odstranění řady prvků původního interiéru. Budova je chráněna jako kulturní památka.\n\n"}
{"id": "623775", "url": "https://cs.wikipedia.org/wiki?curid=623775", "title": "Nachal Gilboa", "text": "Nachal Gilboa\n\nNachal Gilboa (: נחל גלבוע) je vádí v severním Izraeli, v pohoří Gilboa a v Jizre'elském údolí.\n\nZačíná v nadmořské výšce okolo 300 metrů v západní části pohoří Gilboa, na západních svazích hory Har Giborim, poblíž vesnice Gan Ner. Vádí směřuje k západu a klesá po odlesněných svazích do zemědělsky využívaného Jizre'elského údolí, do kterého vstupuje jižně od vesnice Sandala. Zde zleva přijímá vádí Nachal Chochit. U obce Magen Ša'ul se otáčí k severu a prochází rovinatou krajinou západně od vesnic Mejtav a Avital. Poté mění směr na severozápad, prochází nedaleko jihozápadního okraje města Afula a zde, nedaleko tělesa dálnice číslo 65 a letiště Megido, ústí zprava do řeky Kišon.\n\n"}
{"id": "623778", "url": "https://cs.wikipedia.org/wiki?curid=623778", "title": "Mutter (skladba)", "text": "Mutter (skladba)\n\n\"Mutter\" (něm. matka) je skladba německé skupiny Rammstein, která se nachází na stejnojmenném albu.\n\nText vypráví příběh o dítěti beze jména, které nebylo zrozeno v pochvě, ale v experimentu, takže nemá skutečného otce\nani matku. Till Lindemann a Richard Kruspe potvrdili, že je to narážka na špatné vztahy s jejich vlastními matkami během dětství. Depresivní text popisuje plán hlavní postavy na zabití matky. Chce na ni seslat nemoc, protože ho nikdy neporodila.\n\nVideoklip následuje děj textu, kde hlavní hrdina (Till) zabil svou matku a vhodil její tělo do řeky.\nV klipu se střídají pasáže, kde je Till uzavřen v podzemní kleci s pasážemi plavby na člunu po řece.\n\nSingl obsahuje instrumentální skladbu 5/4 (Fünf Viertel), která byla od roku 2000 hrána jako intro pro živá představení, ale až do roku 2002 nebyla vydána.\n\n\n"}
{"id": "623782", "url": "https://cs.wikipedia.org/wiki?curid=623782", "title": "Nachal Ta'anach", "text": "Nachal Ta'anach\n\nNachal Ta'anach (: נחל תענך, : \"Vádí Azam\") je vádí na Západním břehu Jordánu a v severním Izraeli, v Jizre'elském údolí.\n\nZačíná v nadmořské výšce okolo 300 metrů v severozápadní části Západního břehu Jordánu, jižně od obce Rumana. Směřuje pak kopcovitou a převážně odlesněnou krajinou k východu, kde se nedaleko obce Silat al-Haritija stáčí k severovýchodu. Ze západu obchází pahorek Tel Ta'anach a nedaleko za ním vstupuje na území Izraele, kde prochází rovinatým a zemědělsky využívaným Jizre'elským údolím, kde v 2. polovině 20. století vznikl blok zemědělských vesnic zvaný Ta'anach. Zde, jižně od vesnice Gadiš a západně od obce Dvora, ústí zleva do řeky Kišon.\n\n"}
{"id": "623789", "url": "https://cs.wikipedia.org/wiki?curid=623789", "title": "Myra", "text": "Myra\n\nMyra bylo antické město v tehdejší Lýkii na místě dnešního Demre (dříve Kale) v jihoturecké provincii Antalya. Myra byla jedním ze šesti největších měst Lýkijské konfederace, bylo zde významné centrum kultu bohyně Artemidy Eleuthery (Kybelé), zničené zemětřesením roku 141. Myra byla sídlem biskupství a v pátém století se stala správním centrem Lýkie. Kolem roku 300 se zdejším biskupem stal svatý Mikuláš, nejznámější postava dějin města. Roku 809 bylo město vyrabováno vojskem Hárúna ar-Rašída a ztratilo svůj předchozí význam. Za vlády Alexia I. (1081–1118) město dočasně dobyli Seldžukové, roku 1087 italští kupci odvezli z neklidné oblasti do Bari ostatky sv. Mikuláše. Trosky antické Myry časem pokryly nánosy řeky Demre, v 60. letech zde proběhly vykopávky pod vedením archeologa Jürgena Borchhardta.\n\n\n"}
{"id": "623790", "url": "https://cs.wikipedia.org/wiki?curid=623790", "title": "Jakub Kovář", "text": "Jakub Kovář\n\nJakub Kovář (* 19. července 1988 Písek) je český hokejový brankář, který působí v týmu Avtomobilist Jekatěrinburg. Jeho o dva roky mladší bratr Jan je rovněž profesionální hokejista.\n\nV draftu NHL 2006 si jej ve 4. kole vybrala Philadelphia Flyers (na 109. místě celkově). Sezónu 2007/08 odehrál v Kanadě, neboť si jej v draftu CHL 2007 vybrala Oshawa Generals (29. místo celkově). Poté se vrátil do HC Mountfield a ve 2. kole sezóny 2008/09 v utkání proti Vítkovicím (Č. Budějovice - Vítkovice 3:5) nastoupil ke svému prvnímu extraligovému zápasu. První nulu vychytal za Č. Budějovice na ledě Slavie v 18. kole sezóny 2009/2010 (Slavia - Č. Budějovice 0:2). Dvě sezóny dělal brankářskou dvojku Romanu Turkovi, který v roce 2010 ukončil aktivní kariéru. Poté se Kovář stal klubovou jedničkou a svými výkony si řekl i o místo v reprezentaci. Po sezóně 2012/2013 se Kovář rozhodl odejít z Budějovic a začít si hledat nové angažmá. Dne 6. května 2013 podepsal dvouletou smlouvu s ruským týmem Avtomobilist Jekatěrinburg, hrající KHL. Tam působil do roku 2016, poté rok chytal za Severstal Čerepovec. Po jedné sezoně se ale do Jekatěrinburgu vrátil.\n\n\nPoprvé si za reprezentaci zachytal 1. dubna 2011 v Gjöviku - Norsko vs. Česko 1:2. V lednu 2014 jej trenér Alois Hadamczik povolal na olympijské hry, které se uskutečnily v ruském Soči.\n\n"}
{"id": "623797", "url": "https://cs.wikipedia.org/wiki?curid=623797", "title": "Nachal Rimonim", "text": "Nachal Rimonim\n\nNachal Rimonim (: נחל רמונים) je vádí na Západním břehu Jordánu a v severním Izraeli, v Jizre'elském údolí.\n\nZačíná v nadmořské výšce okolo 300 metrů v severozápadní části Západního břehu Jordánu, jihozápadně od obce Rumana. Směřuje pak kopcovitou a převážně odlesněnou krajinou k severovýchodu, zleva přijímá vádí Nachal Milcham, ze západu obchází obec Zuzuba a nedaleko za ní vstupuje na území Izraele, kde prochází rovinatým a zemědělsky využívaným Jizre'elským údolím, v němž v 2. polovině 20. století vznikl blok zemědělských vesnic zvaný Ta'anach. Zde, západně od vesnic Mle'a a Nir Jafe, ústí zprava do vádí Nachal Oz.\n\n"}
{"id": "623803", "url": "https://cs.wikipedia.org/wiki?curid=623803", "title": "Nachal Milcham", "text": "Nachal Milcham\n\nNachal Milcham (: נחל מלחם) je vádí v severním Izraeli a na Západním břehu Jordánu.\n\nZačíná v nadmořské výšce okolo 300 metrů na severovýchodních svazích hory Har Alexander, východně od města Umm al-Fachm v regionu Vádí Ara v Izraeli. Směřuje pak kopcovitou a zalesněnou krajinou k východu, kde vstupuje na území Západního břehu Jordánu a severozápadně od obce Rumana ústí zleva do vádí Nachal Rimonim.\n\n"}
{"id": "623806", "url": "https://cs.wikipedia.org/wiki?curid=623806", "title": "Vádí al-Tarmija", "text": "Vádí al-Tarmija\n\nVádí al-Tarmija (: ) je vádí v severním Izraeli a na Západním břehu Jordánu.\n\nZačíná v nadmořské výšce okolo 300 metrů na severovýchodních svazích hory Har Alexander, východně od města Umm al-Fachm v regionu Vádí Ara, na hranici mezi Izraelem a Západním břehem Jordánu. Směřuje pak kopcovitou a zalesněnou krajinou k severovýchodu, kde vstupuje zcela na území Západního břehu Jordánu a západně od obce Rumana ústí zleva do vádí Nachal Rimonim.\n\n"}
{"id": "623815", "url": "https://cs.wikipedia.org/wiki?curid=623815", "title": "Nachal Susa", "text": "Nachal Susa\n\nNachal Susa (: נחל סוסה) je vádí v severním Izraeli.\n\nZačíná v nadmořské výšce přes 200 metrů v kopcovité krajině regionu Vádí Ara, jižně od bývalé samostatné obce Zalafa, jež je v současnosti součástí města Ma'ale Iron. Směřuje pak k severovýchodu zalesněnou krajinou a na západním okraji vesnice Giv'at Oz ústí nedaleko okraje Jizre'elského údolí zprava do vádí Nachal Oz.\n\n"}
{"id": "623818", "url": "https://cs.wikipedia.org/wiki?curid=623818", "title": "Nachal Oz (vádí)", "text": "Nachal Oz (vádí)\n\nNachal Oz (: נחל עוז) je vádí v severním Izraeli.\n\nZačíná v nadmořské výšce přes 200 metrů v kopcovité krajině regionu Vádí Ara, jihozápadně od bývalé samostatné obce Zalafa, jež je v současnosti součástí města Ma'ale Iron. Směřuje pak k severovýchodu zalesněnou krajinou, protéká Zalafou, na západním okraji vesnice Giv'at Oz přijímá zprava vádí Nachal Susa. Nachází se tu i pramen \"Ejn Oz\" (עין עוז). Vstupuje pak do rovinatého a zemědělsky využívaného Jizre'elského údolí. Zleva do něj ústí vádí Nachal Ba'ana, zprava Nachal Rimonim. Ze severozápadu míjí zemědělské vesnice Mle'a a Nir Jafe a severně od nich, necelé 3 kilometry jihozápadně od města Afula, ústí zleva do řeky Kišon.\n\n"}
{"id": "623822", "url": "https://cs.wikipedia.org/wiki?curid=623822", "title": "Nachal Ba'ana", "text": "Nachal Ba'ana\n\nNachal Ba'ana (: נחל בענה) je vádí v severním Izraeli.\n\nZačíná v nadmořské výšce okolo 300 metrů v kopcovité krajině regionu Vádí Ara, v prostoru bývalé samostatné obce Mušajrifa, jež je v současnosti součástí města Ma'ale Iron. Směřuje pak k východu odlesněnou a hustě osídlenou krajinou, z jihu míjí další část Ma'ale Iron – bývalou vesnici Bajada. Severně od bývalé samostatné obce Zalafa (dnes rovněž začleněné do Ma'ale Iron) vstupuje do rovinatého a zemědělsky využívaného Jizre'elského údolí, ve kterém ze severu míjí vesnici Giv'at Oz a nedaleko od ní ústí zleva do vádí Nachal Oz.\n\n"}
{"id": "623829", "url": "https://cs.wikipedia.org/wiki?curid=623829", "title": "Prstnatec májový", "text": "Prstnatec májový\n\nPrstnatec májový (\"Dactylorhiza majalis\") je ohrožený druh vstavačovitých rostlin patřící mezi byliny rostoucí na území Česka. Mimo Česko roste na území velké části Evropy.\n\nObvykle je 20 až 60 cm vysoký s lysou lodyhou, která je v dolní části šupinatá. Prstnatec májový má mezi 4–6 listy, které jsou vejčitého až kopinatého tvaru, které na sobě mají skvrnky (to není pravidlem u všech rostlin, ale asi u 70 % populace).\nKvětenství je bohaté, válcovité, je dlouhé mezi 4-17 cm a nese na sobě až 50 jednotlivých květů. Barva květů je nachová, ale vzácně se vyskytují i růžové a bílé formy. Prstnatec májový kvete v květnu a v červnu, plodem jsou zelené tobolky, které obsahují velké množství semen.\n\nRoste v nížinách i na horách, typicky na mokrých až bažinatých loukách, případně slatinách, vřesovištích a rašeliništích. Prstnatec májový preferuje živinami bohaté půdy a spíše nevápnité. Prstnatec májový je rozšířen v Evropě v pásu mezi Velkou Británií, Francií, severní Itálií, jižní Skandinávií a evropskou částí Ruska, ale jsou udávány nálezy i ze střední Sibiře). Roste roztroušeně na celém území, v některých oblastech chybí (např. Lounské středohoří). Dříve byl hojnější, výrazně ustoupil především v nižších a středních polohách, přesto patří k nejhojnějším našim vstavačovitým.. Mnoho lokalit jeho výskytu je státem chráněno. Prstnatec májový je chráněn zákonem jako ohrožený druh.\n\nPrstnatec májový vznikl pravděpodobně křížením několika druhů (a to na více lokalitách současně) - prstnatec Fuchsův (\"Dactylorhiza fuchsii\"), prstnatec plamatý (\"D. maculata\") a prstnatec pleťový (\"D. incarnata\"). Díky tomu se tento druh typický svou variabilitou ve počtu i tvaru listů, výšce rostlin a počtu a barvě květů.\n\n"}
{"id": "623832", "url": "https://cs.wikipedia.org/wiki?curid=623832", "title": "Nachal Kejni", "text": "Nachal Kejni\n\nNachal Kejni (: נחל קיני, : \"Vádí es-Sit\") je vádí v severním Izraeli.\n\nZačíná v nadmořské výšce přes 300 metrů v kopcovité krajině na rozmezí regionu Vádí Ara a vysočiny Ramat Menaše, severozápadně od bývalých samostatných obcí Musmus a Mušajrifa, jež jsou v současnosti součástí města Ma'ale Iron. Směřuje pak k severovýchodu zčásti zalesněným a turisticky využívaným údolím, ve kterém se nacházejí prameny \"Ajanot Kejni\" (עינות קיני). Z jihu míjí vrch Giv'at Jošijahu, na jehož úpatí se nachází archeologická lokalita se zbytky starověkého města Kfar Otnaj. Zde končí kopcovitý úsek a Nachal Kejni vstupuje do rovinatého a zemědělsky využívaného Jizre'elského údolí, ve kterém z jihu míjí vesnici Megido i stejnojmenný archeologický prostor starověkého Megida. Vede potom umělě napřímeným korytem skrz střed údolí, zleva přijímá vádí Nachal Dorech a pak ústí na severním okraji areálu letiště Megido zleva do řeky Kišon, nedaleko od východního okraje vesnice ha-Jogev.\n\n"}
{"id": "623837", "url": "https://cs.wikipedia.org/wiki?curid=623837", "title": "Nachal Dorech", "text": "Nachal Dorech\n\nNachal Dorech (: נחל דורך) je vádí v severním Izraeli.\n\nZačíná v nadmořské výšce okolo 150 metrů na úpatí vysočiny Ramat Menaše, na severovýchodním úpatí vrchu Giv'at Jošijahu, severně od vesnice Megido. Protéká pak k severovýchodu zemědělsky využívanou krajinou Jizre'elského údolí, přičemž ze severu míjí archeologický areál starověkého Megida. Jižně od vesnice ha-Jogev se stáčí k východu a ústí nedaleko západního okraje areálu letiště Megido zleva do vádí Nachal Kejni.\n\n"}
{"id": "623841", "url": "https://cs.wikipedia.org/wiki?curid=623841", "title": "Pták Noh", "text": "Pták Noh\n\nPták Noh je bájný tvor, vyskytuje se například ve Starých pověstech českých nebo i v několika slovenských pohádkách. Jedná se obrovského ptáka, jenž má takovou sílu, že unese dospělého člověka. V pověsti o Bruncvíkovi, kterou zaznamenal Alois Jirásek, Bruncvík ztroskotá na ostrově s Jantarovou horou, která kouzelnou mocí všechny lodě v okruhu padesáti mil přitáhne k sobě. Je zašit do koňské kůže a pták Noh jej odnese pryč z ostrova.\n\nPták Noh je někdy ztotožňován s gryfem. Jeho předobrazem je pravděpodobně pták Ruch (رخ \"roch\"), který pochází z perské mytologie a pověsti o tomto obřím ptákovi se staly dobře známými v křesťanské Evropě. V pohádkách Tisíce a jedné noci ptáka Rucha potká námořník Sindibád na druhé ze svých sedmi cest.\n\nBenjamín z Tudely vypráví příběh o námořnících ztroskotaných na pustém ostrově, kteří se zašili do volských kůží a pták Ruch je odnesl z ostrova. O Ruchovi se zmiňuje Marco Polo, který ho připodobňuje k orlu a píše, že má takovou sílu, že unese dospělého slona. O Ruchových vejcích a síle se zmiňuje také Mapa otce Maura z roku 1456.\n\n"}
{"id": "623844", "url": "https://cs.wikipedia.org/wiki?curid=623844", "title": "Nachal Megido", "text": "Nachal Megido\n\nNachal Megido (: נחל מגידו) je vádí v severním Izraeli.\n\nZačíná v nadmořské výšce okolo 200 metrů na úpatí vysočiny Ramat Menaše, na severním okraji vrchu Giv'at Jošijahu, severozápadně od vesnice Megido. Vede pak k severu, přičemž klesá po zalesněných svazích do zemědělsky využívaného Jizre'elského údolí, do kterého vstupuje východně od vesnice Midrach Oz. Zleva zde přijímá vádí Nachal Slav a Nachal Midrach. V následujícím úseku vede uměle napřímeným korytem k severu, napříč centrální částí údolí. Jihozápadně od vesnice Kfar Baruch a pod vodní nádrží Ma'agar Kfar Baruch ústí zleva do řeky Kišon.\n\n"}
{"id": "623846", "url": "https://cs.wikipedia.org/wiki?curid=623846", "title": "Nachal Slav", "text": "Nachal Slav\n\nNachal Slav (: נחל שלו) je vádí v severním Izraeli.\n\nZačíná v nadmořské výšce necelých 300 metrů na okraji vysočiny Ramat Menaše, na západních svazích vrchu Giv'at Jošijahu, jižně od vesnice Midrach Oz. Vede pak k severu, přičemž klesá po zalesněných svazích do zemědělsky využívaného Jizre'elského údolí, do kterého vstupuje ve vesnici Midrach Oz. Zde zleva ústí do vádí Nachal Megido.\n\n"}
{"id": "623850", "url": "https://cs.wikipedia.org/wiki?curid=623850", "title": "Nachal Midrach", "text": "Nachal Midrach\n\nNachal Midrach (: נחל מדרך) je vádí v severním Izraeli.\n\nZačíná v nadmořské výšce okolo 300 metrů na okraji vysočiny Ramat Menaše, nedaleko od západních svahů vrchu Giv'at Jošijahu. Vede pak k severu, přičemž klesá po zalesněných svazích do zemědělsky využívaného Jizre'elského údolí, do kterého vstupuje ve vesnici Midrach Oz. Míjí zde pahorky Giv'at Ešmar a Tel Bar. Nedaleko od vesnice ústí zleva do vádí Nachal Megido.\n\n"}
{"id": "623861", "url": "https://cs.wikipedia.org/wiki?curid=623861", "title": "Helena Lovejoyová", "text": "Helena Lovejoyová\n\nHelena Lovejoyová ( ) je fiktivní postava z amerického animovaného seriálu \"Simpsonovi\". Hlas jí v originále propůjčila Maggie Roswell.\nJe manželka reverenda Tima Lovejoye, se kterým vlastní springfieldský kostel, který má velkou návštěvnost. Oba jsou velcí přátelé Flandersových a příležitostně i Simpsonových. S Flandersovou rodinou je spojuje jejich velká víra v boha. Je známou drbnou a v několika epizodách při různých příležitostech pronáší tónem na hranici hysterie hlášku „A co děti? Pomyslel někdo na děti?!“. V epizodě E. Pluribus Wiggum je odhaleno, že je republikánka.\n\n\n"}
{"id": "623863", "url": "https://cs.wikipedia.org/wiki?curid=623863", "title": "Nachal Jizhar", "text": "Nachal Jizhar\n\nNachal Jizhar (: נחל יזהר) je vádí v severním Izraeli.\n\nZačíná v nadmořské výšce okolo 250 metrů ve vysočině Ramat Menaše, nedaleko od svahů vrchu Giv'at Ka'at. Vede pak k severu, přičemž klesá po zalesněných svazích do zemědělsky využívaného Jizre'elského údolí, do kterého vstupuje ve vesnici Mišmar ha-Emek. Od ní potom vede napříč centrální částí údolí, uměle napřímeným korytem, do kterého je svedeno i sousední vádí Nachal Mišmar ha-Emek. Jihozápadně od vesnice Kfar Baruch ústí zleva do řeky Kišon.\n\n"}
{"id": "623865", "url": "https://cs.wikipedia.org/wiki?curid=623865", "title": "Obřany (přírodní rezervace)", "text": "Obřany (přírodní rezervace)\n\nObřany je přírodní rezervace v lokalitě Chvalčov v okrese Kroměříž. Správa AOPK Zlín. Leží uvnitř přírodního parku Hostýnské vrchy. Důvodem ochrany jsou skalnaté svahy se suťovým porostem, lokalita krtičníku jarního.\nNa území přírodní rezervace se nachází zbytky hradu Obřany.\n\n"}
{"id": "623866", "url": "https://cs.wikipedia.org/wiki?curid=623866", "title": "Kostel svatého Floriána", "text": "Kostel svatého Floriána\n\nKostelů zasvěcených svatému Floriánovi je více:\n\n…a další\n\n…a další\n"}
{"id": "623870", "url": "https://cs.wikipedia.org/wiki?curid=623870", "title": "Nachal Mišmar ha-Emek", "text": "Nachal Mišmar ha-Emek\n\nNachal Mišmar ha-Emek (: נחל משמר העמק) je vádí v severním Izraeli.\n\nZačíná v nadmořské výšce okolo 250 metrů ve vysočině Ramat Menaše, cca 2 kilometry jihovýchodně od vesnice Ejn ha-Šofet. Směřuje pak k severu a severovýchodu po západním okraji vrchu Giv'at Ka'at, míjí z jihu pahorek Giv'at Kipod a klesá po zalesněných svazích do zemědělsky využívaného Jizre'elského údolí, do kterého vstupuje ve vesnici Mišmar ha-Emek u pahorku Tel Šuš. Od ní potom vede k severu napříč centrální částí údolí, uměle napřímeným korytem, do kterého je svedeno i vádí Nachal Jizhar. Jihozápadně od vesnice Kfar Baruch ústí zleva do řeky Kišon.\n\n"}
{"id": "623874", "url": "https://cs.wikipedia.org/wiki?curid=623874", "title": "Nachal Paga", "text": "Nachal Paga\n\nNachal Paga (: נחל פגה) je krátké vádí v severním Izraeli.\n\nZačíná v nadmořské výšce okolo 150 metrů na východním okraji vysočiny Ramat Menaše, na východních svazích vrchu Giv'at Kipod. Směřuje k severovýchodu zalesněnou krajinou, přičemž klesá do zemědělsky využívaného Jizre'elského údolí, do kterého vstupuje severně od vesnice Mišmar ha-Emek u pahorku Tel Šuš. Nachází se tu pramen \"Ejn Paga\" (עיןפגה). V oblasti údolí je vodní režim změněn kvůli rozsáhlým melioračním zásahům a vádí je tu svedeno do umělých vodotečí napojených na systém řeky Kišon.\n\n"}
{"id": "623880", "url": "https://cs.wikipedia.org/wiki?curid=623880", "title": "Bazilika svatého Gotharda (Hildesheim)", "text": "Bazilika svatého Gotharda (Hildesheim)\n\nBazilika svatého Gotharda románská stavba v Hildesheimu nedaleko města Hannover. Byl pravděpodobně založen v letech 1131 až 1139 za panování knížete Soběslava I. Všechny kostely zasvěcené patronu svatému Gothardovi vznikly v těchto letech. Gothard byl svatořečen v roce 1131. Kostel byl i s celou vsí v husitských válkách vypálen a k jeho obnovení jako farního došlo až v roce 1711. Úplně dostavěn byl v roce 1758 a v této podobě je dodnes.\n"}
{"id": "623881", "url": "https://cs.wikipedia.org/wiki?curid=623881", "title": "Nachal Gachar", "text": "Nachal Gachar\n\nNachal Gachar (: נחל גחר, : dolní tok \"Vádí el-Kusab\", horní tok \"Vádí el-Dufle\") je vádí v severním Izraeli.\n\nZačíná v nadmořské výšce přes 200 metrů ve vysočině Ramat Menaše, nedaleko od východního okraje vesnice Ejn ha-Šofet. Směřuje pak k severu, zleva přijímá krátké vádí Nachal Zahora, přetíná lokální silnici 6953 a klesá po zalesněných svazích do zemědělsky využívaného Jizre'elského údolí, do kterého vstupuje na jižních svazích vrchu Har Gachar, cca 2 kilometry od vesnice Mišmar ha-Emek. Odtud potom vede k severu napříč centrální částí údolí, uměle napřímeným korytem. Jižně od vesnice Kfar Jehošua ústí zleva do řeky Kišon.\n\n"}
{"id": "623883", "url": "https://cs.wikipedia.org/wiki?curid=623883", "title": "Krkonošské rozsochy", "text": "Krkonošské rozsochy\n\nKrkonošské rozsochy jsou geomorfologický podcelek Krkonoš. Tvoří pás území v jejich jižní části sahající od západního po východní okraj. Částečně leží na území Libereckého a částečně na území Královéhradeckého kraje.\n\nKrkonošské rozsochy náleží do geomorfologického celku Krkonoš. Jedná se o šestici rozsoch/geomorfologických okrsků vybíhajících z hlavních Krkonošských hřbetů (v jediném případě pak jedna z druhé) přibližně jižním směrem. Na západě sousedí s Jizerskými horami, na východě s Broumovskou vrchovinou. Vrchlabská vrchovina, nejnižší a nejjižnější podcelek Krkonoš, nelemuje rozsochy po celé jejich délce, a tak na jihozápadě a jihovýchodě na ně navazuje i Krkonošské podhůří. \n\nVelká většina podcelku se nachází na území Krkonošského národního parku a v povodí Labe. Pouze východní svahy spadající na polské území patří do povodí Odry, konkrétně jejího levého přítoku Bóbru.\n"}
{"id": "623887", "url": "https://cs.wikipedia.org/wiki?curid=623887", "title": "Nachal Zahora", "text": "Nachal Zahora\n\nNachal Zahora (: נחל זהורה) je krátké vádí v severním Izraeli.\n\nZačíná v nadmořské výšce okolo 250 metrů ve vysočině Ramat Menaše, nedaleko od severního okraje vesnice Ejn ha-Šofet. Stával tu pramen \"Ejn Sus\" (עין סוס), nyní již neexistující. Směřuje pak k východu po zalesněných svazích, kde ústí zleva do vádí Nachal Gachar. Archeologové při Nachal Zahora objevili sídelní jámu patřící k nacurské kultuře z období eneolitu.\n\n"}
{"id": "623889", "url": "https://cs.wikipedia.org/wiki?curid=623889", "title": "Miss Model of the Year", "text": "Miss Model of the Year\n\nMiss-Model of the year ( Modelka roku), je mezinárodní soutěž krásy, která byla založena ve Vancouveru v Kanadě Peterem Stevansonem v roce 1944. Jedná se tak o nejstarší mezinárodní soutěž krásy na světě. Pořádá se každý rok v létě. Účelem této soutěže je najít nejkrásnější modelku světa. Výherkyně má možnost nafotit prestižní snímky pro světové časopisy jako Vogue, ELLE, BAZAR atd. a zúčastní se světoznámých přehlídek u těch největších módních značek.\n\n!Jméno a příjmení\n!Země\n!Vítězka z roku\n!Modelka dekády\n!Nejlépe placená modelka od-do\n!Počet let\n"}
{"id": "623892", "url": "https://cs.wikipedia.org/wiki?curid=623892", "title": "Nachal ha-Šnajim", "text": "Nachal ha-Šnajim\n\nNachal ha-Šnajim (: נחל השנים) je vádí v severním Izraeli.\n\nZačíná v nadmořské výšce okolo 200 metrů ve vysočině Ramat Menaše, v prostoru mezi vesnicí Ejn ha-Emek a městem Jokne'am. Nachází se tu pramen \"Ajanot Jo'aš Jicchak\" (עינות יואש ויצחק) pojmenovaný podle dvou Židů, kteří zde byli zabiti v roce 1936 během arabského povstání. Na ně upomíná i název vádí (Nachal ha-Šnajim, hebrejsky \"Vádí dvou\"). Vádí směřuje k jihovýchodu skrz odlesněné svahy. V prostoru takzvaného Údolí míru (\"Emek ha-Šalom\", עמק השלום), kde stojí statek založený roku 1960 německým občanem, ústí zleva do vádí Nachal ha-Šofet.\n\n"}
{"id": "623894", "url": "https://cs.wikipedia.org/wiki?curid=623894", "title": "Jiří Voženílek", "text": "Jiří Voženílek\n\nJiří Voženílek (14. srpna 1909 Holešov – 4. listopadu 1986 Praha) byl český architekt, urbanista a vysokoškolský pedagog.\n\nV letech 1928-1933 vystudoval architekturu na ČVUT. Již v roce 1930 vystoupil s návrhem kolektivního domu podle sovětských teorií. Spolu s Karlem Janů a Jiřím Štursou založil levicově orientovanou \"Pracovní architektonickou skupinu\" (PAS). V roce 1934 obdržel druhou cenu v mezinárodní architektonické soutěži Baťových závodů na rodinný domek.\n\nV roce 1937 nastoupil jako projektant do Baťových závodů, kde pracoval pod vedením Vladimíra Karfíka. Projektoval řadu staveb Baťových závodů ve Zlíně (výrobní budovy 14, 15, 44, kolektivní dům) i v jiných místech - Baťovany (Slovensko), Martfü (Maďarsko). Dále se zabýval urbanismem. Spolupracoval na reformě Gahurova směrného plánu Zlína.\n\nV roce 1949 odešel do nově založeného Stavoprojektu, kde působil i jako generální ředitel. V roce 1952 byl zakladatelem a ředitelem Výzkumného ústavu vývoje architektury Praha, a dále předsedou Státního výboru pro výstavbu. V roce 1956 se stal náměstkem ministra výstavby a předsedou Státního výboru pro výstavbu. V letech 1961-1970 působil jako hlavní architekt hlavního města Prahy a současně byl profesorem na katedře urbanismu fakulty architektury a pozemního stavitelství ČVUT v Praze.\n\nV roce 1966 mu byl udělen Řád práce.\n\nPro svůj nesouhlas se vstupem spojeneckých vojsk v srpnu 1968 byl v roce 1971 propuštěn z útvaru hlavního architekta i z ČVUT a působil pak opět na Výzkumném ústavu výstavby a architektury v Praze.\n\n\n\n\n\n\n"}
{"id": "623895", "url": "https://cs.wikipedia.org/wiki?curid=623895", "title": "Smrdutá", "text": "Smrdutá\n\nSmrdutá je přírodní rezervace v lokalitě Chvalčov v okrese Kroměříž. Správa AOPK Zlín. Leží uvnitř přírodního parku Hostýnské vrchy. Důvodem ochrany je suťový, převážně javorový porost s bohatým bylinným patrem.\n\n"}
{"id": "623896", "url": "https://cs.wikipedia.org/wiki?curid=623896", "title": "Anton Marec", "text": "Anton Marec\n\nAnton Marec (* 11. srpna 1953, Chlumec u Žiliny, Československo) je slovenský\nspisovatel-prozaik a dramatik, autor literatury pro děti a mládež.\n\nVystudoval pedagogickou fakultu v Banské Bystrici a pracoval jako horský průvodce, chatař,\nčlen Horské záchranné služby nebo lyžařský instruktor. Nyní žije ve Vysokých Tatrách.\n\nDebutoval v roce 1982 novelou z vysokohorského prostředí. Tento námět se stal jedním z nejčastěji se opakujících\ntémat, přičemž tyto příběhy slouží pouze k prezentaci zvláštní životní filozofie lidí žijících v horách.\nPojednávají lidech, kteří žijí v lůně přírody, jsou s přírodou úzce spjati a brání se konzumní společnosti, která převládá v ostatních částech země.\n\nKromě literární tvorby pro děti, mládež a dospělé se věnuje i tvorbě rozhlasových her.\n\n\n"}
{"id": "623897", "url": "https://cs.wikipedia.org/wiki?curid=623897", "title": "Nachal Sanin", "text": "Nachal Sanin\n\nNachal Sanin (: נחל שנין) je vádí v severním Izraeli.\n\nZačíná v nadmořské výšce okolo 200 metrů ve vysočině Ramat Menaše, v prostoru města Jokne'am (čtvrť Giv'at Alonim). Vádí směřuje k jihovýchodu skrz odlesněné svahy. Na jižních svazích zalesněného vrchu Tel Kira potom poblíž vrchu Giv'at Miš'ol ústí zleva do vádí Nachal ha-Šofet.\n\n"}
{"id": "623903", "url": "https://cs.wikipedia.org/wiki?curid=623903", "title": "Nachal Keret", "text": "Nachal Keret\n\nNachal Keret (: נחל קרת) je vádí v severním Izraeli.\n\nZačíná v nadmořské výšce okolo 150 metrů ve vysočině Ramat Menaše, v prostoru města Jokne'am, kde odděluje čtvrti Ramat Jokne'am a Giv'at ha-Kalanijot). Vádí směřuje k severovýchodu prudce se zařezávajícím údolím, které je využíváno jako městský park. Mezi vesnicí Jokne'am a městem Jokne'am potom vstupuje do rovinatého a zemědělsky využívaného Jizre'elského údolí. V oblasti údolí je vodní režim změněn kvůli rozsáhlým melioračním zásahům a vádí je tu svedeno do umělých vodotečí napojených na systém řeky Kišon.\n\n"}
{"id": "623905", "url": "https://cs.wikipedia.org/wiki?curid=623905", "title": "Sochová", "text": "Sochová\n\nSochová je hora v Hostýnsko-vsetínské hornatině a stejnojmenná přírodní rezervace v lokalitě Rajnochovice v okrese Kroměříž, uvnitř přírodního parku Hostýnské vrchy.\n\nDůvodem ochrany je ekosystém horské květnaté jedlobučiny a svahového suťového lesa.\nOblast spravuje AOPK Zlín.\n"}
{"id": "623908", "url": "https://cs.wikipedia.org/wiki?curid=623908", "title": "Nachal Jokne'am", "text": "Nachal Jokne'am\n\nNachal Jokne'am (: נחל יקנעם) je vádí v severním Izraeli.\n\nZačíná v nadmořské výšce okolo 200 metrů poblíž vesnice Eljakim, která leží na pomezí vysočiny Ramat Menaše a pohoří Karmel, nedaleko od západního okraje města Jokne'am. Vádí směřuje k severovýchodu prudce se zařezávajícím údolím, jehož svahy jsou převážně zalesněné ale podél jehož dna vede frekventovaná dálnice číslo 70. Zleva přijímá vádí Nachal Rakefet. Ze severu míjí město Jokne'am a na jeho konci ústí do rovinatého a zemědělsky využívaného Jizre'elského údolí. Zde pak ústí zleva do řeky Kišon.\n\n"}
{"id": "623912", "url": "https://cs.wikipedia.org/wiki?curid=623912", "title": "Seznam postav seriálu Ztraceni", "text": "Seznam postav seriálu Ztraceni\n\nToto je seznam postav seriálu \"Ztraceni\".\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "623914", "url": "https://cs.wikipedia.org/wiki?curid=623914", "title": "Nachal Rakefet", "text": "Nachal Rakefet\n\nNachal Rakefet (: נחל רקפת) je vádí v severním Izraeli.\n\nZačíná v nadmořské výšce okolo 200 metrů v pohoří Karmel, nedaleko od jižního okraje města Dalijat al-Karmel. Vádí směřuje k jihovýchodu prudce se zařezávajícím zalesněným údolím, které je turisticky využíváno. Při vádí tu stojí jeskyně \"Ma'arat Rakefet\" (מערת רקפת). Na severním okraji města Jokne'am, na pomezí pohoří Karmel a vysočiny Ramat Menaše, ústí zleva do vádí Nachal Jokne'am.\n\n"}
{"id": "623916", "url": "https://cs.wikipedia.org/wiki?curid=623916", "title": "Stará Hráz", "text": "Stará Hráz\n\nStará Hráz je přírodní rezervace v lokalitě Lískovec v okrese Kroměříž. Správa AOPK Zlín. Leží uvnitř přírodního parku Chřiby. Důvodem ochrany jsou společenstva květnatých bučin a jasanových olšin s velmi hodnotným podrostem.\n\n"}
{"id": "623920", "url": "https://cs.wikipedia.org/wiki?curid=623920", "title": "Adventní kalendář", "text": "Adventní kalendář\n\nAdventní kalendář je zvláštní druh kalendáře ukazující 24 dní spojených s křesťanskými Vánocemi a dobou adventu. Kalendář slouží k odpočítávání dnů adventu ke Štědrému dnu. Rozšířená je papírová verze, ve které se nachází 24 políček vyplněných malou sladkostí, často čokoládou různého tvaru. Existují i různé elektronické verze adventních kalendářů.\n\nJedním z jevů, které provázejí adventní dobu, jsou adventní kalendáře. Dříve než se jejich podoba ustálila na obrázky s otevíracími okénky naplněnými kouskem čokolády nebo jinou drobností, bývaly adventní kalendáře uměleckými díly. První známý ručně vyrobený adventní kalendář pochází z roku 1851. První tištěný kalendář s malými barevnými obrázky přilepenými na lepence vyrobil „nechtěně“ v roce 1908 nápaditý mnichovský tiskař Gerhard Lang z Maulbronnu, který byl spolumajitelem tiskárny Reichhold & Lang v Mnichově, který na vlastní náklady vytiskl vystřihovací kalendář s názvem „V zemi Ježíškově“. Tento „Mnichovský vánoční kalendář” neměl ještě otevírací okénka, ale na počátku 20. století už Lang vydal první adventní kalendář s malými otevíracími dvířky.\n\nNa adventních kalendářích, které následovaly, byly zobrazené liturgické výjevy z bible a vypadaly jako části vesnic nebo měst s důmyslně schovanými okénky. Byly vyráběny v malých dílnách z tvrdého papíru a ve svých okénkách skrývaly obrázky, veršíky nebo citace z bible.\n\nAdventní kalendář slavil úspěch po celém světě, jeho úspěch přerušila druhá světová válka, ale po válce zase přišel jeho rozmach. V padesátých a šedesátých letech 20. století se adventní kalendáře začaly objevovat na pultech většiny evropských zemí a každý národ si zanedlouho vytvořil svou vlastní variantu předvánočního kalendáře, charakterizující vkus a cítění dané země.\n\nPůvodním cílem adventního kalendáře je připomenout dětem vánoční událost popisovanou v bibli a zpříjemnit jim čekání na vánoční dárky.Bylo v něm ale také zachyceno i samotné poselství adventní doby – doby, kdy se křesťané připravují na Vánoce, doby, kdy „očekávají“ příchod Ježíše Krista, podobně jako tehdy lidé žijící v nesvobodě očekávali příchod Zachránce. Když někdo čeká, ať už na výplatu, na vlak nebo na pochvalu, je důležité, aby byl trpělivý a otevřený. Když člověk čeká, je bdělý, připravený a jeho smysly jsou napjaté. Říká si: „...už?“ „...ještě ne?“ „...když už konečně?“ Ne náhodou se forma adventních kalendářů ustálila v podobě otevírání okýnek nebo dveří, protože vypovídají také o vnitřní otevřenosti. Je to otevřenost pro druhého člověka, pro dobré věci a v původní křesťanské tradici také otevřenost pro Boha. Adventní kalendář chce tuto původní myšlenku křesťanského adventního kalendáře podpořit. Za otevřenými okny a dveřmi domu najdou děti část příběhu o událostech, které předcházely Ježíšovo narození.\n"}
{"id": "623928", "url": "https://cs.wikipedia.org/wiki?curid=623928", "title": "Nachal Elro'i", "text": "Nachal Elro'i\n\nNachal Elro'i (: ) je krátké vádí v severním Izraeli.\n\nZačíná v nadmořské výšce necelých 400 m v pohoří Karmel, nedaleko od východního okraje města Dalijat al-Karmel. Vádí směřuje k východu a prudce klesá po částečně zalesněných svazích do údolí řeky Kišon, do které ústí zleva poblíž bývalé samostatné vesnice Elro'i, která je v současnosti začleněna do města Kirjat Tiv'on. Ve svazích jižně od vádí leží archeologická lokalita pevnosti Mecudat ha-Bima.\n\n"}
{"id": "623954", "url": "https://cs.wikipedia.org/wiki?curid=623954", "title": "Hauerland", "text": "Hauerland\n\nHauerland je souhrnné německé označení pro bývalý německý jazykový ostrov (respektive skupinu tří menších ostrovů) na středním Slovensku, tvořený roztroušenou skupinou vesnic a měst, zejména v okolí Kremnice (\"Kremnitz\"), Handlové (\"Krickerhau\") a Nitrianského Pravna (\"Deutsch Proben\"). Území je dnes rozděleno mezi okresy Prievidza, Turčianske Teplice, Žiar nad Hronom a Žarnovica; malý severozápadní cíp také spadá do okresu Martin.\n\nNa rozdíl od Spiše to nikdy nebyl zvláštní správní celek. Nebyla to ani úplně národnostně jednolitá oblast; mísilo se tu spolu německé i slovanské (slovenské) osídlení, ale německý živel převládal a v královských městech dokonce až do roku 1608 naprosto dominoval – což platilo vůbec pro celé Horní Uhry. Spolu se spišskými a bratislavskými (prešpurskými) Němci tvořili ti hauerlandští kulturní a jazykový celek Karpatských Němců, který si přes své krajové zvláštnosti uchovával společné povědomí.\n\nZánik tohoto společenství přišel až s událostmi druhé světové války, v níž se většina slovenských Němců postavila na stranu nacistů a byla proto na základě prezidentských dekretů z Československa po válce vyhnána. Název \"Hauerland\" upadl v zapomenutí a byl oživen až po roce 1989, kdy se zbytky Němců na Slovensku začaly opět projevovat a národnostně organizovat v nově založeném Karpatskoněmeckém spolku (\"Karpatendeutscher Verein\"). Z původních předválečných cca 40 000 Němců v Hauerlandu jich tu po roce 2000 zbylo zhruba patnáct stovek.\n\nVedle historizujícího názvu Hauerland se mezi jazykovědci užívá i přesnější označení Kremnický a pravňanský jazykový ostrov (\"Kremnitz-Deutsch-Probener Sprachinsel\").\n\nNázev Hauerland je moderní a poněkud umělý, vznikl až v 30. letech 20. století. Vytvořil ho česko-německý národopisec, dr. Josef Hanika (1900–1963), jehož k tomu inspiroval častý výskyt přípony \"-hau\" („mýtina, vysekané místo“ – od středohornoněmeckého \"hawen\", „sekat, kácet, tesat“) v místních německých toponymech. Na -hau končí 1/3 všech jmen v oblasti. Tato přípona naznačuje, že středověká kolonizace zde proběhla vyklučením původního lesa, na jehož místě byly vytvořeny polnosti. Volně přeloženo, Hauerland tedy znamená \"Země mýtin\".\n\nDo Hauerlandu se zahrnuje celkem 24 obcí. Některé z nich se v 2. polovině 20. století staly pouhými místními částmi sousedních vsí/městysů, které se rozrostly.\n\nVrícko (okres Martin) je nejsevernější hauerlandskou obcí, Píla (okres Žarnovica) nejjižnější. Nejvíce na východ leží Krahule (okres Žiar nad Hronom) u Kremnice, nejvíce na západ je vysunuto Veľké Pole (okres Žarnovica). Další města středního a severozápadního Slovenska, která byla rovněž osídlena německými kolonisty – např. Žilina (\"Sillein\"), Banská Bystrica (\"Neusohl\"), Banská Štiavnica (\"Schemnitz\") – se už pod Hauerland nepočítají.\n\nOsídlení středního Slovenska německými kolonisty iniciovali uherští králové, aby tak rozvinuli těžbu nerostného bohatství a vůbec pozvedli hospodářství země. Německé osidlování středního Slovenska bylo podníceno objevováním nalezišť vzácných rud. Během 13. a 14. stol. vzniklo sedm hornouherských důlních měst, mezi nimi „zlatá“ Kremnica, „stříbrná“ Banská Štiavnica a „měděná“ Banská Bystrica. V 14. století byly založeny kolem měst (zejména kolem Kremnice a Nitranského Pravna) samostatné obce, jejichž obyvatelé se kromě havířství věnovali i hospodaření na tamní málo úrodné půdě.\n\n"}
{"id": "623959", "url": "https://cs.wikipedia.org/wiki?curid=623959", "title": "Ten Thousand Fists", "text": "Ten Thousand Fists\n\nTen Thousand Fists je třetí studiové album od americké metalové kapely Disturbed. Deska se dostala do prodeje 20. září 2005 a umístila se na prvním místě Billboard 200 (stejně jako předešlá \"Believe\") s 239 000 prodanými kusy v otevíracím týdnu. Na této nahrávce se již nepodílí baskytarista Steve Kmak, kterého nahradil John Moyer (nynější člen skupiny). \"Ten Thousand Fists\" je rovněž první CD od Disturbed, jehož obal zdobí maskot skupiny, \"The Guy\".\n\nPo hudební stránce je deska agresivnější než \"Believe\" (druhá studiová nahrávka) a značně se na ní prosazuje vliv heavy metalu. Zpěvák David Draiman o albu řekl: „Zdá se, že kombinuje prvky brutality \"The Sickness\", ale také obsahuje propracovanost a komplexnost \"Believe\".\"\n\nAčkoliv nebylo \"Ten Thousand Fists\" míněno jako politické album, najdou se na něm časté zprávy komentující politickou situaci ve Spojených státech. Text písně „Ten Thousand Fists\" je silně ovlivněn pocity frontmana Davida Draimana vůči bývalému prezidentovi Georgeovi W. Bushovi a mnohé písně obsahují válečnou/protiválečnou tematiku.\n\nZ desky pochází celkem pět singlů: „Guarded\", „Stricken\", „Just Stop\", „Land of Confusion\", „Ten Thousand Fists\". Největší pozornosti se dostalo songům „Stricken\" a „Land of Confusion\". „Stricken\" se probojoval na 95. místo Billboard Hot 100 a „Land of Confusion\" dosáhl vrcholu hitparády Hot Mainstream Rock Tracks.\n\nAlbum\nSingly – \"Billboard\" (Severní Amerika)\n"}
{"id": "623963", "url": "https://cs.wikipedia.org/wiki?curid=623963", "title": "Planý vrch", "text": "Planý vrch\n\nPlaný vrch je přírodní rezervace, byla vyhlášena v roce 1966 a nachází se u obce Mnichov. Předmětem ochrany je přirozený bor s význačnou květenou na hadcovém substrátu. Péčí o lokalitu je pověřena správa CHKO Slavkovský les.\n\nLokalita se nachází v Chráněné krajinné oblasti Slavkovský les na jihovýchodním svahu Vlčího hřbetu pod kótou V boru (860,1 m n. m.) , přibližně 1 km západně od Mnichova, 1 km severně od Sítin v katastrálním území Mnichov u Mariánských Lázní. Území je ukázkou hadcových skalek, teras, srázu, balvanitých rozpadů a lomových pozůstatků po těžbě hadce. Zalesněný hadcový hřeben tvořící krajinnou dominantu, která je součástí hadcového komplexu Mnichovské hadce. Lokalitou neprochází žádná turisticky značená trasa, přístup k okraji lokality je možný po neznačené cestě od silnice Mnichov - Prameny.\n\nZ geomorfologického hlediska území náleží do celku Slavkovského lesa, podcelku Hornoslavkovské vrchoviny. \n\nÚzemí je částí mariánskolázeňského metabasitového komplexu, tvořeného převážně amfibolity a serpentinity. Geologický podklad přírodní rezervace tvoří metamorfovaná hornina serpentinit (hadec) s četnými výchozy skalních útvarů. Serpentinity a jejich výchozy jsou součástí většího hadcového tělesa hřbetu Vlčku (Vlčí kámen 883 m n. m.), nazývaného též Vlčí hřbet. Zdejší serpentinit má černozelenou barvu s četnými žilkami azbestu. \nHadce se zde těžily až do 1. čtvrtiny 20. století. Nejvýraznější skalní útvary dosahující výšky několik metrů, výrazné skalní hadcové výchozy se nacházejí roztroušeně na velké části území přírodní rezervace.\nV nedaleké brusírně se ze zdejšího hadce vyráběly náhrobní kameny a různé dekorační předměty. V kostele sv. Petra a Pavla v Mnichově je k vidění křtitelnice, vyrobená z místního serpentinitu, místním hadcem je vyložený interiér Křížového pramene v Mariánských Lázních.\n\nV lesních porostech na skalním podkladu převládá původní borovice lesní (Pinus sylvestris) nad smrkem ztepilým (Picea abies), menší podíl tvoří modřín opadavý (Larix decidua). Současné smrkové porosty však mají po stránce přirozené obnovy vysokou aktivitu, takže již v dřívější době místy podrůstaly původní borové porosty. Lesnická činnost na území je proto směrována k vytvoření věkově strukturovaných hadcových borů s důrazem na potlačení smrku, jinak by hrozila postupná přeměna borů v smrčiny přirozenou cestou. Problémy z hlediska zmlazování borovic přináší rovněž spárkatá zvěř, především nepůvodní jelen sika, který se stahuje z širokého okolí a výrazně preferuje při okusu mladé borovice oproti smrkům. \nLesní podrost tvoří zejména keříčky trávy a lišejníky, vřes obecný (Calluna vulgaris), vřesovec pleťový (Erica herbacea), ostřice chlumní (Carex montana), chrastavec rolní hadcový (Knautia arvensis subsp. serpentinicola), zimostrázek alpský (Polygala chamaebuxus), brusnice borůvka (Vaccinium myrtillus), brusnice brusinka (Vaccinium vitis-idaea). Hadcové skalní výchozy, sekundární sutě, lomy na hadec a jejich odvaly vytvářejí vhodná stanoviště pro ohrožené druhy květeny typické pro hadcový podklad.\nNa hadcovém podkladu roste řada ohrožených rostlin. Na vlhkých a zamokřených stanovištích, především v podmáčených smrčinách, jsou tyto rostliny zastoupeny zejména endemickým rožcem kuřičkolistým (Cerastium alsinifolium) a svízelem sudetským (Galium sudeticum). Štěrbinovou vegetaci hadcových skal tvoří kapradiny, zastoupené sleziníkem nepravým (Asplenium adulterinum) a sleziníkem hadcovým (Asplenium cuneifolium). Zajímavostí je výskyt i dalších druhů sleziníků – sleziníku červeného (Asplenium trichomanes) a sleziníku severního (Asplenium septentrionale), které rostou na sutích v těsném sousedství sleziníku nepravého a hadcového. \nNa lesnatém a skalnatém území rezervace žijí běžné druhy lesních živočichů. Opakovaně byl pozorován lelek lesní (Caprimulgus europaeus). Na území je občasný výskyt výra velkého (Bubo bubo), ovšem bez prokázaného hnízdění. Větší část roku žije v lesních porostech ohrožená ropucha obecná (Bufo bufo). \n\n"}
{"id": "623966", "url": "https://cs.wikipedia.org/wiki?curid=623966", "title": "Mechové údolí", "text": "Mechové údolí\n\nMechové údolí je přírodní rezervace, byla vyhlášena v roce 1998 a nachází se u obce Dolní Žandov. Důvodem ochrany je ochrana a zachování významných rašelinišť, pramenišť a mokřadních společenstev v povodí bezejmenného vodního toku, které jsou mimořádně druhově bohaté a proto vegetačně velmi cenné a jako genofondová plocha přesahují svým významem hranice místního regionu.\nÚzemí přírodní rezervace se překrývá s evropsky významnou lokalitou shodného názvu o rozloze 9,9 ha , zahrnuté do soustavy Natura 2000.\n\nVzniku rezervace předcházela práce botaniků při hledání vzácné orchideje měkkyně bažinné (\"Hammarbya paludosa\"). V roce 1996 prokázal průzkum oblasti, že orchidej v lokalitě roste v unikátním rašeliništi. Jmenovaná orchidej se nalézá v ČR už jen na dvou lokalitách (obě na Českolipsku). Oproti ostatním orchidejím se rozmnožuje i vegetativně pomocí hlízek, které opadávají z okraje listu mateřské rostliny.\nKromě měkkyně roste v oblasti např. kriticky ohrožená hrotnosemenka bílá (\"Rhynchospora alba\") či silně ohrožená masožravka tučnice obecná (\"Pinguicula vulgaris\"), rosnatka okrouhlolistá (\"Drosera rotundifolia\") a bublinatka menší (\"Utricularia minor\"). Z ohrožených rostlin lze v místě nalézt vachtu trojlistou (\"Menyanthes trifoliata\") a klikvu bahenní (\"Vaccinium oxycoccos\").\n\n"}
{"id": "623970", "url": "https://cs.wikipedia.org/wiki?curid=623970", "title": "Tesák (přírodní rezervace)", "text": "Tesák (přírodní rezervace)\n\nTesák je přírodní rezervace v lokalitě Rajnochovice v okrese Kroměříž. Správa AOPK Zlín. Leží uvnitř přírodního parku Hostýnské vrchy. Důvodem ochrany je zbytek staré jedlobučiny s převahou jedle.\n"}
{"id": "623973", "url": "https://cs.wikipedia.org/wiki?curid=623973", "title": "Robert I. Neapolský", "text": "Robert I. Neapolský\n\nRobert I. Neapolský zvaný \"Moudrý\" (\"italsky Roberto il Saggio\", 1277-19. ledna/20. ledna 1343, Neapol) byl neapolský král (1309–1343) se zálibou v umění a náklonností k františkánskému řádu. Na jeho dvoře tvořil Tino di Camaino, Giotto a autoři nákladně iluminované Bible rodu Anjou.\n\nRobert se narodil jako třetí syn Karla z Anjou a jeho choti Marie, dcery uherského krále Štěpána V. Roku 1309 převzal po otci vládu. Během jeho působení bylo Neapolské království výrazným hybatelem politiky na Apeninském poloostrově, Robert opakovaně vojensky vystoupil proti snahám římských králů získat nadvládu nad Itálii. Po smrti syna Karla jmenoval pro nedostatek legitimních potomků dědičkou království vnučku Johanu.\n\nMezi nejvlivnější muže Robertova dvora patřil Niccolo Acciaiuoli z rodu florentských bankéřů a po králově skonu byl hlavou politiky království.\n\n"}
{"id": "623979", "url": "https://cs.wikipedia.org/wiki?curid=623979", "title": "Oberzentrum", "text": "Oberzentrum\n\nOberzentrum je německý pojem v oblasti územního plánování a hospodářské geografie označující podle teorie centrálních míst, vytvořené Walterem Christallerem, centrální místo nejvyšší úrovně.\n\nObercentra („velko“ centrum) a ostatní centra jsou definována v plánech a programech územního a regionálního plánování, definice jsou v různých Spolkových zemích rozličné. Obercentra bývají z pravidla obklopena více obcemi velikosti mittelzentrum (centrum střední úrovně), které mají centrální význam pro obce úrovně unterzentrum(centrum nejnižší úrovně). Vedle základních a periodických potřeb mohou být v obercentru uspokojovány i více specifické potřeby. To zahrnuje vedle nabídky infrastruktury a služeb pro mittelcentra a untercentra zejména:\n\n\nPřesná definice úpravy fungování obercenter se liší podle spolkových zemí, také existuje různé stupňování. Tím pádem existují Obercentra nižšího a vyššího stupně. To například znamená, že třeba Kolín a Düsseldorf v Severním Porýní-Vestfálsku jsou obercentra vyššího stupně než například Krevele, jenž je obercentrem nižšího stupně. Existují také mittelcentra částečně plnící funkci obercenter, které disponují jen omezenou částí požadovaných služeb a kapacit. Mittelcentrům s částečnou funkcí obercentra mohou být podle potřeb poskytnuty prostředky za normálních okolností náležící obercentrům. Zároveň mají zajišťovací povinnost vůči obcím středního a nižšího stupně a musejí zajistit odpovídající nabídku a zařízení. Mimo to existují také Doppelzentren (doppelcentra-dvojcentra) a městské svazy, které v oboustranném rozšířením funkcí splňují požadavky na obercentra.\n\nZdroj: Plány územního rozvoje spolkových zemí\n\n"}
{"id": "623980", "url": "https://cs.wikipedia.org/wiki?curid=623980", "title": "Kótované promítání", "text": "Kótované promítání\n\nKótované promítání je způsob promítání prostorových těles do roviny.\n\nKótování promítání je založeno na jednoduchém a snadno pochopitelném principu:\nRelativní jednoduchost této promítací metody je ovšem často na úkor její názornosti.\n\nModifikace kótovaného promítání se užívají v některých technických aplikacích, jako je např. zobrazení terénu pomocí tzv. topografických ploch -Topografie nebo při teoretickém řešení střech.\n\nAplikací kótovaného promítání je tzv. cyklografie\n\n\n\n\n\n\n\nV kótovaném promítání se rovina někdy zadává pomocí tzv. \"spádového měřítka\", což je vystupňovaný průmět některé spádové přímky dané roviny; kreslí se jako dvojice rovnoběžek, jedna tlustou a jedna tenkou čarou, opatřených intervalovým měřítkem.\nČasté je také zadání roviny pomocí trojice čísel - např: ρ(a;b;c), což znamená, že rovina je dána třemi body X,Y,Z, které leží na souřadnicových osách a mají tyto souřadnice: X[a;0;0], Y[0;b;0], Z[0;0;c]\n\n\n\n"}
{"id": "623983", "url": "https://cs.wikipedia.org/wiki?curid=623983", "title": "Markus Ryffel", "text": "Markus Ryffel\n\nMarkus Ryffel (* 5. února 1955, Bern) je bývalý švýcarský atlet, běžec, který se věnoval středním a dlouhým tratím.\n\nV roce 1977 vybojoval bronzovou medaili (3000 m) na halovém ME ve španělském San Sebastiánu. O rok později se stal v Miláně halovým mistrem Evropy v běhu na 3000 metrů a na evropském šampionátu v Praze získal stříbrnou medaili v běhu na 5000 metrů. V roce 1979 obhájil ve Vídni titul halového mistra Evropy. Na prvním ročníku MS v atletice 1983 ve finských Helsinkách doběhl ve finále (5000 m) v čase 13:39,98 na 12. místě. V roce 1984 získal na halovém ME v Göteborgu stříbrnou medaili (3000 m), když prohrál jen s československým běžcem Lubomírem Tesáčkem.\n\nTřikrát reprezentoval na letních olympijských hrách. Poprvé v roce 1976 v Montrealu, kde skončila jeho cesta v běhu na 5000 metrů v úvodním rozběhu. Na následující olympiádě v Moskvě se probojoval do finále, kde doběhl v čase 13:23,03 na 5. místě. Zúčastnil se též rozběhu na 10 000 metrů ale závod nedokončil.\n\nNejvětší úspěch zaznamenal v roce 1984 na letní olympiádě v Los Angeles, kde si doběhl pro stříbrnou medaili na pětikilometrové trati. Ke stříbru mu rovněž pomohl nový osobní rekord 13:07,54. Rychlejší byl jen Saïd Aouita z Maroka, který časem 13:05,59 vytvořil olympijský rekord. Ten mj. překonal až Kenenisa Bekele na olympiádě 2008 v Pekingu.\n\n"}
{"id": "623984", "url": "https://cs.wikipedia.org/wiki?curid=623984", "title": "Liptovský Trnovec", "text": "Liptovský Trnovec\n\nLiptovský Trnovec je obec, která se nachází na Slovensku v Žilinském kraji v okrese Liptovský Mikuláš. Nachází se přímo ve středu Liptovské kotliny, severně od přehrady Liptovská Mara (největší na Slovensku z hlediska objemu vody). Ze severovýchodu je obklopena Západními Tatrami, z východu Chočskými vrchy a na jihu se rozprostírají Nízké Tatry. Obec je vzdálena asi 6 km severozápadně od okresního města Liptovský Mikuláš.\n\nV obci se nachází obecní úřad, dva potravinářské obchody, cukrárna, hospoda, pizzerie, pošta, pár penzionů, chatek a dva kostely (římskokatolický z let 1810–1820 a evangelický z roku 1925). Zhruba dva kilometry jihovýchodně od obce se nachází Aquapark Tatralandia. Obcí také protéká potok Petruška, který se vlévá do Liptovské Mary.\n\nK obce patří i místní část Beňušovce a chráněný poloostrov Ratkovo. Ze severu zasahuje do katastru obce TANAP.\n\nPrvní písemná zmínka o obce pochází z roku 1283, kdy se jmenovala Tornouch.\n\n"}
{"id": "623985", "url": "https://cs.wikipedia.org/wiki?curid=623985", "title": "Česká florbalová reprezentace mužů", "text": "Česká florbalová reprezentace mužů\n\nČeská florbalová reprezentace mužů je národní florbalový tým Česka založený v roce 1992, který je členem Mezinárodní florbalové federace. Současným reprezentačním trenérem je Petri Kettunen.\n\nTým se zúčastnil všech dosavadních mistrovství světa i Evropy. Nejlepším výsledkem týmu je stříbrná medaile z mistrovství světa ve Švýcarsku v roce 2004. Tým také získal bronzové medaile na mistrovstvích ve Finsku v roce 2010 a ve Švédsku v roce 2014. Tým je tak čtvrtou neúspěšnější florbalovou reprezentací, po Švédsku, Finsku a Švýcarsku.\n\nČeský tým také jednou vyhrál první místo v turnaji Euro Floorball Tour v dubnu 2014. Češi se také zúčastnili zatím jediného florbalového turnaje na Světových hrách v roce 2017.\n\n\n\n\n\n"}
{"id": "623986", "url": "https://cs.wikipedia.org/wiki?curid=623986", "title": "Štóla (moučník)", "text": "Štóla (moučník)\n\nŠtóla je druh pečeného vánočního moučníku. Uvnitř je zapečené například sušené ovoce a ořechy a z vrchu je štóla posypaná moučkovým cukrem. Má tvar bochníku, který má připomínat „malého Ježíška zabaleného v plenkách“, a pochází z Německa. Stejně jako u národních jídel existuje tolik variant, kolik je oblastí, jen v sousedním Sasku lze nalézt krušnohorskou štólu, vogtlandskou štólu, lužickou štólu a také nejznámější drážďanskou štólu. Právě v Drážďanech byla údajně, podle historických zdrojů, poprvé upečena.\n\nPrvní zmínka o štóle jako o vánočním pečivu je z roku 1329, kdy byla věnována Jindřichu I., biskupu v Naumburgu nad Sálou, jako vánoční dárek. V Drážďanech se objevuje štóla v roce 1474, kdy byla uvedena na účtě křesťanské nemocnice sv. Bartoloměje jako tzv. \"Christbrod\".\nProtože se štóla dlouhou dobu pekla jen jako církevní postní jídlo (z mouky, kvasnic a vody), nesmělo se do ní přidávat ani máslo ani mléko. Místo másla se používal olej. Saský kurfiřt vévoda Albrecht III. požádal tehdejšího papeže Inocence VIII. o zrušení zákazu používání másla při výrobě Drážďanské štóly. Papež jeho žádosti vyhověl vydáním tzv. \"Listu o másle\" v roce 1491. Na oplátku však zatížil drážďanské pekaře poplatky, ze kterých se hradila výstavba církevních chrámů.\n\nNa přelomu 15. a 16. století se štóla jako \"Christbrote uff Weihnachten\" prodávala na Striezelmarktu, nejstarším vánočním trhu v Německu. A od roku 1560 dodávali pekaři každoročně jednu nebo dvě štóly o váze 36 liber (cca 18 kilogramů) a délce 5 stop (cca 1,5 m) saskému králi u příležitosti Vánočních svátků.\n\nV roce 1730 uspořádal August II. Silný velkolepou vojenskou oslavu \"Zeithainer Lustlager\", na niž si nechal připravit štólu o váze 1,8 tuny, délce 27 stop a šířce a výšce 18 stop. Pro tuto štólu musela být speciálně vybudována pec. Ke krájení štóly byl zhotoven i odpovídající nůž.\n\nSoučasná podoba a základní recept Drážďanské štóly byl ustálen již na začátku 20. století. Dnes existuje asi 150 pekařů a cukrářů v Drážďanech a okolí, kteří pečou podle vlastních rodinných receptů. Tito pekaři založili v roce 1991 ochranný svaz pekařů Drážďanské štóly \"Schutzverband Dresdner Stollen\" na podporu ochranné známky \"Dresdner Stollen ®\". Na popud ochranného svazu bylo vydáno rozhodnutí, že pod názvem \"Echter Dresdner Christstollen\" a \"Original Dresdner Christstollen\" smějí být vyráběny a distribuovány pouze štóly pocházející z Drážďan a jejich okolí.\n\nVýročí oslavy \"Zeithainer Lustlager\" vychází každoročně na sobotu před druhou adventní nedělí, kdy se jako vzpomínka na tuto příležitost pořádají od roku 1994 \"Slavnosti Drážďanské vánoční štóly\". Slavnostní průvod prochází drážďanským Altstadtem přes náměstí Schlossplatz. Právě na náměstí Schlossplatz se vyzdobená téměř čtyřtunová štóla na povoze taženém koňmi slavnostně odhalí. Po ukončení průvodu je štóla ceremoniálně nakrájena 1,2 metrů dlouhým nožem a beze zbytku rozdána mezi návštěvníky trhu \"Striezelmarkt\".\n\nSoučástí slavností je i volba patronky slavnosti, tzv. \"Dresdner Stollenmädchen\". Patronka se vybírá z mladých pekařek a cukrářek a reprezentuje Drážďanskou štólu při významných propagačních událostech.\nNejvětší vánoční štóla, měřící přes 72 metrů, byla vytvořena v roce 2010 v nizozemském Haarlemu.\n\n"}
{"id": "623987", "url": "https://cs.wikipedia.org/wiki?curid=623987", "title": "Žižkův vrch", "text": "Žižkův vrch\n\nŽižkův vrch je přírodní rezervace, byla vyhlášena v roce 2004 a nachází se u Mariánských Lázní na stejnojmenném vrchu ve Slavkovském lese. Důvodem ochrany je zde lesní porost s vysokým podílem buku (\"Fagus sylvatica\") a příměsí klenu (\"Acer pseudoplatanus\") i dalších listnáčů, blížících se složením původním porostům dotčené oblasti. Jižním okrajem přírodní rezervace prochází naučná stezka Geologický park. Péčí o lokalitu je pověřena správa CHKO Slavkovský les.\n\nPodloží území tvoří enkláva amfibolického dioritu až gabra, obklopená porfyrickou žulou v mariánskolázeňském metabasitovém komplexu.\nNa svazích se nacházejí horninové sutě, často tvořené velkými balvany.\n\nVe spodní části svažitého terénu výrazně dominuje bukový les s příměsí klenu, ve střední části až po vrchol Žižkova vrchu dominuje klen s příměsí buku, lípy, jasanu a dubu. Dosazována je zde jedle (\"Abies alba\"). V bylinném patře roste kyčelnice devítilistá (\"Dentaria enneaphyllos\"), kyčelnice cibulkonosná (\"Dentaria bulbifera\"), hrachor jarní (\"Lathyrus vernus\") a svízel vonný (\"Galium odoratum\"). Roztroušeně zde roste nezelená orchidej hlístník hnízdák (\"Neottia nidus-avis\") a lilie zlatohlavá (\"Lilium martagon\"), vzácně lýkovec jedovatý (\"Daphne mezereum\") a samorostlík klasnatý (\"Actaea spicata\"). \n\nNa území pravidelně hnízdí datel černý (\"Dryocopus martius\"), krahujec obecný (\"Accipiter nisus\") a puštík obecný (\"Strix aluco\"). Časté jsou přelety krkavce velkého (\"Corvus corax\") a čápa černého (\"Ciconia nigra\"). Z obojživelníků zde žije ropucha obecná (\"Bufo bufo\"), čolek horský (\"Ichthyosaura alpestris\") a skokan hnědý (\"Rana temporaria\").\n\n"}
{"id": "623991", "url": "https://cs.wikipedia.org/wiki?curid=623991", "title": "Ztracený rybník", "text": "Ztracený rybník\n\nZtracený rybník je přírodní rezervace, byla vyhlášena v roce 1997 a nachází se u obce Hazlov. Důvodem ochrany je přechodové rašeliniště ostřicomechového typu s významnou květenou.\n\nJde o dva rybníčky, ve kterých po prokopání hrázek v nich ubylo vody a nádrže zarostly mechy a mokřadními rostlinami. Mezi ohrožené druhy rostlin v oblasti patří ostřice bažinná, ostřice plstnatoplodá nebo bika sudetská. V oblasti rostou i orchideje prstnatec Fuchsův a nepoměrně vzácnější bradáček srdčitý. Ve smrčině hnízdí čáp černý, který zde minimálně do roku 2006 vyváděl své mladé.\n\n"}
{"id": "623994", "url": "https://cs.wikipedia.org/wiki?curid=623994", "title": "Záskalí (přírodní rezervace)", "text": "Záskalí (přírodní rezervace)\n\nZáskalí je přírodní rezervace v lokalitě Kostelany v okrese Kroměříž. Správa AOPK Zlín. Leží uvnitř přírodního parku Chřiby. Důvodem ochrany jsou svěží a obohacené dubové bučiny s výskytem ohroženého druhu kruštíku modrofialového.\n\n"}
{"id": "623996", "url": "https://cs.wikipedia.org/wiki?curid=623996", "title": "Unterzentrum", "text": "Unterzentrum\n\nUnterzentrum (podcentrum) je německý pojem označující centrální bod nejnižšího stupně v systému centrálních míst v územním plánování a hospodářské geografii. Untercentrum má stejné úkoly a zázemí základních služeb jako Kleinzetrum (malocentrum). Mělo by mít, ale lepší zázemí a větší rozmanitost zařízení základních služeb např.\n\n\nDalší spotřební zboží a služby jsou poskytovány v nejbližším Mittelzentrum (centru střední úrovně), specializované zboží a služby jsou zajišťovány v nejbližším Oberzentrum (centru nejvyšší úrovně).\n\n"}
{"id": "624001", "url": "https://cs.wikipedia.org/wiki?curid=624001", "title": "Drážov (přírodní památka)", "text": "Drážov (přírodní památka)\n\nDrážov je přírodní památka ev. č. 2483, lokalita Zdounky v okrese Kroměříž. Správa AOPK Zlín. Důvodem ochrany jsou stráně s teplomilnými společenstvy.\n"}
{"id": "624004", "url": "https://cs.wikipedia.org/wiki?curid=624004", "title": "Dubina (přírodní památka)", "text": "Dubina (přírodní památka)\n\nDubina je přírodní památka ev. č. 2488, lokalita Prusinovice v okrese Kroměříž. Správa AOPK Zlín. Důvodem ochrany je přirozená dubohabřina s výskytem třešně křovité.\n\n"}
{"id": "624009", "url": "https://cs.wikipedia.org/wiki?curid=624009", "title": "Kamenec (přírodní památka, okres Kroměříž)", "text": "Kamenec (přírodní památka, okres Kroměříž)\n\nKamenec je přírodní památka ev. č. 155, lokalita Zdounky v okrese Kroměříž. Správa AOPK Zlín. Důvodem ochrany jsou teplé svahy s porostem jalovce a teplomilnou květenou.\n\n"}
{"id": "624012", "url": "https://cs.wikipedia.org/wiki?curid=624012", "title": "Falčtina", "text": "Falčtina\n\nFalčtina (\"Pfälzisch/Pälzisch\" nebo \"Pfaelzisch/Paelzisch\") je západofrancký dialekt německého jazyka, který je používán v Údolí Rýna, přibližně v oblasti mezi městy Zweibrücken, Kaiserslautern, Alzey, Worms, Mannheim, Heidelberg, Speyer, Wörth am Rhein a hranicí alsaského regionu ve Francii a také za ní. Pensylvánská němčina nebo také pensylvánská holandština je primárně odvozena od falcké němčiny, kterou sebou do Severní Ameriky v sedmnáctém století přivezli emigranti z Evropy a vybrali si ji za svůj hlavní rodný jazyk na americkém kontinentě. Dunajská švábština v Chorvatsku a Srbsku používá také mnoho elementů z falčtiny. Běžně je rozdíl mezi západní falčtinou (Westpfälzisch) a přední falčtinou (Vorderpfälzisch) ve východní části Falcka. Následují některé příklady rozdílů mezi hornoněmčinou a falčtinou:\n\nPříklad věty v přední falčtině:\n\n\" Isch habb's'm schunn verzehlt, awwer där hot mer's nit geglawt. \"\n\nV západní falčtině:\n\n\" Ich häbb's'm schunn verzehlt, awwer er hat mer's net geglaabt. \"\n\nVe standardní němčině bude věta znít takto:\n\nIch hab's ihm schon erzählt, aber er hat's mir nicht geglaubt.\n\n\" Hasch a(ch) Hunger? (západní falčtina) \"\n\n\" Hoschd aa Hunger? (přední falčtina) \"\n\nVe standardní němčině bude věta znít takto:\n\n\" Hast du auch Hunger? \"\n\nČeský překlad bude znít takto:\n\n\" Také máte hlad? \"\n\nMluvčí falčtiny mají tendenci polykat některé hlásky, které jsou ve standardní němčině slyšet. Je důležité podotknout, že výslovnost a gramatika se může lišit od regionu k regionu (dokonce od města k městu). Falcká němčina však může být rozdílná i ve stejné obci, kde jsou mluvčími sousedé. Něco, co má falčtina společného je, že není použit genitiv, stejně jako není použit nedokonalý německý čas vyjma slov jako jsou \"soi\" (být) a \"wolle\" (chtít).\n\n"}
{"id": "624019", "url": "https://cs.wikipedia.org/wiki?curid=624019", "title": "Kosatcová louka", "text": "Kosatcová louka\n\nKosatcová louka je přírodní rezervace, byla vyhlášena v roce 1990 a nachází se u obce Trstěnice. Důvodem ochrany je rašelinná louka, zachování biotopu početné populace kosatce sibiřského s doprovodnými společenstvy.\n\n"}
{"id": "624023", "url": "https://cs.wikipedia.org/wiki?curid=624023", "title": "Hamrnický mokřad", "text": "Hamrnický mokřad\n\nHamrnický mokřad je přírodní rezervace vyhlášená v roce 1999. Důvodem ochrany je biotop početných populací ohrožených druhů rostlin s doprovodnými mokřadními společenstvy.\n\nChráněné území se nachází v těsném kontaktu západního okraje zástavby Hamrníků, části města Mariánské Lázně, v nivě Panského potoka mezi Ohradským a Malým ostrovním rybníkem.\n\nLokalita leží v geomorfologickém celku Podčeskoleská pahorkatina, jejím podcelku Tachovské brázdě. Území přírodní rezervace vyplňují kvartérní sedimenty, rašeliny a slatiny, při okrajích štěrky a písky s vložkami jílů. \nMokřadních biotop tvoří vlhké pcháčové louky, přechodová rašeliniště, mechová slatiniště, údolní jasanovo-olšové luhy a mokřadní vrbiny.\n\nNa území roste několik silně ohrožených druhů rostlin. V mechových slatiništích v centrální části to jsou kruštík bahenní (\"Epipactis palustris\") a tolije bahenní (\"Parnassia palustris\"), na přechodových rašeliništích rosnatka okrouhlolistá (\"Drosera rotundifolia\"). Její výskyt však nebyl nově potvrzen botanickým inventarizačním průzkumem z roku 2008.\nZ ohrožených druhů rostlin zde rostou klikva bahenní (\"Oxycoccus palustris\"), prstnatec májový (\"Dactylorhiza majalis\"), prha arnika (\"Arnica montana\"), upolín nejvyšší (\"Trollius altissimus\"), vachta trojlistá (\"Menyanthes trifoliata\"), vrba plazivá (\"Salix repens\").\n\nZ obojživelníků zde žije ropucha obecná (\"Bufo bufo\"), z plazů ještěrka živorodá (\"Zootoca vivipara\").\n\n"}
{"id": "624029", "url": "https://cs.wikipedia.org/wiki?curid=624029", "title": "Seznam ras ve Star Treku", "text": "Seznam ras ve Star Treku\n\nVe světě Star Treku se v průběhu vysílání šesti seriálů a 12 celovečerních filmů objevilo množství mimozemských humanoidních i nehumanoidních ras, jejichž příslušníci tvořili jak hlavní, tak i vedlejší postavy. Zde jsou popsány některé z nich.\n"}
{"id": "624031", "url": "https://cs.wikipedia.org/wiki?curid=624031", "title": "Asen I.", "text": "Asen I.\n\nAsen I. (bulharsky: \"Иван Асен I\", Ivan Asen I., někdy také Asěn I., Ivan Asěn I., či výjimečně Jan Asěn I.; †1196), pocházející z bojarského rodu Asenovců, byl jedním z osvoboditelů Bulharska od byzantské nadvlády a bulharským carem v letech 1185–1196 (samostatně od roku 1187 nebo 1190).\n\nAsen se spolu se starším bratrem Todorem dostal do povědomí roku 1185, když se oba bratři postavili do čela bojarského protibyzantského povstání na severu země. Roku 1180 totiž zemřel byzantský císař Manuel I. Komnenos a po jeho smrti se Byzanc dostala do krize během poručnické vlády za nezletilého Alexia II., která byla svržena roku 1183 Andronikem Komnenem, který byl ale sám popraven roku 1185. Nový císař Isaakios II. Angelos neudržel moc ve svých rukách. Právě slabosti Isaakia II. hodlali bratři využít a byli úspěšní: koncem října 1185 bylo vyhlášeno „druhé carství“ se sídlem v Tarnovu a starší z bratrů, Todor, byl jako Petr (Petăr) II. korunován carem a Asena přibral za spoluvládce. Isaakios II. reagoval a vyslal proti Asenovcům vojevůdce Alexia Branase, který však nezaútočil na Bulharsko, ale obrátil se proti Isaakiovi, ale byl poražen a popraven. Isaakios se tedy rozhodl táhnout do Bulharska sám. Bratři přivolali na pomoc Kumány a společně císařův útok odrazili. Isaakios poté ještě dvakrát táhl do Bulharska, ale ani jednou neuspěl. Při druhé výpravě uzavřeli bratři s císařem mír, ve kterém byla uznána bulharská samostatnost (roku 1187). Jako potvrzení míru se do Konstantinopole vydal jako rukojmí mladší bratr Asena I., Joanica (pozdější car Kalojan). Někdy v této době se Petr II. vzdal vrchní vlády ve prospěch Asena a sám si podržel kontrolu jen nad dílčími územími, které spravoval v souladu s politikou Asena I., který byl celou dobu vůdčí osobností. Asen I. chtěl využít (stejně jako srbský župan Štěpán Nemanja) III. křížové výpravy a tažení Friedricha Barbarossy do Svaté země k upevnění svých pozic proti Byzanci. Císař Barbarossa ale nabídku nepřijal, nechtěl se moc zdržovat ve výpravě. Roku 1191 uzavřel Isaakios koalici proti Asenovi a Nemanjovi s uherským králem Bélou III. Alexiem, ale toto spojení nemělo dlouhého trvání: roku 1195 byl Isaakios na tažení proti Asenovi I. sesazen a oslepen svým bratrem Alexiem (III.) a navíc 23. dubna 1196 skonal i Béla III. a jeho nástupce Emerich měl problémy doma. Ale Asen nedokázal, nebo spíše nemohl, oslabení nepřátel využít.\n\nSvou politikou upevňující uvnitř státu centrální moc si Asen nadělal velké množství nepřítel mezi bývalými souputníky - bojary. Ještě roku 1196 byl Asen I., který ohromnou měrou přispěl k samostatnosti vlasti, zavražděn vůdcem bojarského povstání, svým bratrancem Ivankem. Na trůn nakrátko nastoupil opět Petr II. který byl ale také zabit (1197) a vlády se ujal nejmladší z bratrů, Joanica (jako Kalojan), který mezitím uprchnul z Konstantinopole a stal se spoluvládcem Petra II. Starší syn Asena I., Ivan Asen II., dovršil úsilé svého otce a strýců a nakrátko vybudoval z Bulharska velmoc.\n\n\n"}
{"id": "624042", "url": "https://cs.wikipedia.org/wiki?curid=624042", "title": "Mušketýři ze špinavé uličky", "text": "Mušketýři ze špinavé uličky\n\nMušketýři ze špinavé uličky je americký film z roku 1912 režírovaný D. W. Griffithem a Anitou Loosovou a je považován za první filmovou gangsterku vůbec. Film byl natočen v New Yorku a údajně v něm jako kompars vystupovali skuteční gangsteři.\n\nFilm pojednává o chudém manželském páru z New Yorku. Muž je muzikantem a často cestuje za prací. Při návratu z jedné takové cesty mu nějaký gangster (zvaný Snapper Kid) ukradne peněženku. Mezitím doma umírá jeho stará tchyně – sama, protože dcera (muzikantova žena) zvaná ve scénáři jako malá dáma (v originále Little Lady) odešla. Po návratu nachází matku mrtvou. Kamarádka ji vezme s sebou na ples, kde se ji nějaký muž (gangster z party, která konkuruje bandě Snapper Kida) snaží omámit drogou. Tomu ovšem zabraní Snapper Kid. Tito dva gangsteři spolu začnou soupeřit a konflikt vyústí v přestřelku. Manžel se k této přestřelce připlete a poznává Snapper Kida jako zloděje své peněženky. Manželovi se podaří získat peněženku zpátky a spěchá do bezpečí svého bytu.\nSnapper Kid se mezitím brání strážníkovi. Podaří se mu uprchnout a ocitne se před bytem malé dámy a muzikanta, kam nakonec vrazí. Chce vzít malou dámu sebou, ale ukáže na manžela. Snapper Kid v něm pozná mimo jiné i majitele peněženky. Malá dáma svého muže brání a tak jí nakonec Snapper Kid podá ruku a odchází. Jenže na chodbě ho potká strážník. On jako své alibi udá návštěvu muzikanta a jeho ženy. Oni falešné alibi potvrzují. Film končí objetím muzikanta a malé dámy.\n\n\n\"Mušketýři ze špinavé uličky\" jsou asi prvním filmem o organizovaném zločinu.\n"}
{"id": "624043", "url": "https://cs.wikipedia.org/wiki?curid=624043", "title": "Bystřina (přírodní rezervace)", "text": "Bystřina (přírodní rezervace)\n\nBystřina je přírodní rezervace, která byla vyhlášena v roce 1992. Rozkládá se v délce více než 4 km podél stejnojmenného potoka a zároveň podél hranice se SRN severovýchodně od města Hranice u Aše v okrese Cheb (Karlovarský kraj). Území pokrývá plochu 49 ha v nejsevernější části Ašského výběžku na katastru obcí Hranice u Aše a Trojmezí.\n\nDůvodem ochrany je zachování ekosystému oligotrofních vod s populací perlorodky říční (\"Margaritifera margaritifera)\". Toto území je významným biocentrem a svým významem přesahuje území České republiky. Přírodní rezervace je zároveň součástí Evropsky významné lokality Bystřina - Lužní potok (Natura 2000), která je od 22. 12. 2004 vymezena na ploše 1129,6 ha na katastru obcí Hranice u Aše, Krásná, Pastviny u Studánky, Štítary u Krásné, Trojmezí a Újezd u Krásné. Tato lokalita v prostoru bavorsko - česko - saského trojzemí spojuje dvě menší chráněná území - přírodní rezervaci Bystřina a národní přírodní památku Lužní potok. Vzhledem k překryvu s lokalitou soustavy Natura 2000 je kromě životaschopné populace perlorodky říční a dalších druhů biocenózy oligotrofních proudících vod předmětem ochrany též kriticky ohrožený hnědásek chrastavcový a mihule potoční.\n\nVýznamnou příčinou ohrožení biotopu perlorodky říční v oblasti přírodní rezervace Bystřina je splavování jemného sedimentu, ke kterému dochází povrchovou erozí na okolních pozemcích. Ke zhoršení životního prostředí perlorodek vede též splavování minerálních látek, tvorba potočního bahna, okyselování vody a tvorba tzv. železného okru. Byly vysloveny i obavy ohledně negativního vlivu zvýšeného provozu na nově vybudovaném obchvatu silnice II/217 Hranice - Ebmath, která prochází územím poblíž nejvýchodnějšího výběžku přírodní rezervace. \n\nPodmínkou výskytu perlorodky říční je zachování stabilizovaných lesních a lučních biotopů v blízkosti potoků a v celém jejich povodí. Pro vývoj larev těchto měkkýšů je zároveň nezbytná přítomnost pstruha potočního, případně i lososa obecného, v jejichž žábrách se larvy dočasně vyvíjejí.\n\n\n"}
{"id": "624046", "url": "https://cs.wikipedia.org/wiki?curid=624046", "title": "Lipovka (přírodní rezervace)", "text": "Lipovka (přírodní rezervace)\n\nLipovka je přírodní rezervace, byla vyhlášena v roce 1995 a nachází se u obce Dolní Žandov. Důvodem ochrany je mezofilní louka s teplomilnou květenou - hlavně vstavače.\n\n"}
{"id": "624049", "url": "https://cs.wikipedia.org/wiki?curid=624049", "title": "Eduard Gombár", "text": "Eduard Gombár\n\nEduard Gombár (* 14. října 1952 Hranice) je přední český arabista, historik, islamolog a diplomat, specializující se na moderní a soudobé dějiny islámských zemí, arabský nacionalismus, kmeny a klany na Blízkém východě, dějiny islamologie a diplomacie.\n\nV letech 1972–1977 vystudoval historii, filosofii a arabistiku na Filozofické fakultě Univerzity Karlovy. Ve své diplomové a rigorózní práci se věnoval soudobým dějinám Sýrie. Od roku 1977 působí jako pedagog na Ústavu Blízkého východu a Afriky FF UK, kde o rok později získal titul PhDr. Roku 1981 se stal kandidátem historických věd (CSc.). Docentem obecných dějin se stal roku 1988. Od roku 2001 zároveň přednáší na Vysoké škole finanční a správní v Praze. Profesorem mezinárodních politických vztahů na Vysoké škole ekonomické v Praze se stal v roce 2008.\n\nMimo akademickou půdu působil v diplomacii a obchodě. V letech 1991–1993 sloužil jako obchodní atašé na zastupitelských úřadech v Tripolisu a Damašku. V letech 1993–1997 byl externí poradce Ministerstva financí ČR a od roku 2002 externí poradce Ministerstva průmyslu a obchodu ČR. Od roku 2014 je externí poradce ministra zahraničních věcí ČR. Mezi lety 1994–99 zastával funkci viceprezidenta Česko-arabské obchodní komory. Je místopředsedou Společnosti česko-arabské.\n\nOd roku 1981 byl evidován jako spolupracovník 1. správy SNB (zahraniční rozvědka) pod krycím jménem „Gobi“. Jeho složka byla předána k archivaci roku 1988.\n\nMonografie\n\n"}
{"id": "624053", "url": "https://cs.wikipedia.org/wiki?curid=624053", "title": "Frankismus", "text": "Frankismus\n\nFrankismus byl španělský politický režim 20. století a jeho ideologie. Pojmenován byl podle generála Francisca Franca, který dostal k moci svým vítězstvím ve španělské občanské válce. Tato válka v destabilizovaném Španělsku propukla mezi místními nacionalisty (španělští nacionalisté, křesťanští demokraté, falangisté a royalisté) a republikány, kteří představovali levicové politické strany a hnutí (od sociálních demokratů po trockisty a anarchisty). Byl podporován nacistickým Německem a fašistickou Itálií, zatímco straně republikánů se dostalo podpory ze strany Francie a hlavně stalinistického Sovětského svazu. Za druhé světové války se však ke svým bývalým spojencům nepřipojil.\n\nHned po svém nástupu k moci Francisco Franco zakázal opoziční politické strany a začal pronásledovat své oponenty. Postupně vytvořil vysoce autoritativní systém, který se opíral o konzervativně orientovanou část obyvatelstva a španělskou katolickou církev, pro kteréžto skupiny představoval záruku stability a ochrany.\n\nV roce 1947 byl částečně reorganizován systém a obnovena monarchie, ale Franco se zároveň stal doživotním regentem, jenž má právo jmenovat dalšího krále. Další reorganizace následovala o deset let později, kdy se Franco stal předsedou vlády.\n\nFrankův režim se vyznačoval zejména netolerancí k menšinovým národům, jako jsou Katalánci nebo Baskové. Jediným úředním jazykem byla španělština (kastilština). Katalánština či baskičtina byly oficiálně zakázány.\n"}
{"id": "624055", "url": "https://cs.wikipedia.org/wiki?curid=624055", "title": "Čeština poklepem a poslechem", "text": "Čeština poklepem a poslechem\n\nČeština poklepem a poslechem je kniha Pavla Eisnera z roku 1948. Jedná se o sbírku krátkých úvah či fejetonů k různým heslům soudobé češtiny. Autor vyjadřuje své pocity z některých slov, některá dokonce nově vytváří (např. bařtipánka). U některých slov uvádí i jejich etymologii.\n\nPoprvé knihu vydalo v roce 1948 nakladatelství Jaroslav Podroužek v nákladu 5000 ks. Kniha má 570 stran, hesla jsou od a po žulu.\n\n"}
{"id": "624056", "url": "https://cs.wikipedia.org/wiki?curid=624056", "title": "Rovná (národní přírodní památka)", "text": "Rovná (národní přírodní památka)\n\nRovná je národní přírodní památka ležící v okrese Strakonice západně od obce Rovná, v jejímž katastrálním území se i nachází, chráněná z důvodu posledního výskytu nížinné formy hořce jarního v Čechách. Z důvodu značného významu této lokality je prováděno v ohrazené části památky o rozloze přibližně 120 m ruční kosení a rozrušování travních drnů, které má od roku 2004 na starost správa CHKO Blanský les. Národní přírodní památka se nachází na severozápadním břehu Rovenského rybníka a je přístupná polní cestou vedoucí po hrázi rybníka. Severozápadně od národní přírodní památky se nachází další chráněné území; přírodní památka Sedlina.\n\nOptimální dobou k návštěvě památky je jaro, kdy dochází k rozkvetení kriticky ohroženého hořce jarního na území mezofilní až mezohydrofilní louky. Vedle hořce se v oblasti vyskytuje celá řada dalších rostlin, např. zástupci ostřic jako ostřice Hartmanova (\"Carex hartmanii\"), o. oddálená (\"Carex distans\"), o. latnatá (\"Carex paniculata\"), o. obecná (\"Carex nigra\"), o. dvouřadá (\"Carex disticha\"), dále prstnatec májový (\"Dactylorhiza majalis\"), hořec brvitý (\"Gentianopsis ciliata\"), kozlík dvoudomý a mnohé další.\n\nNárodní přírodní památka se nachází na louce při severozápadním břehu Rovenského rybníka na západním okraji obce Rovná. Louka leží mezi 416 až 418 metry nad mořem. Celková výměra chráněného území je 2,1583 ha. Území se svažuje od západu k východu, kde jeho hranici tvoří zmiňovaný rybník. Severní hranici tvoří potok, který vtéká do Rovenského rybníka. Západní tvoří v severnější části přilehlé zemědělsky využívané pole, v jižní půlce polní cesta a remízek. V jižním cípu je zakončena další loukou. Na východě louka přiléhá k Rovenskému rybníku.\n\nDle místního botanika lokalita sloužila dříve jako obecní pastviště, později se zde hrál fotbal. Největší populace hořce jarního začala růst v místě tehdejších fotbalových branek. První zmapování hořce jarního proběhlo na lokalitě roku 1957 J. Moravcem, který tehdejší populaci odhadoval na přibližně 500 až 1000 kvetoucích kusů na ploše 35 arů. Následná přísná ochrana území měla paradoxně neblahý vliv na populaci hořce, jelikož louku brzy ovládla jiná rostlinná společenstva. Až pravidelné kosení louky vedlo k rozmachu populace hořce. V 80. letech 20. století se odhadovalo, že v lokalitě volně kvete okolo 500 exemplářů hořce jarního, což potvrzuje mapování provedené V. Žílou v roce 1981. Dle vyjádření místního botanika došlo v roce 1988 (jiný zdroj uvádí počátek 80. let 20. století) i přes opakovaný zákaz k neplánovanému masivnímu pohnojení louky umělými hnojivy místním zemědělcem z JZD, což mělo zničující dopad na populaci kriticky ohrožené rostliny. K tomu se přidaly změny v obci, kdy pastva postupně skomírala, až se přešlo na mechanické sečení lokality jednou do roka. Do současnosti tak přežilo jen několik jedinců. Na základě vědecké studie bylo v roce 2007 pozorováno 17 kvetoucích lodyh a 2 vyvinuté tobolky, rostliny byly fertilní.\n\nV roce 1997 byly na lokalitě dokonce pozorovány jen poslední dvě kvetoucí rostliny, které v následujícím roce uhynuly. V roce 1999 se v lokalitě objevili další jedinci, načež začala soustavná snaha o záchranu druhu. Od roku 1998 bylo na malých územích na místo pastvy zavedeno trhání a rozrušování drnů vedoucí k postupnému nárůstu populace hořce. Mezi lety 1999 až 2002 probíhala v oblasti památky pastva koní, po roce 2002 se ji nepodařilo nadále zajistit. Nicméně produkce semen na lokalitě je nestejnorodá a závislá na počasí v době kvetení. Vlivem snížení jedinců v populaci, což má za následek oslabení genofondu, se začínají projevovat genetické změny, jako například inbrední deprese (snižování počtu semen v tobolce).\n\nHořec jarní byl dříve rozšířen přibližně na 60 lokalitách na území Česka převážně v oblasti jižních a středních Čech v souvislém výskytu od oblasti mezi řekou Vltavou po Brdy a až po oblast Krumlovska, ale do současnosti (k roku 2011) se zachovaly poslední tři lokality. Na území národní přírodní památky Rovná se jedná o poslední populaci nížinné formy hořce jarního v Čechách, obě lokality horské formy se nacházejí na území CHKO Jeseníky.\n\nV horninovém podloží lokality se nachází skupina moldanubika a to převážně biotitické pararuly, nicméně nedaleko od západní hranice území se nachází v podloží krystalický vápenec. Mateční hornina je zakryta jílovitými či štěrkovitými písky, písčitojílovitou hlínou a fluviálními nivními hlínami a vodními sedimenty. Většina plochy lokality je pokryta glejem vznikajícím jako projev kolísání spodní vody v důsledku poklesu hladiny blízkého rybníka. Louka má dle chemismu půdy zásaditý až neutrální charakter, je minerálně bohatá a trvale až čerstvě vlhká.\n\nVedle hořce jarního se v oblasti vyskytuje taktéž ostřice Hartmanova (\"Carex hartmanii\"), ostřice oddálená (\"Carex distans\"), ostřice latnatá (\"Carex paniculata\"), ostřice obecná (\"Carex nigra\"), ostřice dvouřadá (\"Carex disticha\"), prstnatec májový (\"Dactylorhiza majalis\"), hořec brvitý (\"Gentianopsis ciliata\"), kozlík dvoudomý (\"Valeriana dioica\"), hadí jazyk obecný (\"Ophioglossum vulgatum\"), zeměžluč spanilá (\"Centaurium pulchellum\"), vítod nahořklý (\"Polygala amarella\"), a druhy z okruhu pampelišky bahenní (\"Taraxacum\" sect. \"Palustria\") jako je pampeliška bažinná (\"Taraxacum madidum\"), pampeliška bavorská (\"Taraxacum bavaricum\"), pampeliška husí (\"Taraxacum pauckertianum\") a pampeliška chudolaločnatá (\"Taraxacum paucilobum\"). Ve vlhčích částech louky se ještě v 80. letech 20. století vzácně vyskytovala ostřice Davallova (\"Carex davalliana\") a ostřice blešní (\"Carex pulicaris\"). Historický výskyt pampelišky trojlaločné (\"Taraxacum trilobifolium\") a jetele jahodnatého (\"Trifolium fragiferum\") se již nepodařilo ověřit a výskyt s největší pravděpodobností na lokalitě zanikl.\n\nMimo obvyklé druhy živočichů charakteristické pro vlhké prostředí se zde vyskytují i druhy charakteristické pro sušší oblasti. Jsou to například střevlíček \"Syntomus truncatellus\" nebo slunéčka \"Tytthaspis sedecimpunctata\" a \"Scymnus femoralis\", dále vrtalka \"Phytomyza soenderupi\", ze zástupců dvoukřídlých lupice \"Rhaphium zetterstedti\" a kmitalka \"Themira annulipes\". V oblasti je hojná ploštička \"Ischnodemus sabuleti\".\n\nV rámci snahy o zachování druhu nížinné formy hořce jarního je celý genofond rovenské populace uchováván v bance explantátových kultur ve VÚLHM ve Strnadech. Nicméně se zdá, že se k roku 2008 populace sama neobnovuje, jelikož nebyly v posledních letech zaznamenány semenáčky. Z toho důvodu byl přijat plán, který se snaží zvýšit populaci během pěti let z 20 kusů na přibližně 200 kusů, což by zajistilo možnost samovolné reprodukce. Plán taktéž předpokládá, že by se měl areál výskytu hořce rozšířit za stejné období minimálně o 100 % a to sběrem semen přímo z tobolek, maximálně však u 30 % rostlin.\nJako ideální se pro ochranu památky jeví extenzivní pastva koz a ovcí, je však také třeba pravidelně odstraňovat spadané topolové listí, které jinak při tlení změní chemismus půdy a zabrání tak klíčení semenáčků. V plánu je vykácení hybridních topolů na severním okraji památky a nahrazení vhodnými původními druhy dřevin.\n\nV prostoru louky se nachází dvě menší dřevěné ohrady o rozloze přibližně 120 m, ve kterých rostou poslední exempláře hořce jarního v Čechách. Začátkem roku 2010 se navrhovala jako ideální forma managementu území přirozená pastva zvěře, která se ale nedařila dlouhodobě zajistit z důvodu nepřítomnosti chovu zvěře v přilehlé obci. Prostor ohrádky je dvakrát až třikrát ročně ručně sečen a taktéž dochází k rozrušování travních drnů, což populaci hořce svědčí, neboť jeho semenáčky se pak mají kde uchytit. Během podzimu dochází k odstraňování spadu listí z blízkých topolů a v létě v případě sucha jsou hořce zalévány. Plán z roku 2010 počítá s tím, že pokud nebude zajištěna pastva, bude celé území památky dvakrát ročně koseno lehkou mechanizací a to v době června a září. Před případným opětovným zavedením pastvy je potřeba opravit dřevěné ohrady.\n\nV lokalitě jsou umístěna čidla monitorující vlhkost a stav podzemní vody pomocí vrtaných sond. Cílem plánu o území je úprava hydrologického poměru na lokalitě pomocí zadržování vody přehrazováním odvodňovacího kanálu. Tento krok by měl zlepšit vlhkost na území po dobu celého roku, obohatit půdní profil o minerální látky a tím zvýšit pravděpodobnost uchycení semenáčků. Potřeba tohoto opatření je dána postupným vysušováním biotopu způsobeným částečně i vybudováním odvodňovacích stok na severovýchodní a jihozápadní hranici památky.\n\n\n"}
{"id": "624059", "url": "https://cs.wikipedia.org/wiki?curid=624059", "title": "Koniklec luční", "text": "Koniklec luční\n\nKoniklec luční (\"Pulsatilla pratensis\", synonymum \"Anemone pratensis\") je vytrvalá, bělavě chlupatá bylina z čeledi pryskyřníkovitých (\"Ranunculaceae\") kvetoucí v měsících březen – květen. Obvykle je 8 až 20 cm vysoká s přízemními listy. Má tmavě fialové (vzácně světle fialové, bělavé či žluté) květy.\nJedná se o vytrvalou bylinu, která má vícehlavý černý oddenek. Přízemní šupiny jsou vejčité.\nLodyha je bělavě chlupatá. Stonek je za květu 8 až 15 cm dlouhý a ohnutý tak, že květ visí dolů – je nící (čili poniký – odtud jméno poniklec, což je ve slovenštině zachováno, v češtině zkomoleno na koniklec). Za plodu je průměrně 22 cm dlouhý.\nListy jsou dvojího typu. Jedny jsou uspořádány v růžici, která je asi tak v polovině lodyhy. Jsou dlouze řapíkaté s vejčitou čepelí v obrysu a třikrát zpeřeně rozdělené v čárkovité 1 až 3 mm dlouhé úkrojky. V mládí jsou listy bělavě plstnaté, později jsou roztroušeně chlupaté. Listy jsou nepřezimující. Druhé listy jsou většinou dobře vyvinuty až v době květu.\n\nKvěty jsou většinou malé a válcovité, při dokvétání až zvonkovité. Nejčastěji jsou tmavě fialové, vzácněji tmavě karmínové, výjimečně bledě fialové, bělavé nebo žlutavé.\nOkvětní lístky jsou eliptické. Vnější jsou někdy kratší než vnitřní. Jsou 15 až 30 mm dlouhé a 7 až 12 mm široké. Na vrcholu jsou ven ohrnuté nebo jen mírně ohnuté.\n\nTyčinek je velký počet. Jsou dlouhé a mají žlutou barvu. Čnělky jsou zpravidla sytě fialové a chlupaté, ale na konci většinou lysé a přímé nebo zakřivené. Pestíky se mění v hlávkovité souplodí z chlupatých nažek, opatřených chlupatým přívěskem až 6 cm dlouhým.\n\nSeverní, střední a východní Evropa (Skandinávie, Dánsko, Německo, Polsko, Česká republika, Slovensko, Rakousko, Maďarsko, Rusko).\nV České republice je koniklec luční rozšířen jen v severních a středních Čechách a na jižní Moravě.\n\nRoste na slunných a světlých místech. Například na kamenitých a travnatých stráních. Na loukách, v lesostepi nebo ve světlých lesích. Je to teplomilný druh.\n\nRostlina je jedovatá, protože obsahuje látky anemonin a protoanemonin. Při styku s pokožkou se může objevit podráždění nebo zánět kůže. Při požití pak vyvolává průjmy a zvracení.\n\nV lidovém léčitelství se používá jako lék proti křečím, dně, revmatismu nebo jako lék proti dusivému kašli. Listy se používají i proti vyrážkám.\n\nPtačí hnízdo, boží fousky, černá zelina, čertovy vousy.\n\nKoniklec luční český je v České republice chráněný Zákonem o ochraně přírody a krajiny, konkrétně zákonem §2. V Červeném seznamu je zapsaný jako silně ohrožený druh (C2).\n\n\n\n"}
{"id": "624069", "url": "https://cs.wikipedia.org/wiki?curid=624069", "title": "Luigi Montabone", "text": "Luigi Montabone\n\nLuigi Montabone (? – 1877) byl italský portrétní fotograf.\n\nMontabone byl aktivní od roku 1856 až do své smrti. Fotografoval italského i španělského krále a jeho kariéra vyvrcholila otevřením několika fotografických ateliérů v Římě, Florencii, Turíně a Milánu.\n\n"}
{"id": "624070", "url": "https://cs.wikipedia.org/wiki?curid=624070", "title": "Iridiová anomálie", "text": "Iridiová anomálie\n\nIridiová anomálie je pojem vztahující se k vymírání na konci křídy, katastrofické události na konci druhohor před asi 65,5 miliony let. Jde o výrazně navýšenou koncentraci prvku iridia ve vrstvě zemské kůry označované rozhraní K-T a datované právě do tohoto období. Iridium je v zemské kůře obecně velmi vzácné, v tzv. iridiové vrstvě však dosahuje mnohonásobně vyšší koncentrace (až 100x vyšší). \n\nUž v 80. letech minulého století vyslovil fyzik Luis Walter Alvarez domněnku, že obohacení bylo způsobeno dopadem obřího vesmírného tělesa, které zároveň rozpoutalo vlnu ničivého vymírání. Tomu padli za oběť neptačí dinosauři, ptakoještěři, velcí mořští plazi a mnoho dalších organismů. Původcem byl zřejmě velký meteorit o průměru 10 kilometrů, který dopadl do oblasti dnešního Mexického zálivu (Chicxulubský kráter).\n\nTypová lokalita této anomálie se nachází u města Raton v Novém Mexiku.\n\n"}
{"id": "624071", "url": "https://cs.wikipedia.org/wiki?curid=624071", "title": "Valivé ložisko", "text": "Valivé ložisko\n\nValivá ložiska jsou ložiska, která pomocí valivých rotačních elementů mezi vnějším a vnitřním kroužkem ložiska snižují tření mezi hřídelí a součástí, ve které je hřídel uložena.\nDruh použitých valivých elementů pak definuje druh ložiska. Mezi nejpoužívanější druhy valivých ložisek patří:\n\nRadiální ložisko zachycuje tlaky kolmé na osu otáčení, kdežto axiální ložisko zachycuje tlaky rovnoběžné s osou otáčení. Kuličková ložiska se vyrábějí v obou variantách, kdežto kuželíková ložiska mohou obojí funkci kombinovat. Válečková, soudečková i jehlová ložiska jsou vždy radiální.\n\nPři otáčení hřídele v pouzdře vzniká smykové tření. Valivá ložiska nahrazují smykové tření valivým třením valivých elementů (kuliček, válečků atd.) Valivé elementy se pohybují mezi vnitřním a vnějším kroužkem, v nichž je u většiny ložisek vybroušena odpovídající vodicí drážka. U většiny ložisek jsou valivé elementy vsazeny do věnce, který mezi nimi udržuje pravidelné odstupy, aby se netřely o sebe navzájem.\n\nZ archeologických záznamů není jasné, zda bylo objeveno dříve kolo či ložisko (kolo či hřídel vyžaduje na spoji vždy takové uložení - například kluzné ložisko). Historii valivých ložisek můžeme rozdělit do několika etap:\n\nVýhody valivého tření byly známy už ve starém Egyptě. Egypťané používali dřevěné kůly k tomu, aby mohli dopravit balvany z lomů k místu, kde se stavěly různé stavby, např. pyramidy. Kuličková ložiska byla nalezena na římských lodích, které byly potopeny v jezeře Nemi.\n\nV 15. století popsal Leonardo da Vinci válečkové ložisko. Na konci středověku technici znali výhody valivého tření, ale nebyli schopni vyrobit valivé ložisko, protože jejich technika nebyla dostatečně vyspělá. Valivá ložiska totiž nutně vyžadují velmi vysokou přesnost zpracování.\n\nNa přelomu 18. a 19. století se používaly koule vyrobené z litiny a bronzu, které se valily ve speciálních žlabech. Tato technika se používala pro přemístění těžkých věcí na malé vzdálenosti. V roce 1820 bylo patentováno valivé ložisko pro jízdní kola a o 3 roky později byl založen v Evropě první závod na kuličková ložiska.\n\nV dnešní době je valivé ložisko nezbytné ve strojním, automobilovém a jiném průmyslu. Existují stovky druhů valivých ložisek, jejich výroba se neustále zdokonaluje. Tím stoupá i nosnost ložisek. Na celém světě se vyrábí více než půl milionu valivých ložisek denně. Byla už vyrobena valivá ložiska např. pro 120 000 ot. /min (u vřetena brusky), ložisko s vnějším průměrem 1 mm (do kapesních hodinek) nebo radiální ložisko o průměru 2075 mm (pro soustruh).\n\nKaždé ložisko má označení, podle kterého jde jednoznačně identifikovat např. pro výměnu.\nLožiska si značí každý výrobce podle vlastní normy, existuje ale univerzální značení doporučené ČSN ISO.\n\n\n\n"}
{"id": "624077", "url": "https://cs.wikipedia.org/wiki?curid=624077", "title": "Maxwellův démon", "text": "Maxwellův démon\n\nMaxwellův démon je myšlenkový experiment, který formuloval skotský fyzik James Clerk Maxwell, jeden ze zakladatelů statistické fyziky. Jeho základem je problematická (přinejmenším v Maxwellově době) fyzikální definice pojmu informace.\n\nMyšlenku předložil Maxwell v roce 1867, kdy pracoval na teoretických základech nauky o teple a kinetické teorie látek. Představme si dvě nádoby se stejným plynem o stejné teplotě. Jsou rozděleny přepážkou, ve které sídlí malý diblík. Rychlosti molekul jsou podle Maxwell-Boltzmannova rozdělení náhodné, ale diblík každou z nich zná a propouští rychlé molekuly jedním směrem a pomalé druhým. Po čase tak rychlé molekuly zůstanou v jedné nádobě a pomalé v druhé, čímž vznikne rozdíl teplot v nádobách, ze kterého lze získat mechanickou či jinou práci. Při prvním pohledu se všechny tyto úvahy zdají být v pořádku a je tedy podle nich možné aspoň teoreticky sestrojit perpetuum mobile druhého druhu – „démon“ je pouze metafora, která měla poukázat na obecnost Maxwellových úvah, ve skutečnosti může jít o jakoukoliv mechanickou či elektrickou závoru.\n\nTuto fyzikální hádanku nakonec rozřešili fyzikové Leó Szilárd a Marian Smoluchowski ve 20. století. Porušení zákona zachování energie je „možné“ pouze v případě, že do soustavy nezahrnujeme démona samotného. Problém spočívá v tom, že k tomu, aby znal rychlost molekul, musí ji nejprve změřit, což je fyzikální proces, při kterém je spotřebovávána energie. Nejjednodušším „démonem“ je obyčejná jednosměrná záklopka, kterou dokážou otevřít pouze molekuly s dostatečně velkou kinetickou energií. Přitom však z ní část ztratí na samotné otevření – přemění se na teplo. Tepelný gradient se sice vytvoří, ale součet celkových ztrát ze všech otevření záklopky bude větší, než energie, kterou z něj lze získat pro práci.\n\nZ výše uvedeného vyplývá, že sestrojit pohon, využívající informace o rychlosti molekul a vytvářející gradient teplot, principiálně lze, bude však málo účinný. Zcela určitě to platí v makrosvětě, kde jej předčí například spalovací motory. Vědci však uvažují o využití tohoto principu k pohonu nanostrojů v měřítkách, kde lze jen obtížně sestrojit například obdobu elektrického nebo spalovacího motoru. \n\nPrvním příslibem se stal nedávný pokus japonských vědců na Tokijské univerzitě, kteří využili Brownova pohybu pro zjišťování rychlosti částic v koloidním roztoku a úlohy démona se zhostil syntetický polymerní útvar stočený do řetízku tak, že roztáčet se na jednu stranu pro něj bylo výhodnější, než na druhou. Účinnost takového systému je okolo 28 %, což souhlasí s teoretickou předpovědí.\n"}
{"id": "624078", "url": "https://cs.wikipedia.org/wiki?curid=624078", "title": "Diagram tříd", "text": "Diagram tříd\n\nDiagram tříd popisuje statickou strukturu systému, znázorňuje datové struktury a operace u objektů a souvislosti mezi objekty. Znázorňuje datový model systému od konceptuální úrovně až po implementaci. Datové struktury zařazuje do tříd a zobrazuje vztahy těchto tříd.\n\nPatří do skupiny UML diagramů a je hlavním stavebním kamenem objektově orientovaného modelování. Používá se jak pro běžné koncepční modelování, tak i k detailnímu modelování či převodu modelů do programového kódu. Diagram tříd může být také použit pro modelování dat.\n\nDiagram tříd kromě datové struktury obsahuje třídy systému, jejich atributy, metody či operace a také vztahy mezi jednotlivými objekty.\n\nZákladním objektem diagramu tříd jsou pochopitelně třídy. Ty jsou většinou zastoupeny podobnými \"boxy\", jako jsou na obrázku. Třídy jsou rozděleny do 3 základních částí. Jsou to tyto:\n\nDalší součástí tříd jsou také symboly, které označují viditelnost jednotlivých částí diagramu a tříd. V příkladu na obrázku 2 jsou u atributů znaky \"-\" a u metod znaky \"+\". Ty zde nejsou náhodně. Označují viditelnost jednotlivých částí diagramu. Pro přehled, co který znak znamená, poslouží následující tabulka.\nNedílnou součástí jsou jednotlivé vztahy dle UML, které propojují jednotlivé instance (třídy) v diagramu.\n\nNež přejdeme k jednotlivým vztahům mezi instancemi diagramu, je třeba probrat mohutnost vztahů. Ve zkratce můžeme použít tuto definici. Mohutnost vztahu udává, kolik instancí jedné třídy může být svázáno s instancí třídy druhé. \n\nPro upřesnění si uvedeme pár příkladů. \n\nAbychom shrnuli tuto část. Na obrázku 3 je zobrazen jednoduchý vztah mezi instacemi A a B. Podle definice v této kapitole je tedy jasné, že instance ze třídy A může být svázáno s jednou nebo více instacemi ze třídy B.\n\nZávislost je vztah mezi závislými a nezávislými prvky modelu. Je vytvořena mezi dvěma prvky. Pokud dojde ke změně definice jednoho prvku (server nebo cíl) můžou se změny projevit i na straně druhé (dále jen klient nebo zdroj). Tato asociace je jednosměrná.\n\nDalším ze vztahů je asociace. Ta představuje statický vztah sdílené mezi objekty dvou tříd.\n\nNejčastějším typem asociace je binární asociace (se dvěma konci). Ta je obvykle reprezentována jako čára. Asociace však může propojit libovolný počet tříd. Asociace se třemi odkazy se nazývá ternární asociace. Samotná asociace může být v grafickém UML vzhledu pojmenována, mít přiřazena jména rolí, mohutnost, viditelnost či jiné další vlastnosti.\n\nExistují čtyři různé typy sdružení: obousměrný, jednosměrný, agregace (zahrnuje agregaci složení) a reflexivní. Obousměrné i jednosměrné sdružení jsou nejobvyklejší. Například, třída, je spojena s rovinou třídy obousměrně.\n\nAgregace vyjadřuje slabší vztah mezi objektem a jeho částmi. Objektu reprezentujícímu celek se říká agregační (seskupený) objekt, jeho částem pak konstituční objekty (konstituenty). \n\nVlastnosti agregace jsou:\nV UML jazyce je graficky znázorněna jako nevyplněný diamant.\n\nPříklad: Knihovna má studenty a knihy. Student však může existovat bez knihovny. Vztah mezi studentem a knihovnou je tedy agregace.\n\nKompozice vyjadřuje silnější vztah mezi objektem a jeho částmi. Objektu reprezentujícímu celek se říká kompozitní (složený) objekt, jeho částem pak komponentní (složkové) objekty. \n\nVlastnosti kompozice jsou:\nV UML jazyce je graficky znázorněna vyplněným diamantem.\n\nPříklad: Faktura se skládá z jedné nebo více položek. V okamžiku, kdy faktura z nějakého důvodu zanikne, jsou nám k ničemu i položky pro tuto fakturu.\n\nDědičnost je hierarchický vztah mezi třídami. Jeden ze dvou příbuzných tříd (podtříd), je považován za specializovaný druh druhého (super typu). V praxi to znamená, že každý případ potomka je také instancí rodičovské třídy. \n\nV UML jazyce je grafický symbol pro dědičnost trojúhelník.\n\nJako vysvětlující příklad použijeme jednoduchý příklad z biologie.\n\nLidé jsou podtřídou opic, Ty jsou zase podtřídou savců atd. To znamená, že všechny opice jsou savci, mají jejich vlastnosti atd. Jsou zvláštní podtřídou savců a mají své specifické atributy, ale ty základní, dědí od své rodičovské třídy, tedy savců.\n\nRealizace je vztah mezi zdrojovou (mateřskou) třídou a její realizací dceřinou třídou. Nejčastěji je to vztah mezi rozhraním a třídou. Ve chvíli kdy jsou tyto 2 třídy propojeny vztahem realizace, označujeme tak fakt, že třída implementuje všechny operace z daného rozhraní.\n\nRealizace může však být také vztah mezi třídami, rozhraní, komponenty a balíčky, které spojuje klientský prvek s prvkem dodavatelským.\n\nZávislost je slabší forma vztahu, která naznačuje, že jedna třída závisí na jiné, protože používá v určitém okamžiku v čase parametr, proměnnou nebo místní proměnnou závislé třídy. Někdy je vztah mezi dvěma třídami velmi slabý.\n"}
{"id": "624079", "url": "https://cs.wikipedia.org/wiki?curid=624079", "title": "Doug Weight", "text": "Doug Weight\n\nDoug Daniel Weight (* 21. ledna 1971, Warren, Michigan, USA) je bývalý americký hokejista, který hrával v NHL, naposledy před ukončením kariéry za New York Islanders.\n\nJako junior hrával za Lake Superior State University v univerzitní lize CCHA. V roce 1990 byl draftován týmem New York Rangers. Tam také v NHL debutoval. Po dvou sezónách byl vyměněn do Edmonton Oilers, kde v devadesátých letech strávil většinu své kariéry. Postupně se vypracoval na jednoho z nejlepších tvůrců hry v NHL a vynikal zejména výbornými gólovými přihrávkami. Dva roky dělal v Edmontonu kapitána. Pro nedobrou finanční situaci klubu byl ale v roce 2001 vyměněn do St. Louis Blues. V roce 2006 odehrál druhou polovinu sezóny po výměně v Carolina Hurricanes, kde týmu pomohl v play-off vybojovat Stanley Cup. Ve finálové sérii proti svému bývalému klubu Edmonton Oilers byl zraněn a sérii nedohrál. Po této úspěšné sezóně se vrátil opět do St. Loius Blues, odkud byl v říjnu 2007 vyměněn za Andyho McDonalda do Anaheim Ducks. Od roku 2008 hraje za New York Islanders, kde v současné době dělá kapitána. V době výluky v NHL v ročnících 1994/95 a 2004/2005 působil v německé lize. V květnu 2011 oznámil ukončení aktivní kariéry.\n\nReprezentoval Spojení státy americké na několika vrcholných turnajích. Největšího úspěchu s reprezentací dosáhl na Světovém poháru 1996, kde Američané zvítězili. Mezi útočníky patřil Weight v individuálních statistikách mezi nejlepší hráče. Má stříbro z olympijských her 2002 a byl součástí týmu bez medailového úspěchu na olympiádách 1998 a 2006.\n\n\n\n\n"}
{"id": "624080", "url": "https://cs.wikipedia.org/wiki?curid=624080", "title": "Samorost 2", "text": "Samorost 2\n\nSamorost 2 je point-and-click adventura vyvinutá českou firmou Amanita Design. Samorost v češtině znamená kořen nebo kus dřeva, který připomíná zvíře, člověka nebo nějakou nestvůru. Také je to výraz pro člověka, jenž se nestará o zbytek světa.\n\nSamorost navazuje na předchozí díl Samorost. Oproti prvnímu dílu byl na její vytvoření přizván animátor Václav Blín, který se posléze stal členem studia. Hudbu pro hru vytvořil Tomáš Dvořák, který vystupuje pod přezdívkou Floex.\n\nHrdinou hry je opět jako v předešlém dílu malý trpaslík, kterému mimozemšťané unesou psa a on se ho vydává zachránit. První půlka hry se odehrává na domovské planetě těchto zlodějů, přičemž v druhé se snaží zachránit z planety jiné, na které spolu se svým psem po úspěšné záchraně z první planety ztroskotal.\n\nPrvní část hry je k dispozici zdarma jako demoverze, celou hru i s druhou částí je nutné zakoupit buď jako stažitelnou verzi přes internet nebo na CD. První vydání hry na CD bylo dostupné jako digipak a kromě datové stopy se hrou obsahovalo i běžnou audio stopu se soundtrackem.\n\n\n\n"}
{"id": "624086", "url": "https://cs.wikipedia.org/wiki?curid=624086", "title": "Leif Holmqvist", "text": "Leif Holmqvist\n\nLeif Holmqvist (* 12. listopadu 1942 v Gävle, Švédsko) je bývalý švédský hokejový brankář.\n\nS vrcholným hokejem ve švédské lize začínal v klubu Strömsbro IF, kde odehrál šest sezón než v roce 1965 přestoupil do AIK Stockholm. Tam působil celkem 10 let. Je jedním ze třech hokejistů, kteří dokázali dvakrát zvítězit v anketě o nejlepšího hráče ligy (Zlatý puk získal v letech 1968 a 1970) a sedmkrát byl jmenován do all-star týmu ligy (v letech 1965 až 1971). Na závěr kariéry působil krátce v zámoří (v týmu Indianapolis Racers ve WHL) a zakončil ji ve švédském HV 71.\n\nByl dlouholetou oporou švédské reprezentace, byl součástí většiny švédských týmů druhé poloviny šedesátých let a první poloviny let sedmdesátých. Reprezentoval na olympijských hrách v letech 1968 a 1972 a na mistrovství světa vybojoval tři stříbrné (v letech 1967, 1969 a 1970)\na čtyři bronzové medaile (v letech 1965, 1971, 1972 a 1975). V reprezentaci odchytal celkem 202 utkání.\n\n\n"}
{"id": "624091", "url": "https://cs.wikipedia.org/wiki?curid=624091", "title": "Mazančovice", "text": "Mazančovice\n\nMazančovice ( Mazańcowice, \"Matzdorf\") jsou vesnice v jižním Polsku ve Slezském vojvodství v okrese Bílsko-Bělá v gmině Jasenice. Leží na území Těšínského Slezska v kopcovité krajině Slezského podhůří na řece Vapenici.\n\nPrvní zmínka o vesnici (\"Mansanczovicz\") pochází z listiny vratislavského biskupa Jindřicha z Vrbna z doby kolem roku 1305. Patřila těšínskému knížectví, z nějž bylo roku 1572 vyděleno bílské stavovské panství. Ve sčítání lidu 1910 uvedlo 90,8 % obyvatel obcovací řeč polskou (včetně těšínského nářečí), 9,1 % německou a 0,8 % (deset osob) českou. 66,8 % se hlásilo ke katolictví, 39,9 % k evangelické církvi a 5 osob k judaismu. V roce 1920 byly Mazančovice rozhodnutím Konference velvyslanců spolu s celým východním Těšínském připojeny k Polsku.\n\nMazančovice přímo sousedí s městem Bílsko-Bělá (na jihu s městskou částí Staré Bílsko, na východě s městskou částí Komorovice) a patří k jeho suburbanní zóně. Staví se zde ve 21. století řada nových rodinných domů, a proto počet obyvatel výrazně stoupá. Ke dni 31. 12. 2014 zde žilo 3 651 osob (oproti 3 401 v roce 2009). Do obce jezdí autobusy MHD Bílsko-Bělá (linky 25, 33 a 51) a Čechovice-Dědice (linka X).\n\nK památkám obce patří novogotický katolický kostel Maří Magdalény z roku 1901 a evangelický kostel Spasitele z roku 1930.\n\n"}
{"id": "624093", "url": "https://cs.wikipedia.org/wiki?curid=624093", "title": "Kleť (přírodní rezervace)", "text": "Kleť (přírodní rezervace)\n\nKleť je přírodní rezervace v okrese Český Krumlov. Nachází se v Blanském lese, na severozápadních podvrcholových svazích masivu hory Kleť, 4 km jihozápadně od Holubova. Je součástí CHKO Blanský les. V nejjižnější části rezervace pramení Chlumský potok, který odvodňuje severní svahy Kletě.\n\nPředmětem ochrany je podhorský smíšený les, převážně květnaté až acidofilní bučiny blížící se přirozeným porostům na mírných granulitových svazích, z nichž vystupují mrazové sruby a skalní hradby. Cílem hospodaření je vytvoření podmínek pro samovolnou obnovu bez zásahu člověka a dosažení pralesovitého charakteru porostů. Do chráněného území nebyla začleněna vrcholová partie Kletě s rozhlednou, chatou a vysílačem. Rezervací prochází naučná stezka Okolo Kletě.\n\nSložení lesních společenstev je přirozené, přestože stejnověkost a relativní druhové ochuzení bylinného patra svědčí o dřívějším vlivu hospodářských zásahů, místy jsou i původní přestárlé stromy, nejstarší dosahují stáří až 170 let. Dominantní dřevinou je buk lesní, hojně je přimíšen javor klen, v severní a jihozápadní části rezervace převažují smrkové monokultury. Nejčastějšími druhy chudšího bylinného patra jsou metlička křivolaká, bika bělavá, brusnice borůvka, pstroček dvoulistý, šťavel kyselý, kostřava lesní, věsenka nachová, samorostlík klasnatý, svízel vonný, starček vejčitý, třtina chloupkatá, kokořík přeslenatý, plavuň pučivá, roztroušeně se vyskytují kapradiny kapraď samec, papratka samičí, bukovinec osladičový a bukovník kapraďovitý. U pramene Chlumeckého potoka roste kyčelnice devítilistá.\n\nTypický je zde výskyt některých horských plžů, jako je závornatka křížatá, řasnatka nadmutá a slimáčník horský. Vyskytují se zde též zajímavé druhy pavouků, v bučinách je bohatá fauna brouků (např. střevlík Carabus irregularis, lesák Laemophloeus monilis, potemník \"Diaperis boleti\"). Z ptáků byl v hnízdní době zjištěn krkavec velký a sýc rousný.\n"}
{"id": "624096", "url": "https://cs.wikipedia.org/wiki?curid=624096", "title": "Jonas Bergkvist", "text": "Jonas Bergkvist\n\nJonas Bergkvist (* 26. září 1962 v Hässleholmu, Švédsko) je bývalý švédský hokejista, mistr světa a olympijský vítěz.\n\nHrával ve švédské lize za Rögle BK a především za Leksands IF, kde strávil většinu kariéry. V roce 1988 byl draftován do NHL týmem Calgary Flames. Tam také v sezóně 1989/1990 působil, výrazněji se však neprosadil, když ve 22 utkáních dal 2 góly a 5 asistencí. Po této sezóně se přes Německo (hrával rok v německé lize za Mannheim ERC) vrátil zpět do švédského Leksandu, kde hrál až do roku 1998. Závěr kariéry si zpestřil angažmá v rakouské resp. alpské lize, kde nastupoval v dresu Feldkirchu.\n\nByl dlouholetým reprezentantem Švédska, účastnil se celkem devíti turnajů seniorského mistrovství světa, kde získal celkem tři zlaté medaile (v letech 1987, 1991 a 1998). Ve sbírce má také zlatou medaili z olympiády v Lillehammeru 1994. V reprezentaci odehrál 272 utkání, čímž držel švédský rekord (překonán byl v roce 2007 Jörgenem Jönssonem).\n\n\n"}
{"id": "624097", "url": "https://cs.wikipedia.org/wiki?curid=624097", "title": "Gaussovo celé číslo", "text": "Gaussovo celé číslo\n\nGaussovo celé číslo je v teorii čísel takové komplexní číslo, jehož reálnou i imaginární složku tvoří celá čísla. Množina Gaussových čísel dohromady se sčítáním a násobením obvyklým z komplexních čísel tvoří obor integrity obvykle značený Z[\"i\"]. Zavedl je Carl Friedrich Gauss ve své práci z roku 1832.\n\nFormálně jsou Gaussova celá čísla množina:\n\nJedná se o okruh celistvých čísel číselného tělesa formula_2.\n"}
{"id": "624100", "url": "https://cs.wikipedia.org/wiki?curid=624100", "title": "Komínky", "text": "Komínky\n\nKomínky je název přírodní památky ev. č. 181 na katastrálním území Kostelany v okrese Kroměříž. Chráněné území, které je součástí evropsky významné lokality Chřiby, je v péči Krajského úřadu Zlínského kraje. \n\nPředmětem ochrany jsou skalní útvary z magurského pískovce. Skály se nacházejí ve vrcholové partii stejnojmenného vrchu o nadmořské výšce 520 metrů, patřícího do geomorfologického celku a pohoří Chřiby, zhruba 1 km směrem na východ od rekreačního střediska Bunč.\n\nSkalní útvary na vrcholu Komínků tvoří přibližně 40 metrů dlouhý pás, který převyšuje okolní terén o 50 metrů. Další skalní výchozy se vyskytují pod vrcholem na severním svahu hřbetu Komínků. Jedná se o mrazové sruby včetně nejvýše položené izolované skály, které jsou tvořené paleocénními hrubozrnými, silně zvětralými pískovci a slepenci račanské jednotky magurského flyše. Z hlediska mineralogického složení jsou tyto pískovce tvořeny křemenem, ortoklasem, biotitem, muskovitem, jílovými minerály, živci a fylity. V důsledku zvětrávání zde byly vymodelovány drobné geomorfologické tvary, jako jsou například voštiny a skalní mísy.\n\nPůvodně byl vrchol Komínků odlesněný, nyní je porostlý listnatým lesem, který reprezentuje květnatá bučina, v níž se kromě buku lesního vyskytuje též dub zimní a habr obecný. V bylinném patře převažuje strdivka jednokvětá a hojně jsou zastoupeny také různé druhy kapradin. Byly zde zaznamenány i některé druhy vstavačovitých rostlin, jako je vemenik dvoulistý a kruštík modrofialový.\n\nTraduje se, že v dávných dobách patřily Komínky mezi vrcholy, na nichž se zapalovaly signální ohně v případě ohrožení obyvatel regionu během vpádů nepřátelských vojsk. Vrchol Komínky býval považován za střed Moravy a na přelomu 19. a 20. století se stal oblíbeným výletním místem. Když sem měl v roce 1903 jako host majitelů místního panství zavítat rakouský následník trůnu František Ferdinand d’Este, nechala správa panství na nejvyšší skálu Komínků vytesat schůdky, upravit vyhlídkovou plošinu a opatřit ji železným zábradlím. Pod vrcholem je v jednom z kamenů vsazena pamětní deska připomínající, že zde v roce 1998 tragicky zahynul vůdce 11. oddílu kroměřížských skautů bratr Mánek, vlastním jménem Emanuel Rupert (7.3.1940 - 7.6.1998). \n\n"}
{"id": "624105", "url": "https://cs.wikipedia.org/wiki?curid=624105", "title": "Queen of the World", "text": "Queen of the World\n\nQueen of the World (Královna světa) je mezinárodní soutěž krásy. Soutěž byla založena v Rakousku v roce 1988 podnikatelem Karlem Müllerem. Soutěže se účastní obvykle 50 soutěžících dívek z celého světa. Jedinou dívkou z České republiky, která soutěž vyhrála, je Kateřina Stočesová.\n\n"}
{"id": "624115", "url": "https://cs.wikipedia.org/wiki?curid=624115", "title": "Kostel Krista Krále", "text": "Kostel Krista Krále\n\nKostel Krista Krále může být:\n\n\n\n"}
{"id": "624118", "url": "https://cs.wikipedia.org/wiki?curid=624118", "title": "Kostel Obrácení svatého Pavla", "text": "Kostel Obrácení svatého Pavla\n\n\nKostelů zasvěcených obrácení svatého Pavla je více:\n\n\na další…\n\n"}
{"id": "624119", "url": "https://cs.wikipedia.org/wiki?curid=624119", "title": "Václav M. Havel", "text": "Václav M. Havel\n\nVáclav Maria Havel (12. září 1897 Zběšičky č.6 – 22. července 1979 Praha) byl pražský stavební podnikatel, příslušník vlivné velkoměšťanské a intelektuálské rodiny Havlových. Postavil mimo jiné vilovou čtvrť na Barrandově spolu s velkým společenským areálem Barrandovské terasy a studentské tábory Řadov a Kouty. Jeho otec Vácslav Havel postavil kromě jiného pražský palác Lucerna, jeho bratr Miloš Havel založil Filmové továrny AB na Barrandově. Byl spřátelený s T. G. Masarykem a byl prezidentem pražského Rotary klubu. Spolu s T. G. Masarykem založil v roce 1921 v Československu organizaci YMCA, jíž se stal prvním prezidentem. Po znárodnění veškerých podniků rodiny Havlových v roce 1948 se stal úředníkem.\n\nVáclav Maria Havel byl otcem spisovatele, dramatika, prezidenta a politika Václava Havla a vědce Ivana M. Havla. Jeho tchánem se stal československý diplomat Hugo Vavrečka.\n\n\n"}
{"id": "624134", "url": "https://cs.wikipedia.org/wiki?curid=624134", "title": "Dead Clade Walking", "text": "Dead Clade Walking\n\nDead Clade Walking (volně přeloženo \"přežívající/kráčející vymřelý klad\") je termín, používaný pro klad (vývojovou skupinu) organismů, přežívajících krátce po masovém vymírání, který je však již ve stadiu postupného vymírání a je početně i jinak značně oslaben (přežívá nicméně ještě dalších několik milionů let). Ve fosilním záznamu je taková situace poměrně častá například u některých mořských bezobratlých (např. měkkýšů). Podobně se uvažuje také o potenciálních paleocénních dinosaurech, ale doposud nalezené fosilní záznamy toto naznačující nejsou obecně přijímané.\n\nNázev tohoto jevu vymyslel paleontolog David Jablonski v roce 2002, a to podle filmu \"Dead Man Walking\".\n\n"}
{"id": "624135", "url": "https://cs.wikipedia.org/wiki?curid=624135", "title": "Vladimir Alexandrovič Albickij", "text": "Vladimir Alexandrovič Albickij\n\nVladimir Alexandrovič Albickij (; 16. června 1891 – 15. června 1952) byl sovětský ruský astronom, který se věnoval studiu radiální rychlosti hvězd a výzkumu proměnných hvězd. Pracoval v astronomické observatoři v Oděse, od roku 1922 v simeizském oddělení Pulkovské hvězdárny. Je spoluautorem velmi přesného katalogu radiálních rychlostí 800 hvězd, objevil velké množství spektrálních dvojhvězd a deset planetek.\n"}
{"id": "624146", "url": "https://cs.wikipedia.org/wiki?curid=624146", "title": "Džezva", "text": "Džezva\n\nDžezva je obvykle kovová nádoba kónického tvaru s dlouhým rovným držadlem užívaná k vaření arabské či turecké kávy. \n\nDžezva je nejčastěji měděná, uvnitř pocínovaná nádobka, někdy směrem nahoru zúžená až kónická a obvykle zdobená vypouklým tepáním. Na horním okraji má rozšířený límec, kam může káva vyběhnout aniž by přetekla, a hubičku, která usnadňuje nalévání. K nádobce je přinýtována dlouhá rovná a často železná rukojeť, někdy s dřevěným pláštěm, aby nepálila do ruky.\n\nTurecký název \"cezve\" [džezve] pochází z arabštiny. Díky vlivu osmanské turečtiny se tento název vyskytuje ve většině slovanských jazyků. V Řecku se nádobka nazývá briki a v USA nejčastěji brik, také tureckého původu. \n\n"}
{"id": "624155", "url": "https://cs.wikipedia.org/wiki?curid=624155", "title": "Mac OS X 10.6", "text": "Mac OS X 10.6\n\nMac OS X 10.6 (Snow Leopard) je v informatice označení pro sedmou hlavní verzí operačního systému pro počítače od firmy Apple.\n\nO vývoji verze \"Snow Leopard\" (irbis) se spekulovalo od vývojářské konference v roce 2008, zveřejněna byla 8. června 2009. Firma Apple pak oficiálně potvrdila zahájení prodeje Mac OS X 10.6 Snow Leopard na pátek 28. srpna, cena byla stanovena na 29 dolarů. Vydání Snow Leopard bylo zaměřeno především na zrychlení chodu systému, vzhled se proti předchozí verzi příliš neměnil, výrazné optimalizace se dočkala velikost jednotlivých komponent systému. Po nainstalování zabere Snow Leopard jen polovinu diskového prostoru oproti předchozí verzi Mac OS X Leopard a při přechodu z něj uvolní až 7 GB diskového prostoru.\n\nSnow Leopard byl nahrazen Mac OS X Lion (verze 10.7) 20. července 2011. Poslední verze OS X je zatím Yosemite (verze 10.10), vydaná 16. října 2014 a uvolněná zdarma pro všechny Apple počítače s operačním systémem Mac OS X Snow Leopard a pozdějšími.\n\nSystémovým požadavkem pro Snow Leopard je počítač Mac s procesorem Intel (IA-32) „Yonah\" (procesory Core Solo a Core Duo), kde lze spustit pouze 32bitové aplikace. V x86-64 architektuře procesorů (Core 2 Duo) se mohou provozovat 64bitové aplikace. Další požadavky jsou:\n\nKdyž spustíme Finder v pravém dolním rohu si můžeme všimnout posuvníku, pomocí kterého můžeme ovládat velikost ikon v okně, které máme zrovna zobrazené. Finder si toto nastavení pamatuje, tak si může uživatel nastavit velikost ikon v adresáři podle své potřeby. V každém adresáři může být velikost ikon rozdílná. Nastavení velikosti ikon bylo už dříve v nabídce Finderu, mohli jsme si je nastavit přes View Options. Současné řešení je však elegantnější a rychlejší Ikony jsou u některých typů souboru interaktivní. Například videa si můžete přehrávat primo v ikoně.\n\nStacks obsahuje stale tři zobrazení. Fan, Grid a List. Zatímco Fan a List zůstali beze změny Grid měl ještě v Leopardu pár nedostatků, které však Snow Leopard úspěšně odstraňuje. Nyní lze ve Stacks otevírat podsložky všech úrovní a také se vracet do adresářů o úroveň výše. Grid je nově vybaven posuvníkem pro snadnější ovladaní.\n\nExposé ve Snow Leopardovi zarovnávají okna do mřížky (v Leopardovi se rozházelo pouze tak, aby se vešlo na obrazovku). Nově je integrováno do Docku, stačí když na danou aplikaci klikneme a chvíli držíme, Exposé zobrazí pouze okna vybrané aplikace. V Exposé se můžeme přepínat mezi aplikacemi pomocí klávesy TAB.\n\nQuickTime Player byl zcela přepracován. Na místo 32 bitu se z něj stala 64 bitová aplikace. Bylo zcela změněno uživatelské rozhraní. Video se zobrazuje v celém okně a ovládací panel je posuvný a můžeme ho dát kamkoliv chceme. QTX nabízí také natáčení pracovní plochy. Což je výhodné především pro ty, kteří dělají video tutorialy.\n\nSafari 4 je předělané z 32bitů na 64bitovou, z čehož profituje hlavně rychlejší zpracovávání JavaScriptu.\n\nTime Machine zjednodušuje připojování zařízení, zálohování je mnohem rychlejší.\n\n"}
{"id": "624164", "url": "https://cs.wikipedia.org/wiki?curid=624164", "title": "Vlček (přírodní rezervace)", "text": "Vlček (přírodní rezervace)\n\nVlček je přírodní rezervace na kopci Vlčí kámen (883 m n. m.) ve Slavkovském lese, byla vyhlášena v roce 1966 a nachází se u obcí Mnichov a Prameny. Důvodem ochrany je ochrana přirozeného boru na hadcovém substrátu s význačnou květenou. Rezervace má také významný krajinářský význam, rozsáhlý hřbet tvoří výraznou krajinnou dominantu. Péčí o území je pověřena správa CHKO Slavkovský les.\n\nÚzemí se nachází v jihozápadní části hadcového hřbetu Vlčího kamene (883 m n. m.), přibližně 2 km od Pramenů. Je součástí mohutného hadcového tělesa v mariánsko-lázeňském metabazitovém komplexu, největší hadcové oblasti v Českém masivu.\n\nVe vrcholové části lokality jsou výchozy hadce obnažené a vytvářejí menší skalky.\nZvětráváním hadce s vysokým obsahem hořčíku vznikl specifický substrát, který výrazně ovlivňuje zdejší vegetaci.\n\nZdejší substrát má nízký obsah živin. Obsah základních prvků jako jsou dusík, draslík a fosfor je velmi nízký. Naopak vysoká je koncentrace těžkých kovů, zejména niklu, chromu a kobaltu, a proto je substrát pro většinu rostlin toxický. Právě tato toxicita je podle botaniků důvodem výskytu specifické hadcové vegetace. Ta se dokáže se špatnými podmínkami vyrovnat a chybí jí konkurence jiných rostlin. Bylo totiž zjištěno, že hadcové vegetaci se dobře daří i v příznivých půdních podmínkách, v substrátech bohatých na živiny. Zde ji však vytlačí konkurenční vegetace.\n\nNa území převládají původní porosty borovice lesní (\"Pinus sylvestris\"). V bylinném patře roste vzácný hvozdík lesní (\"Dianthus sylvaticus\"), vřesovec pleťový (\"Erica carnea\") a lilie zlatohlavá (\"Lilium martagon\"). Na sušších místech území roste zimostrázek alpský (\"Polygala chamaebuxus\") a horská plavuň vranec jedlový (\"Huperzia selago\"). Ve skalních trhlinách rostou kapradiny sleziník nepravý (\"Asplenium adulterinum\") a sleziník hadcový (\"Asplenium cuneifolium\"). Vzácně se na části území vyskytuje endemický rožec kuřičkolistý (\"Cerastium alsinifolium\") a svízel sudetský (\"Galium sudeticum\").\n\nObratlovci jsou zastoupeni běžnými druhy světlých lesů. Hnízdí zde čáp černý (\"Ciconia nigra\"), hojný je datel černý (\"Dryocopus martius\"). Ve starší literatuře se na území uvádějí tokaniště vzácného tetřívka obecného (\"Tetrao tetrix\"), ten však již ze Slavkovského lesa téměř vymizel a na lokalitě nebyl nově potvrzen.\nNaposledy zde byl pozorován v roce 1983.\n\n"}
{"id": "624168", "url": "https://cs.wikipedia.org/wiki?curid=624168", "title": "Údolí Teplé", "text": "Údolí Teplé\n\nÚdolí Teplé je přírodní rezervace, byla vyhlášena v roce 1992 a prochází všemi okresy Karlovarského kraje. Předmětem ochrany je údolí řeky Teplé s přilehlými zalesněnými svahy. Cílem je zachování pestrých ekosystémů průlomového údolí řeky. Péčí o území je pověřena správa CHKO Slavkovský les.\n\nPřírodní rezervace se rozkládá na území všech tří okresů Karlovarského kraje. V okresu Karlovy Vary zabírá 78,57 ha a v okresu Sokolov 93,43 ha; do okresu Cheb zasahuje jen minimální plochou. Zaujímá část průlomového, hluboce zaříznutého až kaňonovitého údolí říčky Teplé a jejího levostranného přítoku – Pramenského potoka v centrální části mariánskolázeňského metabazitového komplexu. Hlavní horninu tvoří amfibolity.\nSvahy jsou velmi strmé s častými skalními výchozy a kamennými poli. Území rezervace se vyznačuje vysokou geologickou a mikroklimatickou diverzitou.\n\nÚdolím prochází silnice a železniční trať z Bečova nad Teplou do Mariánských Lázní.\n\nV oblasti roste ze zvláště chráněných a chráněných druhů rostlin zběhovec jehlancovitý (\"Ajuga pyramidalis\"), zvonek hadincovitý (\"Campanula cervicaria\"), kapradinka skalní (\"Woodsia ilvensis\"), prha arnika (\"Arnica montana\"), oměj pestrý (\"Aconitum variegatum\"), prstnatec májový (\"Dactylorhiza majalis\"), vřesovec pleťový (\"Erica carnea\") zimostrázek alpský (\"Polygala chamaebuxus\"), přeslička luční (\"Equisetum pratense\"), upolín evropský (\"Trollius europaeus\") či rdest alpský (\"Potamogeton alpinus\").\n\nZachovalý vodní tok oplývá bohatstvím druhů pstruhového pásma. Žije zde mník jednovousý, lipan podhorní, úhoř říční, pstruh potoční, mřenka mramorovaná, ale také rak říční. Cenná je populace vranky obecné. Z ptactva hnízdí v oblasti čáp černý a ledňáček říční. V řece žije vydra říční.\n\n"}
{"id": "624181", "url": "https://cs.wikipedia.org/wiki?curid=624181", "title": "Gesta Hungarorum", "text": "Gesta Hungarorum\n\nGesta Hungarorum (v překladu \"Činy Uhrů\") je kronika neznámého královského notáře pod označením \"Anonymus\" či \"Magister P.\", která vznikla okolo roku 1200 nebo o něco málo dříve ve 12. století.\n\nAutor se v kronice označuje sám jako P. (\"P. dictus magister et gloriosissimi condam regis notarius\") nebo jako anonymní notář krále Bély (\"Anonymus regis Belae notarius\"). Zkratka P. může znamenat kromě jména též zkratku slova \"praedictus\" tj. první jmenovaný. Slovo \"Anonymus\" lze chápat jako přívlastek anonymní nebo též jako jméno. Králem Bélou je patrně míněn uherský král Béla II. (ještě v době, kdy byl jako \"rex iunior\" pánem Sedmihradska).\n\nKronika popisuje dějiny Uhrů od pravlasti v Skythii až po knížete Gejzu a založení uherského státu, s vyzdvihnutým významem oligarchie. Gesta Hungarorum zakládají středověkou, latinsky psanou uherskou historiografii. Většina událostí je autorovou fikcí, zčásti zřejmě převzatou z ústní tradice. V díle je zmíněna smrt českého knížete blahoslaveného Vratislava I., otce sv. Václava.\n\n"}
{"id": "624184", "url": "https://cs.wikipedia.org/wiki?curid=624184", "title": "Gaussia (planetka)", "text": "Gaussia (planetka)\n\n(1001) Gaussia je planetka hlavního pásu, kterou objevil 8. srpna 1923 ruský astronom Sergej Ivanovič Beljavskij při pozorování na krymské observatoři.\n\nPlanetka byla pojmenována podle německého matematika Carla Friedricha Gauße.\n"}
{"id": "624190", "url": "https://cs.wikipedia.org/wiki?curid=624190", "title": "Slavia pojišťovna", "text": "Slavia pojišťovna\n\nSlavia pojišťovna a.s. je česká pojišťovna se sídlem v centru Prahy a množstvím poboček a obchodních zastoupení po celé ČR.\n\nV červenci 2011 byl vlastní kapitál pojišťovny navýšen vkladem výrobních prostor v areálu podniku Elektroporcelán Louny, které znalec Martin Šotola ocenil na 50 milionů korun. V dubnu 2013 byl vlastní kapitál dále navýšen vkladem pozemků, které soudní znalec Otto Šmída ocenil na 118 milionů korun. Ve výkazech za následující účetní období byla účetní hodnota pozemků oceněných Otto Šmídou snížena o 47 %.\n\n"}
{"id": "624191", "url": "https://cs.wikipedia.org/wiki?curid=624191", "title": "Mokřady pod Vlčkem", "text": "Mokřady pod Vlčkem\n\nMokřady pod Vlčkem je přírodní rezervace vyhlášená v roce 1995. Nachází se v centrální části CHKO Slavkovský les. Svojí rozlohou patří k jedněm z největších zachovalých komplexů nelesních mokřadů centrální části Slavkovského lesa.\n\nPředmětem ochrany jsou zrašelinělé, slatinné a podmáčené louky s výskytem vzácných a zvláště chráněných druhů rostlin a živočichů a také pozůstatky terciérní sopečné činnosti mofety. Péčí o území je pověřena správa CHKO Slavkovský les.\n\nPřírodní rezervace leží přibližně 1 km jižně od obce Prameny, na severním úpatí hlavního hřebene Vlčku (Vlčí kámen 883 m n. m.).\n\nÚzemí se nachází na rozhraní geomorfologických celků Slavkovského lesa a Tepelské vrchoviny.\n\nGeologický podklad území tvoří horniny mariánskolázeňského metabazitového komplexu, převážně amfibolity, při jižním okraji hadcové sutě z výše ležícího hřebene Vlčku. Díky tomu jsou vody stékající ze svahu Vlčku, i zde pramenící vody, silně obohaceny hořečnatými ionty z hadců a ovlivňují zdejší vegetaci.\n\nKrajinářskou hodnotou a počtem chráněných a vzácných druhů cévnatých rostlin pak patří mezi nejvýznamnější mokřadní lokality západních Čech.\nVe východní části rezervace leží několik malých rybníčků s nejcennějšími slatinnými společenstvy. Východně od nich se nalézají mofety (výrony plynů).\n\nRybníčky sloužily na začátku 20. století jako sádky na pstruhy pro nedalekou výletní restauraci Wolfstein, zaniklou po druhé světové válce.\n\nChráněné území je pramennou oblastí pravostranného bezejmenného přítoku Pramenského potoka.\nLokalita patří mezi botanicky nejpestřejší mozaiku mokřadních společenstev v rámci celé České republiky.\nVegetačně nejcennějšími místy jsou zde drobné pramenné deprese s hladinou vody stagnující při povrchu půdy a rovněž svahové slatiniště s rákosem.\n\nNěkolik malých vodních ploch a drobné potůčky umožňují mnoho různorodých stanovišť s vysokou druhovou diverzitou.\n\nAsi nejvzácnější rostlinou je zde kriticky ohrožená ostřice dvoudomá (\"Carex dioica\"), která ve Slavkovském lese roste jen na dvou lokalitách. Tou druhou lokalitou, kde byla tato rostlina objevena v roce 2006, jsou Jankovice na Tepelsku.\n\nZe silně ohrožených a ohrožených rostlin rostou na území prha arnika (\"Arnica Montana\"), korálice trojklaná (\"Corallorhiza trifida\"), prstnatec Fuchsův (\"Dactylorhiza fuchsii\"), prstnatec májový (\"Dactylorhiza majalis\"), hvozdík pyšný (\"Dianthus superbus\"), hvozdík lesní (\"Dianthus sylvaticus\"), rosnatka okrouhlolistá (\"Drosera rotundifolia\",) bahnička chudokvětá (\"Eleocharis quinqueflora\"), vřesovec pleťový (\"Erica carnea\"), klikva bahenní (\"Oxycoccus palustris\"), tolije bahenní (\"Parnassia palustris\"), všivec lesní (\"Pedicularis sylvatica\"), všivec bahenní (\"Pedicularis palustris\"), zimostrázek alpský (\"Polygala chamaebuxus\"), tučnice obecná (\"Pinguicula vulgaris\") a upolín nejvyšší (\"Trollius altissimus\") a rožec kuřičkolistý (\"Cerastium alsinifolium\").Ten nebyl zařazen mezi hlavní předměty ochrany, protože jeho výskytu význam v území je okrajový a populace málo početná.\n\nV tůních žije zbytková populace střevle potoční (\"Phoxinus phoxinus\"), dále potom čolek obecný (\"Triturus vulgaris\"), ropucha obecná (\"Bufo bufo\"), skokan krátkonohý (\"Rana lessonae\"). Z ptáků na území hnízdí chřástal polní (\"Crex crex\"), bekasina otavní (\"Gallinago gallinago\"), ořešník kropenatý (\"Nucifraga caryocatactes\"), ťuhýk obecný (\"Lanius collurio\") a bramborníček hnědý (\"Saxicola rubetra\").\nTraduje se, že se zde nacházejí tokaniště vzácného tetřívka obecného (\"Tetrao tetrix\"), ten však již ze Slavkovského lesa téměř vymizel a na lokalitě nebyl nově potvrzen.\n\n"}
{"id": "624195", "url": "https://cs.wikipedia.org/wiki?curid=624195", "title": "Rathsam", "text": "Rathsam\n\nRathsam je přírodní rezervace, byla vyhlášena v roce 1990 a nachází se u obce Libá. Důvodem ochrany je inundační část vodního díla Skalka, vodní toky a mokřadní společenstva. Prioritním zájmem je ochrana a zachování biotopů pro život živočichů, především ptáků, zejména nerušit je v době rozmnožování a hnízdění.\n\nRezervace chrání meandrující soutok Ohře a Reslavy a přilehlé mokřady. Ještě na konci druhé světové války se na jihu oblasti nacházela obec \"Rathsam\", malá osada s 16 domy a asi 80 německými obyvateli. Zanikla po odsunu v roce 1945.\nVzhledem k blízkosti státní hranice s Německem (Bavorsko) bylo území dlouhou dobu zcela nepřístupné veřejnosti. Územím rezervace vedly dráty, pod kterými byl chemickými prostředky udržován stav bez vegetace. Podél drátů na Železné oponě vedla \"signálka\", která spojovala útvary pohraniční stráže v Pomezí nad Ohří a v zaniklé Dubině u Libé.\n\nPřírodní rezervace se nachází v údolí Ohře a jejích přítoků. Zasahuje na území vodní nádrže Skalka.\nHorninový podklad území tvoří třetihorní sedimenty vildštejnského souvrství Chebské pánve. Na ně nasedají fluviální písčitohlinité naplaveniny. Geologické podloží svahů nad nivou pak tvoří středně až hrubě zrnitá porfyrická biotická žula. Na hranici rezervace byl v minulosti těžen písek v pískovně, která se nachází v ochranném pásmu rezervace a je chráněna jako významný krajinný prvek \"Pískovna Pomezná\". Slouží jako biotop především pro plazy a obojživelníky.\n\nVegetaci tvoří komplex vlhkých luk, olšin a vrbin a porosty doubrav. Lesní porosty v západní části ochranného pásma tvoří náletové dřeviny, především javor klen (\"Acer pseudoplatanus\") a jasan ztepilý (\"Fraxinus excelsior\"). V okolí vodních toků dominují neobhospodařované louky s rákosinami. Převažuje rákos obecný (\"Phragmites australis\"), tužebník jilmový (\"Filipendula ulmaria\").\nZ chráněných druhů rostlin zde roste prstnatec májový (\"Dactylorhiza majalis\"), oměj pestrý (\"Aconitum variegatum\"), vemeník dvoulistý (\"Platanthera bifolia\"), kruštík širolistý (\"Epipactis helleborine\"), mochna bahenní (\"Potentilla palustris\"), rozrazil štítkovitý (\"Veronica scutellata\") a zvonečník černý (\"Phyteuma nigrum\").\n\nPřírodní rezervace je velmi významnou lokalitou řady chráněných a ohrožených druhů živočichů. Na území žije bobr evropský (\"Castor fiber\") a vydra říční (\"Lutra lutra\"). Vodní nádrž Skalka slouží jako významná tahová zastávka a zimoviště pro velké množství ptáků. Mezi ně patří například čáp bílý (\"Ciconia ciconia\") a čáp černý (\"Ciconia nigra\"), chřástal polní (\"Crex crex\") a chřástal vodní (\"Rallus aquaticus\"),čírka modrá (\"Anas querquedula\") a čírka obecná (\"Anas crecca\"), moták pilich (\"Circus cyaneus\") a moták pochop (\"Circus aeruginosus\"), luňák červený (\"Milvus milvus\") a luňák hnědý (\"Milvus migrans\"), hohol severní (\"Bucephala clangula\"), drozd cvrčala (\"Turdus iliacus\"), potápka černokrká (\"Podiceps nigricollis\"), potápka malá (\"Tachybaptus ruficollis\"), potápka roháč (\"Podiceps cristatus\"), potápka rudokrká (\"Podiceps grisegena\") a mnoho dalších.\nLokalita je rovněž důležitá pro rozmnožování obojživelníků. Z nich zde byli zjištěni čolek horský (\"Triturus alpestris\"), čolek obecný (\"Triturus vulgaris\") a čolek velký (\"Triturus cristatus\"), ropucha krátkonohá (\"Bufo calamita\") a ropucha obecná (\"Bufo bufo\"), rosnička zelená (\"Hyla arborea\"), skokan krátkonohý (\"Rana lessonae\"), skokan ostronosý (\"Rana arvalis\") a skokan zelený (\"Rana esculenta\"). Z plazů zde žije zmije obecná (\"Vipera berus\"), ještěrka obecná (\"Lacerta agilis\") a ještěrka živorodá (\"Lacerta vivipara\").\n\nLokalita se nachází v atraktivním prostředí v příhraniční oblasti, která byla léta veřejnosti zakázaná, a proto je hojně navštěvovaná. Území je veřejnosti volně přístupné po značené turistické stezce a po cyklostezce. Hojně je navštěvován minerální pramen v západní části rezervace. V této části se také hojně pohybují rybáři, ačkoliv lov ryb je v této části omezen.\n\n"}
{"id": "624198", "url": "https://cs.wikipedia.org/wiki?curid=624198", "title": "Na Jančích", "text": "Na Jančích\n\nNa Jančích je přírodní památka ev. č. 259, lokalita Chvalčov v okrese Kroměříž. Správa AOPK Zlín. Důvodem ochrany je lokalita velmi vzácného snědku kulatoplodého.\n\n"}
{"id": "624200", "url": "https://cs.wikipedia.org/wiki?curid=624200", "title": "Doppelzentrum", "text": "Doppelzentrum\n\nDoppelzentrum (dvojcentrum) je německý pojem v oblasti územního plánování a označuje spojení dvou centrálních míst z důvodů jejich geografické blízkosti, přičemž administrativnní samostatnost v protikladu k fúzi měst bývá zachována. Termín doppelcentrum bývá v zemském a regionálním plánování v německých zemích využíván jen zřídka, převážně v Bádensku-Württembersku.\n\n\nV rámci územní reformy byla blízko sousedící města sloučena do jednoho, taková města nejsou sice označována jako doppelcentra, ale vykazují silný charakter doppelcentra.\n\n\nTaké mezi některými městy která prošla fúzí je možné najít bývalá doppelcentra (všechna jsou v Severním Porýní-Vestfálsku)\n\n\nNavíc v Německu existují regiony s hospodářským spojením měst, která se částečně mohou rozšířit přes vícero zemí:\n\n\n"}
{"id": "624207", "url": "https://cs.wikipedia.org/wiki?curid=624207", "title": "Fas receptor", "text": "Fas receptor\n\nFas receptor (CD95, APO-1, TNFRSF6, Fas antigen) je transmembránový protein typu I z rodiny TNF receptorů (TNF - tumor nekrotizující faktor). Je exprimován na povrchu mnoha buněčných typů (zejména buněk thymu, aktivovaných T lymfocytů, hepatocytů a srdce). Lymfomy T a B buněčného původu exprimují Fas konstitutivně ve velkém množství.\nV imunitním systému hraje Fas receptor významnou roli. Navázáním ligandu (FasL, CD95L, CD178) spouští buněčnou smrt zvanou apoptóza, proto se mu také říká receptor smrti. Interakci Fas receptor-Fas ligand využívají cytotoxické T lymfocyty a NK buňky k zabíjení nežádoucích buněk. Fas je velmi důležitý pro periferní toleranci. Prostřednictvím Fas proteinů imunitní systém eliminuje již nepotřebné aktivované lymfocyty a autoreaktivní lymfocyty.\n\nGen pro Fas receptor je u člověka lokalizován na dlouhém raménku 10. chromozomu (10q24.1) a skládá se z 9 exonů. Podobné sekvence se vyskytují i u dalších savců. Např. u myši je tento gen lokalizován na 19. chromozomu a u potkana na 1. chromozomu (1q52). U mnoha lidí (ale i u Drosofily) se do polypyrimidinové oblasti pre-mRNA váží a tím regulují její sestřih tzv. intracelulární antigen T buněk (TIA-1) a proteiny mu příbuzné (TIAR). Tyto proteiny zajišťují, že exon 6 kódující transmembránový úsek je zachován a vzniká tak protein procházející přes membránu. K vystřižení exonu 6 dochází působením PTB (polypyrimidine tract binding protein) anebo Hu antigenu R (HuR). PTB a HuR jsou regulátory alternativního sestřihu pre-mRNA, jejichž aktivitou vzniká solubilní Fas.\n\nLidský Fas receptor je polypeptid o 319 aminokyselinách, jehož molekulární hmotnost je 48 kDa. Protein patří mezi typ I membránových proteinů. Rozlišujeme tři domény: extracelulární, transmembránovou a intracelulární (cytosolickou). Extracelulární doména je tvořena 157 aminokyselinami, je kódována exony 1 až 5 a dále ji můžeme rozdělovat na 3 domény bohaté na cystein. Transmembránová doména je dlouhá 17 aminokyselin a je kódována exonem 6. Cytosolická doména je tvořena 145 aminokyselinami a je kódována exony 7 až 9. Fas receptor má více sestřihových variant, některé mohou být i v solubilní formě. (Myší Fas receptor má dvě isoformy.)\nFas receptor je syntetizován v endoplazmatickém retikulu a na plazmatickou membránu je transportován Golgiho aparátem. Nádorový supresor p53 dokáže přechodně zvýšit transport Fas z cytosolických zásob na povrch buňky. Zablokováním transportu v Golgiho aparátu zastavíme možnost zvyšovat expresi Fas na membráně a zároveň inhibujeme apoptózu. p53 indukuje interakci Fas-FADD a přechodně tak zvyšuje citlivost buněk k Fas zprostředkované apoptóze. Transport Fas na plazmatickou membránu negativně reguluje fosfatasa asociovaná s Fas (FAP-1).\n\nCytotoxické T lymfocyty a NK buňky využívají Fas receptorů (vedle strategie perforinů a granzymů) k likvidaci cílové buňky. (Umírá tedy buňka, jež má na svém povrchu Fas receptor.)\nApoptóza je jeden z typů programované buněčné smrti. Může být iniciována několika mechanismy, které vždy končí buněčnou smrtí. Tzv. vnější dráhu indukující apoptózu zahajuje vazba Fas ligandu na Fas receptor. Po aktivaci Fas receptoru, resp. vytvořením trimeru, se začne skládat intracelulární komplex zvaný DISC (death-inducing signaling complex). Cytosolická část Fas receptoru obsahuje doménu smrti (FADD), díky níž interaguje s adaptorovým proteinem FADD. FADD rekrutuje pro-kaspasu 8 prostřednictvím homotypické interakce DED (death effector domain).\n\nPro-kaspáza 8 dimerizuje, štěpením mění svou konformaci, plně se aktivuje a opouští DISC. Aktivovaná kaspáza 8 iniciuje proteolytickou kaspázovou kaskádu vedoucí k apoptóze (štěpí další pro-kaspasy a tím je aktivuje – typ signalizační dráhy I). Kaspasa 8 spouští apoptózu rovněž štěpením proapoptotických molekul BID – typ signalizační dráhy II. Zkrácená forma BID je translokována do vnější membrány mitochondrií, kde probíhají děje končící buněčnou smrtí., Pokusy ukázaly, že kaspasou štěpený BID je nezbytný pro apoptózu iniciovanou Fas v hepatocytech a pankreatických buňkách. Zato v lymfocytech může být zcela postradatelný.,\nDo intracelulárního komplexu DISC může být po aktivaci Fas receptoru začleněna i pro-kaspasa 10. (Ne však u myší - nemají gen pro kaspasu 10.) Mechanismy působení kaspasy 10 a kaspasy 8 jsou velmi podobné.\nFas aktivuje transkripční faktor NFκB a indukuje produkci IL-6.\nApoptóza zprostředkovaná Fas receptorem nemusí být spuštěna pouze vazbou Fas ligandu, nýbrž i UV světlem. UV záření indukuje v keratinocytech tvorbu trimerů Fas receptorů stejně jako při interakci s Fas ligandem. Dřívější domněnky, že také γ záření a léčba chemoterapií vyvolává apoptózu prostřednictvím Fas, nebyly potvrzeny. Apoptóza vyvolaná působením γ záření a léků využívá nádorového supresoru p53 a je regulována proteiny z Bcl-2 rodiny.\n\nDva na sobě nezávislé mechanismy apoptózy mají za následek smrt zralých T lymfocytů. První typ – programovaná buněčná smrt (PCD) je závislá na kostimulaci. Druhý typ – aktivací indukovaná buněčná smrt (AICD) je regulována Fas proteiny. AICD je jev, kdy T lymfocyty, které byly předtím aktivovány, podléhají apoptóze. AICD nezávisí na kostimulaci a nelze ji zvrátit růstovými ani tzv. „survival“ faktory jako jsou IL-2 a BclXL. In vivo má AICD dva významy: zaprvé snižuje imunitní odpověď eliminací již nepotřebných lymfocytů a zadruhé eliminuje autoreaktivní T buňky, které unikly selekci v thymu, tedy navozuje periferní toleranci. Chronicky aktivované lidské T lymfocyty konstitutivně exprimující velká množství Fas jsou citlivá k Fas zprostředkované apoptóze. Ligace TCR/CD3 komplexu na T buňkách rychle spouští expresi Fas ligandu a neprodleně vede ke smrti buňky. Antagonisté Fas jsou schopní zablokovat AICD jako např. solubilní Fas. Proč Fas transdukuje v klidových T buňkách kostimulační signály, ale apoptotické signály v dříve aktivovaných buňkách je dosud nejasné.\nV našem těle jsou tzv. imunologicky privilegované tkáně, kde by v případě vzniku zánětu došlo k větším škodám, než při samotné infekci. Těmto destruktivním obranným mechanismům imunitního systému se vyhýbají např. pomocí mechanických bariér, nebo preferencí Th2 odpovědi ad. Jedním z mechanismů imunologicky privilegovaných tkání je konstitutivní exprese Fas ligandu. Jediné tkáně, které Fas ligand konstitutivně exprimují, jsou oko (duhovka, rohovka, sítnice) a testes (Sertoliho buňky).\nJe známo, že transplantace imunologicky privilegovaných tkání je mnohem méně odhojována než ostatních tkání. \nU většiny kultivovaných T lymfocytů je Fas receptor konstitutivně exprimován, zatímco T buňky čerstvě izolované z periferní krve rozdělujeme na základě jejich exprese Fas do dvou skupin: naivní, které exprimují Fas málo nebo vůbec, a aktivované, které exprimují relativně vysoké množství Fas. Za normálních podmínek ani jedna skupina konstitutivně neexprimuje Fas ligand. Fas ligand je rychle exprimován až po aktivaci T buněk. Čerstvě izolované T lymfocyty nepodléhají buněčné smrti zprostředkované Fas. Naopak v suboptimálních podmínkách vede ligace Fas receptoru k zvýšení proliferace a exprese IL-2 a jeho receptoru.\n\nByly popsány myši se spontánní mutací Fas receptoru (\"lpr/lpr\") a Fas ligandu (\"gld/gld\"), které vytvářejí lymfadenopatii a autoimunitní onemocnění podobné SLE (systémový lupus erythematosus). Mutace genu \"lpr\" (lymphoproliferation) patří mezi tzv. „loss-of-function“ mutace. Myši nesoucí tuto mutaci vytváří lymfadenopatii a splenomegalii, produkují autoprotilátky a trpí autoimunitními onemocněními jako je nefritida a artritida. Pacienti s autoimunitním lymfoproliferativním syndromem (ALPS) vykazují podobný fenotyp jako \"lpr/lpr\" myši a nesou mutaci Fas genu.\n\nFas receptor interaguje s:\n"}
{"id": "624212", "url": "https://cs.wikipedia.org/wiki?curid=624212", "title": "Krakeláž", "text": "Krakeláž\n\nKrakeláž (fr. \"craquelé\") je označení pro systém trhlinek na povrchových vrstvách obrazů, keramiky a skla. U obrazů vzniká krakeláž především jako projev stárnutí kvůli vlhkosti vzduchu, protože barva a podklad na vlhkost reagují odlišně. Ovšem u keramiky a skla se krakeláž vytváří z estetických důvodů úmyslně (u skla se toho dociluje prudkým schlazením a opětovným zahřátím pro zacelení povrchu). Odlišné zbarvení trhlinek způsobuje buďto zanesený prach, nebo při umělém tvoření vnesená barva (to se týká keramiky).\n"}
{"id": "624217", "url": "https://cs.wikipedia.org/wiki?curid=624217", "title": "Undina (Čajkovskij)", "text": "Undina (Čajkovskij)\n\nUndina (v ruském originále Ундина) je nedochovaná druhá opera ruského skladatele Petra Iljiče Čajkovského na libreto Vladimira Alexandroviče Solloguba, napsaná roku 1869. Až na úryvky nebyla opera nikdy provedena a Čajkovskij ji následně zničil, přičemž část hudby využil ve svých pozdějších skladbách.\n\nJiž při dokončování své první opery \"Vojevoda\" (1868) se Čajkovskij zmiňoval o plánu napsat novou operu. K ní si vybral již existující libreto spisovatele hraběte Vladimira Alexandroviče Solloguba (1813-1882), které bylo původně napsáno pro tvůrce ruské carské hymny Alexeje Fjodoroviče Lvova (1798-1870), jehož \"Undina\" (1848) se nesetkala s úspěchem. Sollogubovo libreto se zakládalo na známé povídce německého spisovatele Friedricha de la Motte Fouqué (1777-1843), konkrétně jeho ruském veršovaném překladu Vasilije Andrejeviče Žukovského (1783-1852), který byl oblíbenou četbou v Čajkovského rodině (v pozůstalosti Čajkovského se dochoval výtisk prvního vydání).\n\nPrvní zmínka v Čajkovského korespondenci o nové opeře je z ledna 1869, kdy už měl značnou část hotovu. Do dubna napsal náčrt celé opery a do července jej instrumentoval. Spěch byl odůvodněn tím, že ředitel petrohradské opery S. A. Gedeonov slíbil uvést operu v následující sezóně, požadoval ale úplnou partituru nejpozději v srpnu.\n\nSkladatel však dlouho nedostal vyrozumění a teprve v listopadu mu bylo sděleno, že opera \"Undinu\" neuvede. Skladatel a kritik C. A. Kjuj napsal: \"Jak jsem slyšel, byla odmítnuta pro údajný příklon k ultramoderní hudbě, nedbalou orchestraci a nedostatek melodiky. … Undinu sice vůbec neznám, ale je mi znám talent pana Čajkovského jako skladatele: je vynikající orchestrátor a melodik a moderní operní a zpěvní tendence jsou mu zcela cizí.\" Dne 16. (dle gregoriánského kalendáře 28.) března 1870 byly úryvky z prvního dějství opery (předehra, árie Undiny a finále) koncertně provedeny v moskevském Velkém divadle, aniž by se tím uvedení celé opery přiblížilo.\n\nČajkovskij byl postupem divadla rozhořčen, postupně si však k dílu vytvářel odstup a začal si uvědomovat jeho nedostatky, zejména v dramatickém smyslu. Roku 1873 pracoval na scénické hudbě k Ostrovského hře \"Sněhurka\" a vyžádal si partituru \"Undiny\" (na jejíž provedení nebyla naděje) od divadla zpět, aby využil některá hudební čísla. Později ji využil ještě při kompozici baletu \"Labutí jezero\" (1875-76). V dopise N. F. von Meckové z 30. dubna 1878 hovoří o tom, že partituru \"Undiny\" spálil \"před třemi lety\", tedy asi v době práce na \"Labutím jezeře\".\n\nZachovaly se pouze části provedené v moskevském divadle v roce 1870, pro které byla pořízena kopie rukopisné partitury nacházející se v té době v Petrohradě. Novodobě byly vydány roku 1950. Tyto úryvky ukazují, že se Čajkovskij soustředil na vystižení přírodního elementu a koloritu, jakož i středověké atmosféry.\n\nV plném znění se dochovaly části 1-3, které byly koncertně provedeny roku 1870. Duet (č. 5) rekonstruoval skladatel Vissarion Jakovlevič Šebalin.\n\nOdehrává se Německu poblíž Dunaje na hradě Ringstettenu v 15. století\n(Rybářská chatrč u Dunaje) Starý rybář Goldmann a jeho žena Bertha se strachují o svou schovanku Undinu, která se zdržela venku. Vchází rytíř Huldbrand a žádá o nocleh. Hovoří o tom, jak zabloudil v temném lese a zachránil jej krásný anděl - což je, jak se ukáže, Undina. Když se dívka vrátí, rytíř se do ní ihned zamiluje. Oba se ihned rozhodnou ke sňatku a loučí se s chýší I starým párem. Začíná mohutná bouřka, Huldbrand se dává do boje se živlem a odnáší Undinu na ramenou.\n(Nádvoří vévodova hradu) Připravuje se svatba Huldbranda s Undinou, ale vévoda, rytířův pán, se mu chce pomstít, neboť se měl stát ženichem Berthaldy, považované za vévodovu dceru. I Berthalda dosud Huldbranda miluje a na jeho novou lásku žárlí. Rytíř se ale překvapivě vrací, Undinu zanechal a je opět zamilován do Berthaldy. Na hostině pořádané na Berthaldinu počest zpívá Undina baladu, ze které vychází najevo, že Berthalda je ve skutečnosti dcerou Goldmanna a Berthy. To způsobí pozdvižení a Huldbrand krutě vyhání Undinu do jejího \"nečistého světa\". Undina se vrhá do Dunaje a zahyne. Rytíř se ji chce pokusit zachránit, hosté jej však zadrží.\n(Cesta, v pozadí kostel) Huldbrand oplakává Undinu. Berthalda jej chce odvést do kostela, kde se má konat jejich svatba, on se ale zdráhá. Objeví se vévoda a vypráví, že od Undininy smrti jej v noci pronásleduje její přízrak a žádá jej, aby nepřipustil zamýšlený sňatek. Objevuje se Goldmann a i on chce obřadu zabránit. Goldmann i vévoda se dozvídají, že Undina se vynořila ze studny a zmařila svatební průvod. V rozčilení vbíhá Huldbrand a za ním Undina. Navzájem si naposledy vyznávají lásku, pak rytíř padá mrtev k zemi. Undina jej oplakává a mizí, proměnivši se ve studánku. Na scéně zůstává jen tma a měsíční svit.\n\nStarší gramofonové nahrávky firmy Melodija byly vydány na CD firmy VoxBox (CDX5117)\n\n"}
{"id": "624224", "url": "https://cs.wikipedia.org/wiki?curid=624224", "title": "Olbersia (planetka)", "text": "Olbersia (planetka)\n\n(1002) Olbersia je planetka hlavního pásu, kterou objevil 15. srpna 1923 ruský astronom Vladimir Alexandrovič Albickij při pozorování na krymské observatoři.\n\nPlanetka obdržela jméno německého astronoma Heinricha Wilhelma Olberse.\n\n\n"}
{"id": "624227", "url": "https://cs.wikipedia.org/wiki?curid=624227", "title": "Sound of Hope", "text": "Sound of Hope\n\nSound of Hope je rozhlasová společnost založená Číňany, kteří emigrovali do USA. Ve svém počátku přinášela zpravodajství především z Číny v čínském jazyce a později také v angličtině, francouzštině, španělštině, vietnamštině a korejštině. Podobně jako TV stanice New Tang Dynasty Television a noviny The Epoch Times je blízká hnutí Fa-lun-kung\n\nStanice se kriticky zaměřuje na činnost čínské vlády a zejména monitoruje situaci lidských práv v ČLR. \n\nSound of Hope bylo založeno v červnu 2003, v oblasti San Francisco Bay ve státě Kalifornie v USA, jako vysílací síť podporovaná řadou dobrovolníků, kteří vytvářejí a udržují chod nezávislého zpravodajství.\n\nProgramy vysílané v angličtině obsahují týdenní segment s názvem \"Asia cast\", se zaměřením na asijské zpravodajství a kulturu. Také obsahuje tradiční čínské příběhy a původně zahrnovalo segment pro výuku čínského jazyka. Také zde nalezneme týdenní relaci \"Inside China Today\", která přibližuje nedávné události v Číně.\n\nSpeciálním vydáním je audio stopáž čtení dokumentu Devět komentářů ke komunistické straně, vydaného skupinou The Epoch Times v roce 2004. Dokument mapuje historii komunistické strany v Číně a její postup při získání a udržování moci. \n\nProgramy je možné naladit pomocí internetu. Stanice rovněž provozuje vysílání směrem na pevninskou Čínu po dobu 14 hodin denně.\n\n"}
{"id": "624241", "url": "https://cs.wikipedia.org/wiki?curid=624241", "title": "David Deyl", "text": "David Deyl\n\nDavid Deyl, vlastním jménem Vladimír Koupil ( * 26. prosince 1983 Ústí nad Labem), je český zpěvák a hudební skladatel. \n\n\nV roce 2009 vydal debutové album \"Hlavolam\". V roce 2011 vydal druhé album s názvem „Zásah“ u společnosti Supraphon, na kterém vyšly písně \"Počítám\" a \"Lež a nech si lhát\". V roce 2014 vydal již ve svém vlastním vydavatelství \"DADE music\" třetí album „\"V ozvěnách\"“. Album obsahuje 12 skladeb ve stylu klasického crossoveru, nahraných za doprovodu Severočeské filharmonie Teplice pod taktovkou dirigenta Marka Štilce.\n\n\n\n\n"}
{"id": "624243", "url": "https://cs.wikipedia.org/wiki?curid=624243", "title": "Německý evangelický kostel v Paříži", "text": "Německý evangelický kostel v Paříži\n\nNěmecký evangelický kostel v Paříži (německy \"Deutsche evangelische Christuskirche\", francouzsky \"Église évangélique allemande de Paris\") je protestanský farní kostel v Paříži v 9. obvodu v ulici Rue Blanche. Byl postaven v letech 1893-1894.\n\nPočátky německé evangelické obce v Paříži jsou spojeny s působením švédského velvyslanectví. Pod jeho ochranou a s povolením krále Ludvíka XIII. Jonas Hambraeus založil v roce 1626 luteránskou farnost pro protestantské diplomaty, šlechtu, obchodníky a studenty ze Švédska a německých zemí. Druhou protestantskou obcí, kde se od 18. století střetávali němečtí protestanté, bylo dánské velvyslanectví.\n\nZa vlády Napoleona I. sice švédská farnost zanikla, ale od roku 1802 byla zaručena náboženská svoboda a luteránství bylo uznáno jako státní církev. Francouzští luteráni, převážně původem z Alsaska získali bývalý klášterní kostel Billettes ve čtvrti Marais, který využívají dodnes. V 19. století probíhalo pozvolné oddělování německé části od této francouzské luteránské církve, které zesílilo po prusko-francouzské válce v letech 1870/71. V letech 1893-1894 si němečtí protestanté vystavěli vlastní kostel bez francouzské účasti, nicméně formálně zůstávali součástí francouzské církve. V roce 1905 došlo k oddělení církve od státu a německá luteránská církev se vydělila jako čistě německá církev.\n\nVypuknutí první světové války v roce 1914 znamenalo konec církevní obce. Byla rozpuštěna a její majetek zkonfiskován. Většina členů uprchla do Německa. Teprve v roce 1927 se ji podařilo znovu obnovit.\n\nStejný osud potkal obec po skončení druhé světové války, kdy byly zrušeny a zkonfiskovány všechny německé spolky a organizace. V církevním domě v ulici Rue Blanche sídlily tři instituce: francouzská evangelická podpora pro uprchlíky CIMADE, švédská izraelská mise a francouzská duchovní péče o evangelické cizince, takže budova nebyla zabavena. Teprve 1. září 1954 byla německá obec oficiálně obnovena. Se zlepšením německo-francouzských vztahů se církev rozvíjela a stala se členem Svazu evangelických církví ve Francii (Fédération protestante de France). V roce 1984 se obec stala opět majitelkou církevní budovy.\n"}
{"id": "624248", "url": "https://cs.wikipedia.org/wiki?curid=624248", "title": "Skotský kostel v Paříži", "text": "Skotský kostel v Paříži\n\nSkotský kostel v Paříži (anglicky \"The Scots Kirk\", francouzsky \"Église écossaise de Paris\") je protestanský kostel v Paříži v 8. obvodu v ulici \"Rue Bayard\" č. 17 a zároveň jediný kostel skotské církve ve Francii. Bohoslužby v angličtině se konají každou neděli.\n\nZdejší náboženská obec byla založena v roce 1858 a od té doby až do roku 1880 byla vedená v rámci protestantské farnosti Oratoire du Louvre. Kolem 1883 začala hledat vlastní budovu, která by mohla sloužit skotské církvi. V roce 1885 se sbor přesunul do \"Rue Bayard\", kde dříve sídlila americká episkopální církev.\n\nPůvodní stavba byla nahrazena novým kostelem v roce 1957, ovšem v 80. letech se objevily stavební problémy, které vyžadovaly velkou opravu nebo přestavbu.\n\nV roce 1995 se proto představení skotské církve rozhodli prodat budovu soukromému developerovi s podmínkou, že původní budovu zboří a vystaví nový dům s byty a kostelem v přízemní části. Vnitřní zařízení kostela následně financovala farnost a její členové.\n"}
{"id": "624252", "url": "https://cs.wikipedia.org/wiki?curid=624252", "title": "Kostel Foyer de l'Âme", "text": "Kostel Foyer de l'Âme\n\nKostel Foyer de l'Âme (neboli \"Domov duše\") je farní kostel francouzské reformované církve v 11. obvodu v Paříži, v ulici \"Rue du Pasteur-Wagner\" č. 7a. Farnost, kterou založil alsaský pastor Charles Wagner (1852–1916), je součástí Francouzské reformované církve (Église réformée de France). Původně se obec scházela k modlitbám v domě na \"Boulevardu Beaumarchais\", který však nedostačoval svou kapacitou. Proto se přestěhovala na dnešní místo. Současný kostel byl vysvěcen 17. března 1907.\n"}
{"id": "624253", "url": "https://cs.wikipedia.org/wiki?curid=624253", "title": "Temple du Marais", "text": "Temple du Marais\n\nTemple du Marais (neboli chrám v Marais), dříve Kostel Sainte-Marie-des-Anges je farní kostel francouzské reformované církve ve 4. obvodu v Paříži, na křižovatce ulic Rue Saint-Antoine a \"Rue Castex\" postavený v letech 1632–1634. Kostel je od roku 1887 chráněn jako historická památka.\n\nKostel vznikl v letech 1632–1634 a jeho architektem byl François Mansart, který jej navrhl podle vzoru Pantheonu v Římě jako rotundu o průměru 13,50 metrů. Stavbu realizoval stavitel Michel Villedo (1598–1667). Kostel byl součástí kláštera Navštívení Panny Marie založeného Františkem Saleským a zbořeného během Francouzské revoluce. V roce 1802 byl původně katolický kostel určen reformované církvi. Protestantské bohoslužby se zde konají od 1. května 1803. Dne 18. února 1887 byl kostel zařazen mezi historické památky.\n\nBohoslužby se v kostele konají každou neděli. V 10,30 se koná mše klasické reformované církve, ve 13,00 následuje protestantská mše v afro-karibském stylu, v 16,15 slouží kostel Japonské protestantské církvi a od 17,30 se slouží protestantská mše v arabštině. V 18,30 ještě probíhá zjednodušená protestantská bohoslužba pro kohokoliv.\n\n"}
{"id": "624254", "url": "https://cs.wikipedia.org/wiki?curid=624254", "title": "Jasenovský potok (přítok Laborce)", "text": "Jasenovský potok (přítok Laborce)\n\nJasenovský potok je potok v obci Horný Zemplín, v jižní části okresu Humenné. Je levostranným přítokem řeky Laborec. Se svojí délkou 4,3 km je tokem VI. řádu.\n\nJasenovský potok pramení ve Vihorlatských vrších, v části Humenské vrchy, na severozápadním svahu Uhlísk (485,6 m n. m.) v nadmořské výšce 345 m n. m.\n\nOd pramene teče na sever, přičemž se výrazně esovitě stáčí, nejprve vytváří prohnutý oblouk na západ, z východu obtéká masív, na kterém stojí Jasenovský hrad. Následně vytváří oblouk prohnutý na východ, zprava přibírá krátký přítok tekoucí z lokality Hlinky, vstupuje do Beskydského předhoří, na krátkém úseku teče na severozápad a zprava přibírá přítok pramenící nedaleko Dúpnej jeskyně. Z levé strany dále přibírá přítok zpod hradního masívu a severním směrem protéká intravilánem obce Jasenov. V obci přibírá pravostranný přítok z jihozápadního svahu Červenej skaly (447,0 m n. m.), opouští intravilán obce a stáčí se na severozápad. Severozápadně od obce, na hranici katastrálních území Jasenov a Humenné ústí v nadmořské výšce cca 143 m n. m. do řeky Laborec.\n"}
{"id": "624255", "url": "https://cs.wikipedia.org/wiki?curid=624255", "title": "Meziknihovní výpůjční služba", "text": "Meziknihovní výpůjční služba\n\nMeziknihovní výpůjční služba (zkráceně MVS, , ) je knihovnická služba, která umožňuje uživateli (registrovanému čtenáři) zapůjčení dokumentu, který není ve fondu dotazované knihovny, prostřednictvím jiné knihovny.\n\nPožádaná knihovna je povinna žádající knihovně dokument zprostředkovat ze svého fondu formou výpůjčky nebo vytvořením kopie dokumentu. Jedná se o vzájemnou dohodu mezi knihovnami, které své lokální vlastnictví dokumentů využívají pro zasílání dokumentů dalším knihovnám, jednotlivým uživatelům a organizacím.\n\nMeziknihovní výpůjční služby představují jednu ze základních složek kooperace mezi knihovnami a ostatními informačními institucemi při zajišťování pohotového a rovnoprávného přístupu uživatelů k informacím a dokumentům. Jejich podstata spočívá v povinnosti každé knihovny obstarat pro své uživatele informační prameny, které nejsou ve fondu knihovny z kterékoli jiné knihovny, která je pak povinna půjčit tyto prameny ze svých fondů.\n\nPodmínky meziknihovní výpůjční služby stanovuje zákon č. 257/2001 Sb., o knihovnách a podmínkách provozování veřejných knihovnických a informačních služeb (knihovní zákon) v paragrafu 14. MVS je ze zákona poskytována bezplatně, za poskytnutí kopie dokumentu v rámci meziknihovních reprografických služeb může knihovna požadovat úhradu za vynaložené náklady. Provozovatelé knihoven mohou požadovat úhradu nákladů na dopravu knihovního dokumentu, ovšem výše nákladů zákonem stanovena není a různí se u jednotlivých knihoven.\n\nNáležitosti žádosti o zprostředkování knihovního dokumentu určuje vyhláška Ministerstva kultury č. 88/2002 Sb., k provedení zákona č. 257/2001 Sb., o knihovnách a podmínkách provozování veřejných knihovnických a informačních služeb (knihovní zákon).\n\nMeziknihovní výpůjční službu na území tehdejšího Československa poprvé definoval zákon č. 53/1959 Sb., O jednotné soustavě knihoven (tzv. druhý knihovnický zákon) v paragrafu 3. „Aby se zlepšily a prohloubily služby čtenářům, knihovny jednotné soustavy a) jsou povinny půjčit a obstarat na požádání jednotlivé knihy, časopisy a jiné sbírkové materiály nebo jejich soubory (meziknihovní výpůjční služba), pokud tomu nebrání zvláštní důvody, b) kde se to jeví účelné, spolupracují, popř. poskytují si vzájemně pomoc při doplňování knihovních sbírek při nákupu nebo výměně literatury, dále v oblasti informační a bibliografické činnosti, v otázkách metodických, při dovozu literatury ze zahraničí a při propagaci literatury, c) mají přednostní právo při získávání knih, časopisů a jiných sbírkových materiálů.“\n\nSměr spolupráce mezi knihovnami dále naznačila Vyhláška ministerstva školství a kultury č. 51/1963 Sb., která v paragrafu 5 uvedla: „... k zajištění a prohloubení služby čtenářům jsou knihovny povinny půjčit a obstarat na požádání knihy a jednotlivá čísla novin a časopisů kterékoli jiné knihovně v ČSSR, pokud tomu nebrání zvláštní důvody“.\n\nS růstem meziknihovní spolupráce v 60. letech 20. stol. nastala potřeba definovat ty služby, které byly s meziknihovními výpůjčními službami spjaté, a tak vznikla v roce 1965 následující vymezení:\n\n\n\n\nDalší zlom v definování meziknihovních výpůjčních služeb nastal po roce 1989, počátkem 90. let 20. stol. docházelo k značným změnám i v oboru knihovnictví. Principy meziknihovní výpůjční služby zůstaly v podstatě nezměněné a bylo lze je definovat jako „komplex služeb zaměřených na spolupráci při zpřístupňování informací a při zabezpečování dostupnosti požadovaných dokumentů nebo jejich kopií rychlými a ekonomicky efektivními způsoby “.\n\nMožnost objednat si dokumenty, které knihovna nemá ve svém fondu, prostřednictvím meziknihovní výpůjční služby mají výhradně registrovaní uživatelé dané knihovny.\nPostupy objednávky MVS se v knihovnách různí, ve velkých knihovnách se objednávka provádí pomocí nabídky objednávky v on-line katalogu, která vypadá zhruba následovně:\n\n\n\n\n\nV případě, že knihovna nenabízí nabídku MVS ve svém on-line katalogu nebo nemá-li knihovna on-line katalog, lze objednávku vyřídit s knihovníkem u výpůjčního pultu.\n\nElektronický systém M. V. S. byl projekt Regionální knihovny Karviná. Umožňoval českým a slovenským veřejným knihovnám a institucím registraci do elektronického systému, který následně zajišťoval kooperaci při vyhledávání jednotlivých záznamů pro potřeby MVS. Služba M. V. S. získala v roce 2000 1. cenu INFORUM 2000 za nejvýznamnější český a slovenský produkt, službu nebo čin spojený s elektronickými informačními zdroji s významem pro českou resp. slovenskou informační scénu.\n\nV roce 2018 se na webové adrese projektu objevila informace, že projekt byl ukončen.\n\n\n\n"}
{"id": "624256", "url": "https://cs.wikipedia.org/wiki?curid=624256", "title": "Seznam náboženských a církevních staveb v Paříži", "text": "Seznam náboženských a církevních staveb v Paříži\n\nSeznam náboženských a církevních staveb v Paříži obsahuje stavby sloužící k náboženským účelům v Paříži. Tento soupis není vyčerpávající, především co se týče jiných než křesťanských církví. Stavby jsou řazeny podle náboženství a církví a podle obvodů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "624258", "url": "https://cs.wikipedia.org/wiki?curid=624258", "title": "Květa Lelková", "text": "Květa Lelková\n\nKvěta Lelková (27. října 1908 Havlovice – 27. srpna 1986) byla česká lyžařka, zasloužilá mistryně sportu.\n\nKvěta Lelková se narodila v Havlovicích, kde je dodnes její rodný dům s pamětní deskou. Ze zahradnictví svých rodičů odešla pracovat jako vazačka květin do Prahy. Zde absolvovala při zaměstnání v kanceláři Svazu lyžařů večerní kurzy účetnictví a psaní na stroji. Od mládí se věnovala lyžování, ale též atletice, plavání a cyklistice. Aktivně hrála házenou, spoluzakládala ženské fotbalové družstvo Slavie Praha. Po druhé světové válce vedla krátký čas lyžařskou školu v Tatrách. V roce 1948 se vrátila do rodné vsi, kde bydlela v domku č. 89. Byla čestnou členkou běžecké sekce FIS, až do své smrti roku 1986.\n"}
{"id": "624262", "url": "https://cs.wikipedia.org/wiki?curid=624262", "title": "Joachim Ziesche", "text": "Joachim Ziesche\n\nJoachim Ziesche (* 3. července 1939, Drážďany) je bývalý německý hokejista, který reprezentoval Německou demokratickou republiku. Později působil jako hokejový trenér.\n\nByl dlouholetým reprezentantem NDR, účastnil se osmi turnajů mistrovství světa elitní skupiny, jednou skupiny B. Hrál také na olympiádě 1968 v Grenoblu. Největším úspěchem východoněmeckého týmu v jeho čase byla čtyři pátá místa na mistrovství světa v letech 1961, 1965, 1966 a 1970. Celkem odehrál za NDR 197 mezistátních utkání, ve své době patřil k nejproduktivnějším hráčům týmu.\n\nPo ukončení aktivní kariéry pracoval v letech 1970 až 1989 jako trenér SC Dynamo Berlin, s nímž vybojoval 15 titulů východoněmeckého mistra. V letech 1970 až 1976 a 1980 až 1990 také působil jako hlavní trenér východoněmecké reprezentace. Později trénoval SC Riessersee a Eisbären Berlin.\n\n"}
{"id": "624269", "url": "https://cs.wikipedia.org/wiki?curid=624269", "title": "Americký kostel v Paříži", "text": "Americký kostel v Paříži\n\nAmerický kostel v Paříži (anglicky \"American Church in Paris\") je protestanský kostel v Paříži postavený v letech 1926–1931 na levém břehu na nábřeží \"Quai d'Orsay\" č. 65. Pařížský sbor je vůbec první farností Episkopální církve Spojených států amerických založenou mimo území Spojených států.\n\nCírkevní sbor tvořený anglofonními protestanty byl založen v roce 1814, kdy dostal právo scházet se k bohoslužbám v Oratoire du Louvre, kostele francouzské reformované církve. Později si vybudoval vlastní kapli v ulici \"Rue de Berri\" v 8. obvodu a v roce 1858 Napoleon III. uznal samostatnou farnost americké církve. Ta sloužila jako krajanská americká komunita. V březnu 1926 začala výstavba současného kostela na nábřeží Seiny. Slavnostní vysvěcení proběhlo 6. září 1931.\n\n"}
{"id": "624277", "url": "https://cs.wikipedia.org/wiki?curid=624277", "title": "Lom Katzenholz", "text": "Lom Katzenholz\n\nLom Katzenholz je povrchový lom nacházející se v sedlecko-otovické pánvičce v okrese Karlovy Vary. Jihovýchodně leží obec Otovice. V lokalitě těží firma Sedlecký kaolin převážně papírenské kaoliny. Otvírka lomu byla provedena ve 40. letech 20. století. \n\nHospodářská půda je ukládána na deponiích pro rekultivace. V severní části jsou káceny lesní porosty v rámci postupu těžby. Skrývka z těžby je ukládána na výsypku v jižní části lomu, dnes už se zakládá téměř výhradně na vnitřní část. Těžba ložiska směřuje severozápadním směrem k Čankovu. Kaolin zde vytěžený je transportován do plavírny v Sadově.\n\n"}
{"id": "624279", "url": "https://cs.wikipedia.org/wiki?curid=624279", "title": "SuicideGirls", "text": "SuicideGirls\n\nSuicideGirls (SG) je anglickojazyčná webová stránka, kde se nacházejí pin-up fotografie a profily modelek, které si říkají „Suicide Girls“. Stránka funguje jako online komunita, kde mají členové vlastní profil, blogy, možnost přidat se do skupin na základě společných zájmů.\n\nByla založena na jaře roku 2001 \"Spookym\" Seanem Suhlem a \"Missy Suicide\" Selenou Mooneyovou. SuicideGirls sází na estetiku, která je má odlišit od zavedených poskytovatelů jako je například Playboy, a snaží se odlišit od dalších poskytovatelů porna. Stránky se snaží prezentovat jako subkulturní komunita. Modelky mají tetování, piercing a nápadně obarvené vlasy, často se vyskytují všechny tři atributy dohromady. Stránky jsou přijímány jako příklad feministické erotické fotografie, nicméně toto pojetí naráží často na značný odpor, mimo jiné u značné části bývalých modelek. Vedle žánrových erotických fotografií nabízí SuicideGirls i hudbu a fejetony, ženy zde mají profily a blogy, komunita je od založení součástí SuicideGirls.\n\nStránky mají svůj původ v Portlandu v USA a ve svých počátcích byly podporovány i zpěváky z okolí Portlandu jako Courtney Love či Dandy Warholsem, později toto úzké spojenectví zmizelo. V roce 2005 opustilo padesát modelek, které byly u SuicideGirls od počátku, stránky. Modelky z počátečních dob obvinily stránky z pohrdání ženami, že za kulisami stránek existuje obchodní model, který připomíná zavedenou pornografii. Epizoda stála stránky hodnověrnost, nicméně stránky vykazovaly stálý růst a mezitím rozšířily svoji činnost do jiných odvětví a založily další stránky.\n\nPojmenování SuicideGirls pochází z románu Chucka Palahniuka. V románu \"Program pro přeživší\" popisuje SuicideGirls následovně:\n\nNázev stránky SuicideGirls se vždy píše dohromady. Pojmenování SuicideGirls, množné číslo \"Suicide Girls\" je vždy označení pro jednotlivé dívky, které jsou k vidění na webových stránkách. Logo stránek je z písmen SG a z mladé ženy s pohledem do ložnice.\n\nDíky Mooneyové a jejím přátelům se poté výraz od románu odlišil. Jak uvádí ve své knize \"SuicideGirls\":\n\nPojem Suicide označila Missy Suicide později jako \"zabít v sobě ten díl, který je mainstream\".\n\nSuicideGirls se prezentuje jako komunita modelek s osobními profily, chatem, blogem, kalendářem, pozvánkami na místní akce a systémem zpravodajství. Modelky z části placené, ale i zdarma pózující ženy, které doufají, že budou přijaty v komunitě Suicide Girls. Platící zákazníci Suicide Girls mají stránku s profilem, mohou prohlížet ucelené série fotografií a různé osobní rubriky. Členský poplatek činil v roce 2007 celkem 12 amerických dolarů měsíčně. Platící zákazníci mají vlastní profil a mohou se plnohodnotně účastnit diskuzí, chatu a videochatu. Velká část komunikace probíhá mezi samotnými modelkami, které mají vlastní neveřejné fórum.\n\nPovinností modelek je vytvářet pro klienty „život komunity“. Modelkám je placeno za fotografie, mají za povinnost často dodávat nové fotografie, zdarma vést online deník a aktivně se zúčastňovat diskuzí. Po modelkách jsou dále požadovány smlouvy, v nichž postupují licenční práva na snímky SuicideGirls. Dle výpovědí bývalých Suicide Girls bylo ve smlouvách požadováno od roku 2006 právo na jména modelek, osobu, podpis, hlas, životopisné údaje a tetování. SuicideGirls může tato práva a fotografie bez souhlasu modelek prodat třetí osobě.\n\nWebové stránky patří čtyřem majitelům, přičemž zodpovědnost za stránky má bývalý pár Sean Suhl (Spooky) a Selena Mooneyová (Missy). Suhl je zodpovědný za obchodní a technickou část, zatímco Mooneyová za obsah a fotografie. Z právního hlediska jsou dívky spolupracovnicemi webových stránek. Provozovatel jim platí za snímky, avšak neplatí jim dovolenou a sociální pojištění. Příjmy dotcomu tvoří především členské poplatky zákazníků, další příjmy jsou z licencí fotografií a značky.\n\nSuicideGirls následovaly trend, ve kterém amatérská a undergroundová pornografie již měla za sebou dlouhou existenci v internetových a mailových skupinách. Webová stránka Nerve produkovala v roce 1997 úspěšný mix komunitních skupin, hudby a sexu. JenniCam dokázala, že denní sledování života mladé ženy může mít na internetu velký úspěch. První internetové stránky žánru, který se později pojmenoval alternativní pornografií, vznikly, často ve vlastní režii, když provozovatelé internetových stránek, fotografové a modelky pocházely ze stejného okruhu osob. Byly to často ženy, které byly spojeny s gotickým hnutím či se pohybovaly okolo BDSM.\nVe stejné době panovaly v Portlandu, na poměry ve Spojených státech, velice liberální sexuální poměry. Nejvyšší soud Oregonu zrušil v 80. letech 20. století zákaz obscénních zobrazení pro neslučitelnost se svobodou projevu, a zrušil platnost těchto zákonů v rámci tohoto státu. Ve stejné době byl Oregon jedním z mála států USA, ve kterém bylo legální současně představovat sex a prodávat alkohol ve stejném klubu. Až do poloviny devadesátých let zde byl počet nočních klubů jedním z největších v USA, obchod se sexualitou byl regulérní součástí hospodářství Portlandu. Scéna byla většinou rodinných rukách a byla málo spojená s organizovanou kriminalitou. V roce 1995 založila Teresa Dulce Danzine jako první magazín pro zaměstnance v sexuální oblasti. Mimo SuicideGirls pocházely z Portlandu také webové stránky \"Fatalbeauties\". Portland má dodnes živou scénu tvořenou neo-burlesque-shows, fetišistickými plesy a vycházejí zde rozličné webové stránky a magazíny.\n\nV okolí se konají často akce, kde jsou aktéři nazí, přičemž World Naked Bike Ride má v Portlandu etapu v nejvíce účastníky v Severní Americe. V okolí města se nachází dvě nudistické pláže. Vysokoškolská kolej Lewis & Clark College dává na počátku semestru na vědomí, že není možno přijít oblečený na akce, kde je tradicí tančit a koupat se bez oblečení.\n\nSuhl a Mooneyová, kteří tehdy tvořili pár, založili webové stránky v roce 2001 jako hobbyprojekt. Kanaďan Suhl (* 1975/1976) se v tomto roce přestěhoval z Los Angeles, kde tvořil webové stránky pro různé společnosti (např. HBO). Mooneyová (* 1978/1979), bývalá studentka žurnalistiky a sociologie, pracovala jako fotografka na volné noze a byla sama covergirl u magazínu \"Nerve\". Chtěla v centru scény v Portlandu, fotografovat dívky ve stylu emo, punk, skat a vytvářet softcore fotografie, kde by dívky měly své kouzlo. Suhl a Mooneyová chtěli založit hudební a indie magazín, došli ale k přesvědčení, že žádný ze stávajících magazínů na netu není výdělečný. Jediná obchodně úspěšná oblast na internetu byla v roce 2001 pornografie. Mooneyová zpočátku pořizovala fotografie známých a přítelkyň, které byly buď oblečené či odhalené.\n\nUvádí, že tehdy fotografování viděla spíše jako umělecký projekt než obchod. Suhl vložit zpočátku na internetové stránky, které tehdy připomínaly spíše fanouškovské punkové stránky, než erotický magazín, fotografie 35 žen s doprovodnými texty.\n\nMédia objevila projekt velice rychle. Po několika měsících existence projektu referovala hlavní americká zpravodajská relace Nightline společnosti ABC o webových stránkách. Bylo to třetí interview, které měla Missy Suicide. Další média, jako například londýnské Timesy, časopis Rolling Stone nebo Spin rychle následovala. V roce 2002 vstoupila do komunity zpěvačka Courtney Love, která ve svých televizních a veřejných vystoupeních začala dělat SuicideGirls reklamu. O webových stránkách se zmínila například u Howarda Sterna a když byla hostem v pořadu \"24 Hours of Love\" na stanici MTV, vzala s sebou do pořadu několik Suicide Girl. Tento příklad následovala později rocková skupina The Strokes. K prvnímu výročí stránek se sešlo v klubu Dantes v Portlandu 500 hostů, přičemž mnoho významných hostů muselo být kvůli nedostatečné kapacitě klubu odmítnuto.\n\nJeště roce 2003 měla společnost své sídlo v bytě, avšak ještě v témže roce se přestěhovala do Los Angeles. Počet modelek stoupl v roce 2004 na 300. V téže době měly stránky 750 tisíc návštěvníků měsíčně, z nichž 57 procent byli muži a 43 procent ženy. Stránky spolupracovaly s časopisem Playboy, díky čemuž měli předplatitelé Playboye bezplatný přístup i na stránky Suicide Girls.\n\nV 2002 muselo SuicideGirls odmítnout 350 dívek, které se zúčastnily náboru. Tehdy byl ještě počet Suicide Girls nízký a jednotlivé dívky se rychle mohly stát známými, díky čemuž dostávaly VIP přístup na různé akce, jako například vstupenky koncerty a různá další představení.\n\nMimo samotné internetové stránky SuicideGirls, expandovala společnost i v jiných oblastech. Kromě webových stránek vyráběla oblečení a šperky. Obrázky žen licencovaly webové stránky dále například výrobcům skateboardů, kteří je tiskli na jejich desky. V roce 2004 vyšla o SuidcideGirls kniha. Stránky též provozovaly rozhlasovou stanici.\n\nV 2004 mělo u SuicideGirls své stránky 350 žen, které přilákaly týdně půl miliónu návštěvníků. Dle údajů stránek byly přijaty 3 dívky z 200, které se každý týden zúčastnily náboru. V roce 2005 byl počet modelek 900.\n\nV roce 2005 začaly webové stránky, ve spolupráci s různými obchodními partnery, expandovat do ostatních médií. Část dívek účinkovala v různých show ve stylu neo Burlesque a prodávala se DVD se záznamem z těchto vystoupení. První z těchto vystoupení se pořádala se sedmi ženami v 55 městech USA a Spojeného království. I když bylo turné značně kritizováno tiskem, bylo vyprodané. Show byla parodií na různé fenomény popkultury jako například South Park, film režiséra Quentina Tarantina \"Gauneři\" či film \"Absolvent\" z roku 1967. Hudba, ke které SuicideGirls vystupovaly, pocházela od Marilyna Mansona, přes zpěvačku Björk, až po hudebnici Peaches. Návštěvníci, sedící v prvních řadách, byli úmyslně poléváni čokoládou, šlehačkou a pivem. Show lákala jak muže, tak i ženy, přičemž první řady sedadel byly většinou obsazeny muži.\n\nShrnutí a dokumentaci turné vysílala v několika dílech televizní společnost Showtime. Poté následovala další turné po USA, Austrálii a Evropě. Stejná společnost vysílala roce 2006 pseudodokumentaci \"Suicide Girls: The Italian Villa\".\n\nPoté postihla SuicideGirls velká krize. V září 2005 začaly webové stránky protestně opouštět dívky (celkem 50 žen). Z části si stěžovaly v blozích a interview na špatné a nepravidelné platové podmínky, malou možnost spolurozhodovat a celkové nepřátelství vůči ženám majitele stránek Suhla.\n\nNásledovaly soudní spory a SuicideGirls samotná intervenovala u Federálního úřadu pro vyšetřování (FBI) s úmyslem být rychlejší než konkurence, a následně smazali provozovatelé stránek raději provokující fotografie na webových stránkách, kde se používala umělá krev jako dekorace, nebo na kterých se vyskytovaly spoutané modelky. Když americké Ministerstvo spravedlnosti v roce 2005 vydalo \"Obscenity Prosecution Task Force\" proti šíření tvrdého porna, potvrdilo FBI v rozhovoru pro \"Washington Post\" z 20. září 2005, že největší úspěchy ve vyšetřování předpokládá u sadomasochistické pornografie. I když nebyly žádné konkrétní důvody, že by se webové stránky mohly dostat do rozporu s \"Task Force\", odstranil Suhl různé kontroverzní foto sety.\n\nV roce 2005 opustilo webové stránky SuicideGirls padesát modelek. Byly mezi nimi i modelky, které byly u stránek od jejich založení a patřily mezi zavedené a nejoblíbenější.\n\nJedna z největších kritiček Jennifer Caravella, známá jako Sicily, se podílela na organizování prvního burleskového turné. Podle vlastních výpovědí byla vyloučena ze všech aktivit, když se jí Suhl zeptal na podíl dívek na zisku ze show a z prodeje DVD. Caravella sama popsala svoji motivací být součástí SuicideGirls, protože to považovala za něco revolučního, za novou feministickou platformu, která by ženám a dívkám byla vzorem. Mezitím se stala tetovanou variantou Playboye nebo Penthouse.\n\nDalším prominentním protivníkem se stala bývalá Suicide Girl Dia Mentia. Byla jednou z prvních žen, která měla své vlastní příznivce. Když v roce 2003 přešla ke konkurenčnímu projektu Deviant Nation, podal Suhl oznámení na Deviant Nation u FBI, s tvrzením, že tato firma vnikla do jeho serverů. Poté zveřejnil Deviant Nation na svých webových stránkách texty žalob proti Suhlovi a SuicideGirls a uveřejnil množství screenshotů a textů, které byly u SuicideGirls smazány. Webové stránky Caravelly a Mentie uveřejnily interní dokumenty jako například smlouvy modelek. Nicméně zveřejnily také různé fámy, které byly později vyvráceny.\n\nDívky obvinily Suhla z toho, že modelky verbálně zneužíval, prosazoval restriktivní smlouvy a modelkám vyplácel pouze minimální honorář. Suhl měl mít cholerické výpady vůči modelkám, křičet na ně, že jsou ošklivé, děvky a podobně. Spolumajitelka stránek Selena Mooneyová byla z marketingových důvodů vyloučena z vedení firmy a neměla žádný vliv na denní obchodní záležitosti. Mooneyová odváděla vždy velký díl práce, byla zodpovědná za fotografie a práci s médii. Ale konečné rozhodování vždy bylo na Suhlovi. Mooneyová však tato tvrzení popírala, protože se nezakládala na pravdě a navíc pro ni byla osobní urážkou.\n\nMooneyová potvrdila, že dvě třetiny zaměstnanců jsou ženy a většina fotografů též byly ženy.\n\nBývalé modelky nicméně tvrdily, že feministické pozadí, které měly stránky mít, byla pouze fasáda. Za kulisami se SuicideGirls měly od ostatních pornografických stránek odlišovat jen velice málo. Důvodem pro komunitu a blogy bylo vytvořit rozdíl k jiným pornografickým stránkám. Uvedená sada snímků byla komerčně úspěšná a Suhl byl vždy připraven změnit koncept stránek. Ženy měly pokud možno co nejméně publikovat o svých životních partnerech a Suhl je nutil k urážkám a slovním útokům mezi sebou tak, aby byla zvýšena návštěvnost. Suhl měl degradovat ženu na obchodní produkt, hodnotit je psychologicky a nutit je k vzájemným útokům. Toto bylo protikladem feminismu a humanismu.\n\nModelky a členové komunity obvinili obchodní vedení z cenzury na jednotlivých fórech. Provozovatel totiž odstranil obsah fór a blogů. Jednotlivé dívky byly bez oznámení vyhozeny, nebo jim byla zrušeno jejich \"svobodné, doživotní členství v komunitě\". Bylo jim rovněž znemožněno publikovat svoje blogy, jejich příspěvky byly mazány. Jejich nahé fotografie na webových stránkách však zůstaly. Když v roce 2006 \"Boston Phoenix\" přinesl sympatický portrét SuicideGirls, potvrdil mužský člen a životní partner jedné ze Suicide Girls 90% pravdivost obvinění s parafrází, že Coca Cole a Pepsi také nevěří a přesto je kupuje. Několik dní poté, bylo jemu i jeho partnerce zrušeno členství.\n\nVedení firmy se hájilo tím, že hloupost, útoky vůči firmě a jejím spolupracovníkům nemají na webových stránkách co pohledávat a na soukromých stránkách není umožněna svoboda projevu.\n\nSpolečnost se pokusila zažalovat jiné webové stránky, které zveřejnily snímky s bývalými Suicide Girls. Žaloby vycházely od prozrazení obchodního tajemství, porušení obchodní soutěže a po nárok na obchodní značku. Ženy, které publikovaly jinde než u SuicideGirls, byly vyloučeny z komunity. SuicideGirls nechaly smazat obviňující příspěvky, které zveřejnily bývalé modelky na Myspace či LiveJournal.\n\nV září a říjnu zažalovaly 2005 webové stránky Gloomdolls.com a God's Girls. Webové stránky Gloomdolls obvinily z prozrazení obchodního tajemství, zveřejnění interních dokumentů a zveřejněním smluv s modelkami. Časté útoky na webových stránkách, které vyzývaly přestat platit členské příspěvky, znamenaly porušení smluv, které jednotlivé Suicide Girl předtím se SuicideGirls podepsaly. God's Girls obvinily, že zaměstnaly bývalé modelky SuicideGirls, kolem šedesáti modelek God's-Girls mělo předtím spojení se SuicideGirls. Mimoto používaly růžovou barvu jako design stránek. Mimoto musel bývalý fotograf SuicideGirls Lithium Picnic a modelka Apnoe počátkem roku 2007 čelit žalobě; oba se osamostatnili vlastními sériemi fotografií, což bylo porušením smlouvy se SuicideGirls.\n\nV letech 2001 až 2004 vzniklo zhruba 600 webových stránek alternativní pornografie, které napodobovaly finančně nejúspěšnější stránky SuicideGirls. Většina z nich měla velice krátkou životnost. Neměly pozadí subkultury a specializovaly se na různé speciální žánry. \"Raverporn\" přinášel ženy s barevnými vlasy, \"Friction USA\" ženské fanynky scény straight edge. Ženy, které byly fanoušky Star Wars pózovaly na stránkách \"Superkult\". Větší webové stránky jako \"Burning Angel\" převzaly díl konceptu SuicideGirl, ale neměly stejnou kulturní rétoriku. S úspěchem SuicideGirlsse se začaly mainstreamoví producenti porna pokoušet převzít jejich styl. Tak začalo oddělení Hustlera pro mladé lidi, VCA Pictures, v prvním desetiletí 21. století produkovat videa se stejnou estetikou jako SuicideGirls. Různé modelky vystupovaly v dílu CSI:NY s tematikou SuicideGirls. Producent CSI Anthony Zuicker je členem komunity SuicideGirls a díl s jejich tematikou \"Oedipus Hex\" měl premiéru dne 18. října 2006.\n\nKonflikty s bývalými modelkami vedly k tomu, že SuicideGirls u komunity ztratily na reputaci. O té doby jsou Walmartem alternativní pornografie. Toto mělo malý vliv na úspěch webových stránek. Počátkem roku 2006 se nechalo fotografovat 900 žen, na konci téhož roku již 1 200 žen, které nalákaly milion návštěvníků týdně. V roce 2007 stoupl počet modelek na 1 500 a dle vlastních údajů mají stránky během několika dní tisíc žádostí o spolupráci.\nPočet návštěvníků zůstal stejný, milion týdně. Na konci roku 2010 stoupl počet modelek na necelých 2 200, které na stránky nahrály 270 tisíc fotografií.\n\nV roce 2008 měli SuicideGirls 1 000 členek a 300 tisíc platících zákazníků. Mnoho SuicideGirls se samo označuje za lesbické, nicméně komunita měla několik skupin, které se odlišovaly. K platícím zákazníkům patřila například Courtney Love či hráčka na elektronické piano skupiny „The Dandy Warhols“ Zia McCabe.\n\nV únoru 2010 odstranila firma Apple SuicideGirls-App spolu s 5 tisíci jinými produkty ze svého App Store, protože degradovalo ženy a mělo útočný obsah. V stejném roce vznikl hororový film \"Suicide Girls Must Die!\". Ve filmu ženy, které se sešly v odlehlé oblasti, kde fotí kalendář pro SuicideGirls, jedna po druhé mizí. Film byl kritikou z velké části ignorován a neměl úspěch. Kritici, kteří se o filmu zmínili, považují film za materiál pro fanoušky SuicideGirls.\n\nŽeny jsou bez výjimky tetované a mají piercing. Často mají nápadně obarvené vlasy a nepodrobily se žádné zkrášlovací operaci.\n\nV protikladu s ženami v mainstreamovém pornu se silikonovými prsy se dívky u SuidcideGirls vyznačují piercingem rtů, nosí podprsenku velikosti B a vyznačují se přirozenou drzostí. Překvapující jsou též místa, na kterých mají piercing, a také pohostinnost dvojnic Bettie Page Kromě tetování odpovídají dívky běžným normám ženské krásy. Alternativní obsah stránek je tímto sotva naplněn. Dívky odpovídají ideálnímu typu roztleskávaček a následujícím ideálům krásy – jsou mladé, štíhlé a bílé. Suhl potvrdil tyto výpovědi v roce 2002 v Punk Planet jako největší selhání stránek, ale obchodní strategii nezměnil. Když se SuicideGirls vrátily na scénu v Portlandu, mnoho dívek již vytvořilo fotografie mimo webové stránky SuicideGirls, kde muselo většinou skrýt své tetování.\n\nDívky afroamerického či asijského původu se u SuicideGirls vyskytují zřídka a fotografie bývají zasazeny do exotického prostředí. V těchto případech byly texty, které představují dívky, často napsány s rasistickými stereotypy.\n\nFotografka Mooneyová uvádí jako svůj vzor fotografa Alberta Vargase a fotografy stylu ve pin-up jako své vzory. Styl fotografií se pohybuje mezi stylem módní až pornografické fotografie, mají ale zřetelně svůj styl, záběry jsou inscenované a jsou ve stylu softcore. Webové stránky požadují po ženách, aby ukazovaly obnažená prsa a zadek.\n\nŽeny pózují v situacích z běžného života, jako např. ve vaně či v rozestlané posteli, a jestliže jsou oblečené, nosí subkulturní neformální oblečení jako například boxerky ve stylu Spider-Mana či zdobené obojky. Také příběhy, které jsou částečně vyprávěné v fotosériích, jsou více z běžného života než v mainstreamové erotické fotografii.\n\nMagazín Wired ocenil v roce 2002 subkulturní styl stránek velice pozitivně ve srovnání se špatně utvořenými webovými stránkami mainstreamového porna. Magazín Print, který se zabývá designem, označil SuicideGirls za vývěsní štít alternativní erotiky, která je kreativní a má humor, naproti tomu feministický magazín Herizons je označuje jen za mainstreamovou estetiku s piercingem stydkých pysků navíc. Shoshona Magnet ve své stati popisuje neobvykle vysoký počet záběrů obličeje, feministická autorka Nicole Cohenová píše, že ženy vypadají moderně, nicméně SuicideGirls má stejné standardy jako jiné softcore stránky: strategicky ořezané fotky, prezentace žena-žena a mnoho fotografií genitálií.\n\nSuicide Girls mají povinnost pečovat o svůj blog a zúčastňovat se diskuzí. Většina modelek tvrdí, že toto bylo, kromě peněz, důvodem být zde modelkou. Ženy vystupují většinou pod pseudonymem.\nMagazín Print popsal náladu v komunitě v roce 2004 jako moderní psychobilly bar, kde se sladká děvčata sem tam svléknou. Suchý humor a celkově dobrá nálada byly znakem scény. Boston Phoenix naproti tomu popsal náladu při jednom reálném setkání v roce 2006 jako směsici asociálních intelektuálů a gotiků.\nWebové stránky se samy nepopisují jako feministické, nicméně vyplývá z citátů v tisku, že opak je pravdou. Ve vnější prezentaci používají feministických diskuzí žen a citují je na své hlavní straně. Jazykem webových stránek je angličtina, přičemž jednotlivé ženy mohou své stránky vést ve své mateřštině a fóra a diskusní stránky se mohou vést i v jiných světových jazycích.\n\nNa počátcích SuicideGirls dostávaly dívky přibližně 30 dolarů za sadu fotografií, v roce 2003 byl honorář mezi 100 až 200 americkými dolary, v roce 2008 stoupl na 500 dolarů za sadů fotografií. Honoráře jsou na spodním průměru částky, která se v USA platí za profesionální erotické záběry.\n\nMimo příspěvků v blozích a ve fórech mají stránky také texty časopisového charakteru. Jsou to rozhovory s hudebními skupinami jako Flaming Lips a jinými umělci jako například s Chuckem Palahniukem či Richardem Linklaterem. Do roku 2006 zveřejnily webové stránky 800 rozhovorů online. K nejčastějším fejetonistům patři Neal Pollack, Wil Wheaton a Seanbaby.\n\n"}
{"id": "624283", "url": "https://cs.wikipedia.org/wiki?curid=624283", "title": "Záliv Possession", "text": "Záliv Possession\n\nPossession Sound je záliv, který je částí Pugetova zálivu. Nachází se ve státě Washington mezi Whidbeyho ostrovem a pevninským okresem Snohomish, konkrétně městy Everett a Mukilteo. Na sever od zálivu se nachází Susanina zátoka a na jihu Saratožská pasáž. Řeka Snohomish proudí do zálivu přes Gardnerovu zátoku. V zálivu se nachází také Gedneyho ostrov.\n\nZáliv byl pojmenován v roce 1792 Georgem Vancouverem. Ten zde 3. června toho roku přistál, aby na území dnešního Everettu oslavil narozeniny krále Jiřího III. a aby uvedl území do anglického držení (\"angl. Possession\"). Kvůli časovým pásmum ale ve skutečnosti oslavoval královy narozeniny o den dříve, než měl. Na oslavě také pojmenoval Gardnerovu zátoku, Port Susan a Strait of Georgia.\n\nV roce 1825 do zálivu spadl kus Caamañova ostrova. Událost vyústila v tsunami, které následně utopilo mnoho indiánů žijících na Gedneyho ostrově. Od té doby ho kmen Tulalipů využívá jen sezónně.\n\nWashington State Route 525 spojuje v nejúžším místě zálivu města Clinton a Mukilteo pomocí trajektové dopravy.\n"}
{"id": "624285", "url": "https://cs.wikipedia.org/wiki?curid=624285", "title": "Oskar Höcker", "text": "Oskar Höcker\n\nOskar Höcker (13. června 1840, Eilenburg – 8. dubna 1894\nBerlín) byl německý herec, spisovatel a dramatik.\n\nNarodil se v Eilenburgu a studoval v Saské Kamenici. Poté se stal učněm u F.W. Portha, herce zaměstnaného na saském královském dvoře v Drážďanech. Hrál v Brémách, Rostocku, Liberci, Štětíně a Meiningenu a v letech 1866 až 1882 také v Karlsruhe. V roce 1883 se přesunul do Berlína.\n\nSpisovatelství měl jako vedlejší povolání, aby uživil svou velkou rodinu (měl deset dětí). Jeho syn Paul Oskar Höcker se stal také spisovatelem.\n"}
{"id": "624289", "url": "https://cs.wikipedia.org/wiki?curid=624289", "title": "Mietvilla Anton-Graff-Straße 28", "text": "Mietvilla Anton-Graff-Straße 28\n\nMietvilla Anton-Graff-Straße 28 (čes. Mietvilla - nájemní vila) je památkově chráněnou secesní vilou v Drážďanské městské části Striesen a byla postavena v roce 1905 pro architekta a stavitele Carla Gustava Baumgätela.\n\nMietvilla Anton-Graff-Straße 28 je tříposchoďová omítaná samostatně stojící budova s pískovcovým obložením. Fasáda je rozvržena asymetricky a ozdobena prvky ustupující secese. Pozoruhodný je také portál s ozdobami a stříškami v pozdně secesním stylu.\n"}
{"id": "624298", "url": "https://cs.wikipedia.org/wiki?curid=624298", "title": "Batzen", "text": "Batzen\n\nBatzen nebo též batz byla grošová mince rozšířená v 15. – 19. století na území dnešního Švýcarska a jihoněmeckých států.\n\nTato mince se poprvé objevila v Bernu někdy mezi roky 1492 a 1850. Za své pojmenování vděčí znaku bernského kantonu, na němž je zobrazen medvěd ( \"der Bär\" či \"Bätz\", jak stálo na zadní straně mince).\nHodnota jednoho bernského batzenu ( \"Berner Batzen\") se rovnala čtyřem krejcarům ( \"Kreuzer\"). Jelikož jeden zlatý či gulden měl hodnotu 60 krejcarů, pak jeden bernský batzen představoval necelou desetinu guldenu. Později se 5 batzenů měnilo za jeden groš. \n\nBernského příkladu záhy následovaly i jiné švýcarské kantony a některé jihoněmecké státy. Batzen se tak v Evropě stal na dlouhou dobu uznávaným a rozšířeným platidlem. Hodnota batzenu však nebyla v průběhu staletí stabilní. Původně se razil jako stříbrná mince, od 17. století však ztratil na hodnotě, neboť jej začali razit ze slitiny. Jihoněmecký batzen nebyl dokonce vzhledem ke své kolísající hodnotě uznán výnosy říšského sněmu z let 1522 a 1524 za oficiální platidlo. V jižním Německu se však i nadále objevoval, až byl nakonec roku 1559 novým říšským měnovým zákonem (\"Reichsmünzordnung\") definitivně zakázán.\n\nV době zavedení jednotné švýcarské měny v letech 1798–1803 se batzen stal neodmyslitelnou součástí tohoto měnového systému. Jeden frank odpovídal deseti batzenům a jeden batzen pak deseti rappenům, přičemž 10 švýcarských franků mělo hodnotu jednoho francouzského louisdoru. Se zavedením nového švýcarského franku coby jednotné měny v roce 1850 éra batzenu definitivně skončila, jelikož mince už nevyhovovala novému měnovému systému.\n"}
{"id": "624300", "url": "https://cs.wikipedia.org/wiki?curid=624300", "title": "ADAST Blansko", "text": "ADAST Blansko\n\nADAST Blansko bývala významná blanenská firma, která má tradici od poloviny 19. století a která zanikla v roce 2002, když vstoupila do konkursu. V roce 1846 založil Karel Ježek zámečnickou dílnu v Blansku, která se nalézala na náměstí v domě č.p. 8. Na světové výstavě ve Vídni roku 1873 se Karel Ježek se syny Karlem a Richardem nechali inspirovat novými typy zemědělských strojů a od roku následujícího se rozjela výroba zemědělských strojů. Původní dílna však přestala vyhovovat a tak roku 1888 byla výroba přemístěna do nového místa za městem blíž železnici. Zde se s postupujícím rozvojem podniku vznikl průmyslový komplex, kterému dala svůj typický vzhled správní budova, postavená v letech 1910-1911 podle zámku Miramare u Terstu. Poté následovala výstavba železniční vlečky s mostem přes řeku Svitavu. Ježkova továrna zaměstnávala až 600 pracovníků a vyráběla zejména zemědělské stroje a zařízení. Postupně přibyly cihlářské a cementářské stroje, motorové silniční válce, řezačky papíru a další výrobky. Majitel továrny Karel Ježek byl dlouholetým starostou Blanska a měl významný podíl na povýšení Blanska na město v roce 1905. Jeho továrna dodávala zboží do balkánských států ležících v tehdejším Rakousku-Uhersku a dokonce vzniká i filiálka v Mariboru. Za druhé světové války byla továrna poničena, leteckým bombardováním. V jejích prostorech se nacházely jednotky wehrmachtu, které byly dne 25. dubna 1945 bombardovány sovětským letectvem. Při ústupu před Rudou armádou 9. května 1945 chtěli Němci vyhodit i železniční Ježkův most, ovšem díky odvaze blanenského občana Karla Musila byl zachráněn. \n\nV roce 1946 byla Ježkova továrna zvaná \"K.& R. Ježek\" znárodněna a vznikl podnik \"Závody na výrobu keramických strojů\", který dostal později název \"Keramostroj\". V roce 1963 se tato továrna stala součástí adamovského ADASTu a stala se výrobcem řezaček papíru a přesných dílů pro tiskařské stroje. Roku 1993 byl ADAST přeměněn na akciovou společnost a v roce 2002 skončil v konkurzu. \n\nVýrobu převzala společnost MAXIMA Cutters, která však kvůli laciné asijské konkurenci roku 2005 ukončila výrobu. Areál firmy převzala společnost APOS Blansko a od roku 2008 společnost BG Systems. Ta však začala majetek postupně rozprodávat a skončila v konkursu. \n\n\n"}
{"id": "624303", "url": "https://cs.wikipedia.org/wiki?curid=624303", "title": "Lanová dráha Větruše", "text": "Lanová dráha Větruše\n\nLanová dráha Větruše je kabinová visutá lanová dráha v Ústí nad Labem na kopec Větruše, s horní stanicí poblíž stejnojmenného zámečku. Byla postavena i zprovozněna v roce 2010, jejím provozovatelem je Dopravní podnik města Ústí nad Labem a. s. Jedná se o nejdelší visutou lanovou dráhu v Česku bez samostatně stojících podpěr. Smluvními přepravními podmínkami patří k systému MHD, tarifně je však samostatná. V linkovém jízdním řádu pro rok 2013 zveřejněném v IDOSu je označena jako linka číslo 595901.\n\nPo roce 2000 se uvažovalo o výstavbě lanové dráhy v areálu ústecké zoo.\n\nPo opravě zámečku Větruše v roce 2005 bylo rozhodnuto o vybudování lanové dráhy právě sem. V prvním čtvrtletí 2007 byla dokončena dokumentace pro územní rozhodnutí, roku 2008 bylo vydáno územní rozhodnutí. Proti němu se však odvolali někteří občané, nad jejichž pozemky měla lanovka vést, a krajský úřad rozhodnutí zrušil. Po složitých vyjednáváních nakonec město původní návrh stáhlo. Druhý projekt, s odlišným trasováním, zcela bez podpěr a s dolní stanicí v budovaném obchodním centru Forum, vypracoval do ledna 2009 brněnský Atelier Chlup, v únoru 2009 bylo vydáno územní rozhodnutí. Odvolání majitele jednoho z pozemků krajský úřad zamítl, čímž územní rozhodnutí nabylo 20. května 2009 právní moci. V červenci 2009 zažádalo město o dotaci z fondu Evropské unie Regionální operační program Severozápad. Bylo vypsáno výběrové řízení na výstavbu dráhy, nejnižší nabídka (105 mil. Kč) však byla výrazně vyšší než spočtená plánovaná částka 79 mil. Kč, a proto bylo výběrové řízení zrušeno. Byla podána dvě odvolání proti stavebnímu povolení od Drážního úřadu, ta ale v prosinci 2009 ministerstvo dopravy zamítlo. Dne 8. ledna 2010 bylo vypsáno druhé výběrové řízení, do nějž se přihlásilo 7 firem a které vyhrála společnost Viamont DSP s cenou přibližně 66 mil. Kč včetně DPH. Celkové náklady však dosáhly původní hodnoty 79,1 mil. Kč (mluvčí ROP Severozápad uvedla 81 milionů Kč), přičemž dotace z evropského programu činila 61,5 mil. Kč, takže město za výstavbu lanové dráhy zaplatilo přibližně pouze 17,6 mil Kč. Samotnou technologii lanové dráhy vyrobila švýcarská společnost Bartholet Maschinenbau AG, kabiny pochází od rakouského výrobce Carvatech Karosserie- und Kabinenbau GmbH, českým subdodavatelem technologie jako celku je chrudimská firma Michálek.\n\nV roce 2009 bylo vybudováno a otevřeno obchodní centrum Forum, v rámci nějž vznikla i kruhová věž pro spodní stanici dráhy. Stavba samotné lanovky byla zahájena 26. března 2010 formou inženýrsko-geologického a korozního průzkumu. Od června 2010 probíhala výstavba horní stanice poblíž zámečku Větruše, v průběhu září toho roku byla namontována technologie lanovky a zavěšeno nosné i tažné lano, v říjnu dorazily do Ústí obě kabiny a 22. října 2010 se uskutečnila jedna z prvních zkušebních jízd. Ve dnech 26. a 27. října proběhla zatěžkávací zkouška pomocí sudů piva Zlatopramen. Slavnostní zahájení zkušebního provozu se uskutečnilo 7. prosince 2010 ve 13 hodin.\n\nLanovka má dvě stanice, dolní OC Forum (ve věži stejnojmenného obchodního centra) a horní Větruše, přičemž obě jsou bezbariérově přístupné. Dráha překračuje ulice Malou hradební a U Trati, železniční spojku mezi stanicemi Ústí nad Labem západ a Ústí nad Labem hlavní nádraží, řeku Bílinu, ulici Žižkovu (silnici II/603, E442), východní zhlaví a rozplet železniční stanice Ústí nad Labem západ a ulici Na Větruši.\n\nŠikmá (skutečná) délka lanové dráhy činí 330 m, vodorovná délka 327 m, převýšení je 50 metrů. Na lanovce jsou v kyvadlovém provozu dvě kabiny pro maximálně 10 sedících a 5 stojících cestujících, doba jízdy je 1,8 min a přepravní kapacita jedním směrem 390 osob za hodinu. V horní stanici je dále uschován záchranný koš pro devět osob. Maximální dopravní rychlost činí 5 m/s. Průměr pozinkovaného tažného lana je 20 mm, nosné lano má průměr 36 mm. Na dráze se nenachází žádná mezilehlá podpěra, horní podpěra je integrována do horní stanice. Hlavní (dva elektromotory, každý o výkonu 37,5 kW) i nouzový (dieselagregát o výkonu 12,5 kW) pohon je umístěn v horní stanici, stejně jako hydraulický systém napínání tažného lana.\n\nProvozovatelem lanové dráhy na Větruši je Dopravní podnik města Ústí nad Labem. Lanovka má být v provozu celoročně a denně od 8 do 22 hodin, z důvodu pravidelné údržby nejezdí každé první pondělí v měsíci. Ve zkušebním provozu má po celou provozní dobu jednotný interval 15 minut. Na lanovce neplatí předplatní ani jiné jízdenky ze sítě MHD, ale pouze speciální jízdenky na lanovku. Jízdné pro osoby od 6 let činilo po zahájení provozu 15 Kč, děti do 6 let a držitelé průkazů ZTP mají dopravu zdarma. Na lanovce platí smluvní přepravní podmínky MHD Ústí nad Labem. Náčelníkem lanové dráhy je Václav Müller.\n\nDo zkušebního provozu s cestujícími byla lanová dráha na Větruši slavnostně uvedena 7. prosince 2010. První den provozu s cestujícími byl komplikován tím, že po hodině a půl provozu ji zabezpečovací systém vypnul kvůli poklesu tlaku hydrauliky napínání lana pod 92 %. Po tři čtvrtě hodině byl provoz obnoven.\n\nNa rok 2011 město plánovalo lanovku dotovat částkou 4,8 milionu Kč.\n\nZa prvních 11 měsíců svého provozu (do 31. října 2011) přepravila lanovka celkem 296 964 cestujících při 25 012 jízdách.\n\n"}
{"id": "624305", "url": "https://cs.wikipedia.org/wiki?curid=624305", "title": "Hnutí Víry", "text": "Hnutí Víry\n\nHnutí Víry je křesťanský proud vzniklý v USA v 70. letech 20. století z křesťanského letničního hnutí, v některých krajních směrech hlásající teologii prosperity. Důraz je kladen především na dary uzdravování, vymítání démonů, na Boží moc a zázraky působící „tady a teď“. Teologicky nové jsou především „dary Ducha“, které začaly být vnímány jako dispozice, které je možné duchovním úsilím dále rozvíjet.\n\nPočátky hnutí jsou spojeny s působením baptistického pastora Eseka W. Keynona (1867–1948), jehož ústředními důrazy byly „pozitivní vyznávání Božího Slova“ a „zákon víry“, který spočívá na Božích pravidlech. Dalším významným představitelem byl Kenneth Hagin (1917–2003), na nějž navázal jeho spolupracovník Konneth Copeland, když vytvořil tzv. „zákony prosperity“. Chudoba je vnímána jako prokletí, které má být překonáno vírou.\n\nJedním ze zástupců hnutí Víry v České republice je Triumfální centrum víry (TCV). Jeho zakladatelem je pastor Miloš Kozohorský, absolvent biblické školy Rhema v Tulse v americké Oklahomě. TCV působí především v Praze a Brně, částečně také v Olomouci a Ostravě. Provozuje internetový obchod Služba triumfální víry a internetové Rádio Vítězství vysílající především hudbu vlastní hudební skupiny Hlas probuzení a kázání pastorů TCV.\n\nHnutí víry vychází z křesťanského letničního hnutí, proto se většina sborů hnutí Víry (včetně Triumfálního centra víry) považuje za křesťanské.\n\nRežisérka Tereza Nvotová, která sama měla v dětství zkušenosti s hnutím Víry, dva roky Triumfální centrum víry sledovala, z čehož vznikl v roce 2008 film \"Ježíš je normální!\".\n\n"}
{"id": "624312", "url": "https://cs.wikipedia.org/wiki?curid=624312", "title": "Nachal Chusejfa", "text": "Nachal Chusejfa\n\nNachal Chusejfa (: נחל חוסיפה) je krátké vádí v severním Izraeli.\n\nZačíná v nadmořské výšce okolo 400 metrů v pohoří Karmel, nedaleko od východního okraje města Isfija. Vádí směřuje k východu a prudce klesá po zalesněných svazích do údolí řeky Kišon, do které ústí zleva severně od bývalé samostatné vesnice Elroj (v současnosti začleněna do města Kirjat Tiv'on), v místech kde řeka Kišon vstupuje do Zebulunského údolí.\n\n"}
{"id": "624315", "url": "https://cs.wikipedia.org/wiki?curid=624315", "title": "Nachal Sevach", "text": "Nachal Sevach\n\nNachal Sevach (: נחל סבך) je krátké vádí v severním Izraeli.\n\nZačíná v nadmořské výšce přes 400 metrů v pohoří Karmel, na svazích vrchu Rom Karmel, nedaleko od severního okraje města Isfija. Vádí směřuje k východu a prudce klesá po zalesněných svazích. Ústí potom zleva do vádí Nachal Jagur.\n\n"}
{"id": "624317", "url": "https://cs.wikipedia.org/wiki?curid=624317", "title": "Česká inspirace", "text": "Česká inspirace\n\nČeská inspirace je sdružení 8 měst České republiky, které společně prezentují svoje unikátní historické památky a kulturu. Sdružení vzniklo 5. července 1995 na zámku v Telči. Sídlem sdružení je Hradec Králové, dříve Český Krumlov. Motto tohoto sdružení je: „Za kulturou nejen do Prahy“.\n\nPůvodně bylo členem sdružení také město Český Krumlov, které bylo zároveň jedním ze zakladatelů.\n\n\n"}
{"id": "624323", "url": "https://cs.wikipedia.org/wiki?curid=624323", "title": "Nachal Ma'apilim", "text": "Nachal Ma'apilim\n\nNachal Ma'apilim (: נחל מעפילים) je krátké vádí v severním Izraeli.\n\nZačíná v nadmořské výšce přes 300 metrů v pohoří Karmel, nedaleko od severovýchodního okraje města Isfija. Vádí směřuje k severovýchodu a prudce klesá po zalesněných svazích. Pak vstupuje do Zebulunského údolí, na jehož okraji prochází vesnicí Jagur. Ústí potom zleva do řeky Kišon. Svahy vádí jsou turisticky využívané, prochází tudy jeden z úseků celostátní izraelské stezky. Původně se vádí nazývalo Nachal Nachaš (נחל נחש, \"Hadí vádí\"), ale rozhodnutím vlády bylo oficiálně přejmenováno na Nachal Ma'apilim (podle ilegálních židovských přistěhovalců – viz Alija Bet, kteří zdejším regionem utíkali ve 40. letech 20. století z britských detenčních zařízení v Atlitu).\n\n"}
{"id": "624332", "url": "https://cs.wikipedia.org/wiki?curid=624332", "title": "Diana (mytologie)", "text": "Diana (mytologie)\n\nDiana, latinsky Dīāna, je římská bohyně. Její původní funkce není zcela jasná, nejspíše se jednalo o ochránkyni žen a bohyni porodu, úzce byla také spojena s posvátnými háji a byla ochránkyní otroků. Její funkce bohyně měsíce a lovu však může být \"interpretatio graeca\" vzniklé ztotožněním s řeckou Artemidou. Přijala též Artemidinu mytologii a po jejím vzoru byla zobrazována jako lovkyně s lukem a toulcem, doprovázená loveckým psem či jelenem. Zároveň byla ztotožňována s řeckou Hekaté, domácí bohyněmi Lunou, Juno Lucinou a Trivií, a později, stejně jako další římské bohyně, pod jménem Dea Syria se syrskou Atargatis.\n\nŘímská Diana vychází z bohyně zvané Diana Nemorensis, ochranného božstva Latinského spolku, jejíž posvátný háj ležel u jezera Nemi v blízkosti města Aricie. Dianě Nemorensis sloužil jako kněz uprchlý otrok který zabil svého předchůdce. Po porážce Latinského spolku 496 př. n. l. byl zaveden Dianin kult v Římě. Její chrám na Aventinu byl podle tradice králem Serviem Tulliem. Založení chrámu a s tím spojená slavnost byla určena na 13. srpen, odpovídající hlavnímu svátku Diany Nemorensis. Socha umístěná v chrámu byla zhotovena po vzoru helénistické Artemidy z Efesu. Při lectisterniích v roce 399 př. n. l. byla ctěna v páru s Herkulem, zatímco později stejně jako její řecký protějškem byla párována s Apollem.\n\nJméno Diana souvisí s výrazem \"dius\"/\"divus\" „božstvo, božský“ a může být vykládáno jednoduše jako „božská“, stejně jako jméno zemědělské bohyně zvané Dea Dia „bohyně božská“. Jaan Puhvel rekonstruuje její původní jméno jako *\"Diviána\". Výrazy \"diana\", \"dius\" a \"divus\" původně vychází z praindoevropského *\"deiwós\" „bůh, božstvo“ a to zase z *\"diw\"/\"dyu\" „jasné nebe, denní světlo“. Jméno Diana tak má stejný původ jako běžné latinské výrazy \"deus\" „bůh“ a \"dies\" „den“, stejně jako jméno Jupiter.\n\nPůvodní funkce Diana před jejím splynutím s Artemidou je nejasná a stala se předmětem mnoha hypotéz. Filolog Georg Wissowa v roce 1912 Dianu vyložil jako ochránkyni a pomocnici žen, především co se týče pohlavních nemocí, a odmítl že by měla původně i lunární a loveckou funkci. Jaan Puhvel v roce 1987 jí vyložil především jako bohyni porodu a lunárního cyklu, analogickou řecké Eileithýii a římské Juno Lucině. Naopak filoložka Carin Green v roce 2012 považovala funkce bohyně Měsíce a lovu za propojené.\n\nJako Diana Nemorensis byla ctěna v \"nemus Aricinum\" „aricinském háji“, běžným latinským slovem pro posvátný háj však není \"nemus\", ale \"lucus\" související s \"luceo\" „zářit, svítit“. Tato spojitost byla známa již ve starověku, slovo však bylo vykládáno opačně, jako „nezářící“, v souvislosti s tmavou a stinnou povahou hájů. Dianino jméno může být také vykládáno jako „zářící“. Toto spojení protikladů světla a tmy se jasně objevuje v invokaci \"reginy nemorum\" „královny háje“ v Senecově Faidře, kde je vzývána jako bohyně osvětlující noc, ale přebývající v temnotách.\n\nDále byla bohyní otroků, což byla taktéž funkce pravděpodobně převzatatá od Diany Nemorensis. Její svátek 13. srpna byl také servorum dies „den otroků“, vysvětlována to bylo též tím že král Servius Tullius, který dal vystavět její římský chrám, byl synem otrokyně. Byla však také ve velké míře ctěna plebejci, kteří se podle Tita Livia v důsledku útisku dvakrát vystěhovali z města a našli útočiště v jejím chrámu.\n\nNejznámější Dianin chrám, odznačovaný jako \"aedes\" či \"templum\", se nacházel na Aventinu a jednalo se o nejstarší a nejdůležitější svatyni na tomto pahorku. Podle tradice byl založen již Serviem Tulliem, který shromáždil představitele měst Latinské ligy a přesvědčil k výstavě chrámu napodobující Artemidin chrám v Efesu. Během vlády císaře Augusta byl přebudován Luciem Cornificiem, poslední zpráva, která jej zmiňuje jako stojící pochází z 4. století. \"Aedes\" ležel nedaleko \"Thermae Suranae\", tedy nejspíše kousek západně od dnešního kostela svaté Prisky. Den zasvěcení - 13. srpen, byl slaven po celé Itálii a to především otroky.\n\nMezi méně významné Dianini svatyně v Římě náležel:\n\n\nTéma Diany na lovu bylo nesmírně oblíbené v barokním malířství 17. a 18. století. Diana se připomíná v mnoha Shakespearových hrách, u romantiků a v Cocteauově filmu „Kráska a zvíře“ je to právě Dianina síla, která zvíře dokázala zkrotit a proměnit.\n\n"}
{"id": "624334", "url": "https://cs.wikipedia.org/wiki?curid=624334", "title": "Nachal Katija", "text": "Nachal Katija\n\nNachal Katija (: נחל קטיע) je krátké vádí v severním Izraeli.\n\nZačíná v nadmořské výšce okolo 400 metrů v pohoří Karmel, na východním okraji haifské čtvrti Hod ha-Karmel, severně od vrchu Har Tlali a na něm stojícího areálu Haifské univerzity. Vádí směřuje k východu a prudce klesá po zalesněných svazích. Paralelně s ním vede lokální silnice 705. Vádí míjí hřbitov a povrchový lom a na jižním okraji města Nešer ústí zleva do vádí Nachal Nešer.\n\n"}
{"id": "624341", "url": "https://cs.wikipedia.org/wiki?curid=624341", "title": "Nachal Ben Dor", "text": "Nachal Ben Dor\n\nNachal Ben Dor (: נחל בן דור) je krátké vádí v severním Izraeli.\n\nZačíná v nadmořské výšce okolo 300 metrů v pohoří Karmel, na severním okraji haifské čtvrti Hod ha-Karmel a severních svazích vrchu Har Tlali, na kterém stojí Haifská univerzita. Vádí směřuje k severu a prudce klesá po zalesněných svazích. Pak prochází čtvrtí Šchunat Ziv a míjí areál Kirjat ha-Technion, kde sídlí Technion - Izraelský technologický institut. Stáčí se k východu a vyúsťuje v Zebulunském údolí na východním okraji Haify. Pak vede k severovýchodu napříč údolím a ústí zleva do řeky Kišon naproti areálu rafinérie Haifa.\n\n"}
{"id": "624345", "url": "https://cs.wikipedia.org/wiki?curid=624345", "title": "Haus zum Roten Ochsen", "text": "Haus zum Roten Ochsen\n\nHaus zum Roten Ochsen (česky Dům u červeného vola) je renesanční budova stojící na náměstí Fischmarkt v Erfurtu. Je považována za jednu z nejkrásnějších svého druhu v Německu.\n\nPůvodní budova byla postavena v roce 1392 a roku 1562 byla v renesančním stylu přestavěna obchodníkem s barvivem a vrchním radou Jacobem Naffzerem.\n\nNa fasádě nad přízemím se nachází obruba, na které jsou vyobrazeny múzy a antičtí bohové. Vprostřed je umístěn, této budově jméno dávající rudý vůl se zlatýmy rohy. Je vyobrazen velmi detailně, jeho kůže působí hedvábně a díky svému šklebícímu se výrazu tváře je skutečně do očí bijící.\n\nV prvním patře se nachází skvostně zařízený renesanční sál, ve kterém se koná velké množství výstav.\n\nOd roku 1976 se používala tehdy renovovaná budova coby umělecká síň, poté co od 18. století sloužila k bydlení nebo také jako obchodní dům. V polovině 20. století v něm bylo dokonce umístěno kino.\n\n"}
{"id": "624348", "url": "https://cs.wikipedia.org/wiki?curid=624348", "title": "Joe Finley", "text": "Joe Finley\n\nJoseph Scott Finley (* 29. června 1987 v Edině, Minnesota) je americký hokejový obránce.\n\nVysoký obránce měřící přes dva metry, nastupoval v mládí v juniorské soutěžní univerzitní ligy za University of North Dakota, ve které strávil čtyři roky. Ještě před působením v univerzitě hrával za Sioux Falls Stampede. V roce 2003 byl ve WHL soutěži týmem Seattle Thunderbirds, za které však nikdy nenastoupil. V roce 2005 byl vybrán ve vstupním draftu NHL hned v úvodním prvním kole týmem Washington Capitals z 27. místa. Do hlavního kádru Caps neodehrál jediný zápas, během tří let v organizaci působil předevšim na farmách v Hershey Bears (AHL) a South Carolina Stingrays (ECHL). V sezóně 2010/11 se připravoval v South Carolina Stingrays, ale po pár odehraných zápasech se v týmu Hershey Bears zranil obránce Zach Miskovic, kterého nahradil v týmu a získal svůj první bod v AHL. Po uzdravení Miskovice byl poslán zpět do South Carolina Stingrays, kde dohrál sezónu.\n\n18. září 2011 přijal pozvání na kemp ze strany Buffalo Sabres. Zapůsobil natolik, že mu byla nabídnuta smlouvou v AHL k týmu Rochester Americans. V první čtvrtině sezóny vedl v týmu produktivitu pobytu na ledě (+/-). 28. listopadu 2011 se dohodl se Sabres na tříleté smlouvě, která mu umožnila odehrát zápasy v hlavním kádru. Dva dny po podpisu smlouvy odehrál svůj první zápas v NHL, zápas odehrál proti Detroit Red Wings. Stal se tak 475. hráčem, který odehrál zápas v NHL a v minulosti působil v soutěži ECHL. Za Sabres odehrál celkem pět zápasů. Během zkrácené výluky v NHL 2012/13 hrával na farmě v Rochester Americans. 14. ledna 2013 byla udělena výjimka z waivers v podání Finleyho, který byl přesunut do New York Islanders. V Islanders odehrál šestnáct zápasů, ve kterém se dočkal prvního bodů v NHL.\n\n29. července 2014 se dohodl na jednoletém kontraktu s klubem Hamilton Bulldogs. Celou část ročníku 2014/15 strávil pouze v Hamiltonu, v 54 odehraných zápasech přispěl třemi asistencemi a 132 trestných minut. Dále pokračoval v kariéře v AHL, 8. října 2015 podepsal jednoroční smlouvu s Iowa Wild. V Iowe nastřílel pět branek, což se mu ještě v kariéře nepodařilo. První zahraniční angažmá si vyzkouší ve finském klubu IFK Helsinky, obě strany se dohodli na jednoleté smlouvě.\n\n\n\n"}
{"id": "624352", "url": "https://cs.wikipedia.org/wiki?curid=624352", "title": "Nachal Bejt Lechem", "text": "Nachal Bejt Lechem\n\nNachal Bejt Lechem (: נחל בית לחם) je vádí v Dolní Galileji v severním Izraeli.\n\nZačíná v nadmořské výšce necelých 150 metrů na okraji Dolní Galileji, jižně od vesnice Bejt Lechem ha-Glilit. Vádí směřuje k jihozápadu rovinatou krajinou zemědělsky využívaného Jizre'elského údolí, prochází západní částí města Ramat Jišaj okolo pahorku Tel Risim, zprava přijímá vádí Nachal Tiv'on a vede mezi vesnicemi Sde Ja'akov a Kfar Jehošua. Potom ústí zprava do řeky Kišon.\n\n"}
{"id": "624360", "url": "https://cs.wikipedia.org/wiki?curid=624360", "title": "Nachal Nahalal", "text": "Nachal Nahalal\n\nNachal Nahalal (: נחל נהלל) je vádí v Dolní Galileji v severním Izraeli.\n\nZačíná v nadmořské výšce necelých 150 metrů na okraji Dolní Galileji, jižně od vesnice Bejt Lechem ha-Glilit. Vádí směřuje k jihu rovinatou krajinou zemědělsky využívaného Jizre'elského údolí, přičemž ze západu míjí kopcovitý hřbet pohoří Giv'at Chacir. Ze západu míjí vesnici Manšija Zabda, prochází mezi vesnicemi Bejt Še'arim a Nahalal, kde zleva přijímá vádí Nachal Šimron. Pak míjí z východu pahorek Tel Re'ala a prochází podél západního okraje areálu letecké základny Ramat David. Jižně od vesnice Kfar Jehošua poblíž pahorku Tel Šem ústí zprava do řeky Kišon.\n\n"}
{"id": "624362", "url": "https://cs.wikipedia.org/wiki?curid=624362", "title": "Constantine (město)", "text": "Constantine (město)\n\nConstantine ( قسنطينة [Qusanţīnah]) je město ležící ve vnitrozemí Alžírska 80 km jižně od středomořského pobřeží, se zhruba 500 tisíci obyvateli (stav 2010). Je to po Alžíru a Oranu třetí největší město v Alžírsku (některé zdroje uvádějí, že v aglomeraci žije zhruba 1 milión obyvatel).\n\nZ historie je známo též pod názvy Sarim Batim, Cirta a Colonia Sittlanorum.\nMěsto bylo založeno Féničany, kteří ho pojmenovali Sarim Batim (Královské město), později se nazývalo Cirta (Město ve skále). Po druhé punské válce jej numidský král Massinissa připojil ke své říši a zvolil svým hlavním městem. Později město dobyli římští vojevůdci \"Quintus Caecilius Metellus\" a Gaius Marius a stalo se jejich základnou v boji proti numidskému králi Jugurthovi. Město k římské říši připojil Julius Caesar, přejmenoval jej na Colonia Sittlanorum a udělil obyvatelům zvláštní práva. Za Římanů bylo r. 311 město zničeno během války mezi císařem Maxentiem a uzurpátorem Domitiem Alexandrem, ale v r. 313 bylo obnoveno a pojmenováno na počest císaře Konstantina.\n\nV sedmém století město prakticky zničili příchozí Arabové. Za Abbásovců se stalo součástí provincie emirátu Ifrikíja, které vládli Aghlabidové, a později chalífátu Fátimovců. Za nich město získalo v 10. století omezenou samostatnost a jeho význam pro obchod vzrostl. V 11. století se dostalo do správy emírů z Bedžaje a od 13. století pod správu Tunisu, ve kterém vládla dynastie Hafsidů. Město mělo obchodní styky s Janovem, Pisou a Benátkami. V r. 1568 se Constantine dostala do područí Turků, kteří sem umístili sídlo beje. Posledním bejem byl Ahmed Bej, který byl jmenován alžírským pašou a který vedl boj proti francouzské koloniální expanzi.\n\nFrancouzi dobyli Constantine až na druhý pokus 13. října 1837 jako jedno z posledních měst tehdejšího Alžírska. Do města se přistěhovali četní Evropané. V r. 1876 zde byla vybudována nemocnice a následně několik škol. Koncem 19. století začaly být budovány mosty, což mělo za následek další rozvoj města doposud izolovaného hlubokými soutěskami. Další rozvoj nastal po první světové válce. V r. 1958 zde během Alžírské krize pronesl projev Charles de Gaulle.\n\nPo vyhlášení samostatnosti se Constantine stala sídlem vilájetu. Nastal bouřlivý demografický rozvoj podpořený zlepšenou dopravní dostupností.\n\nMěsto se nachází na náhorní rovině v nadmořské výšce 640 m. Město je předěleno hlubokou strží, která dává zdejší krajině dramatický ráz. Město je velmi malebné především mnoha mosty překračujícími tuto strž.\n\nMěsto je střediskem prosperující zemědělské oblasti. Obchoduje se zde s obilninami a nacházejí se tu čtyři mlýny. Průmysl je zastoupen továrnou na traktory, textilní a kožedělnou výrobou.\n\nVe městě se nachází nádraží, odkud je železniční spojení do měst Annaba, Alžír, Tebessa, M'Sila, Skikda a Jijel a příměstské vlaky spojují předměstí El Khroub et Hamma Bouziane. Poblíž města leží letiště Mohameda Boudiafa (kód IATA: CZL, kód ICAO : DABC). Prochází tudy rozestavěná dálnice Východ-západ. Městská doprava je zajišťována mimo jiné lanovkou se třemi stanicemi. Ve stavbě je (2010) i první tramvajová linka.\n\nVe městě se nachází nemocnice. Je zde několik vysokých škol - Mentouri (50 000 studentů), Zerzara a Islámská univerzita Amira Abdelkadira (3 000 studentů).\nObyvatelé jsou alžírští Arabové. Přehled přírůstku obyvatel v nedávné době dává tabulka níže: \n"}
{"id": "624364", "url": "https://cs.wikipedia.org/wiki?curid=624364", "title": "Chropyňský rybník", "text": "Chropyňský rybník\n\nChropyňský rybník je národní přírodní památka, jež zahrnuje rybník s ostrůvkem uprostřed a pobřežní porosty. Nachází se blízko silnice z Chropyně do Kroměříže, v nadmořské výšce 193 m n. m. Náleží do katastrálního území obce Chropyně. Její celková výměra je 24,09 ha. Důvodem ochrany je výskyt kriticky ohrožené kotvice plovoucí (\"Trapa natans\") a bohatá avifauna (vodní ptactvo). Z fauny se zde vyskytuje např. racek chechtavý (\"Chroicocephalus ridibundus\"), z flóry zde dominuje topol kanadský (\"Populus\" x \"canadensis\") či olše lepkavá (\"Alnus glutinosa\"). Vtroušena je vrba bílá (\"Salix alba\"), ojediněle i topol bílý (\"Populus alba\").\nV roce 2017 zde poprvé v Česku zahnízdila labuť zpěvná.\n\n"}
{"id": "624369", "url": "https://cs.wikipedia.org/wiki?curid=624369", "title": "Nachal Šimron", "text": "Nachal Šimron\n\nNachal Šimron (: נחל שימרון) je vádí v Dolní Galileji v severním Izraeli.\n\nZačíná v nadmořské výšce okolo 200 metrů na okraji Dolní Galileji, severně od obce Timrat na zalesněných západních svazích vrchu Giv'at Timrat, u kterých se rozkládá starověká lokalita Tel Šimron. Vádí směřuje k západu, kde vstupuje do rovinaté krajiny zemědělsky využívaného Jizre'elského údolí, přičemž se stáčí k jihu a z východu míjí kopcovitý hřbet pohoří Giv'at Chacir. Z východu míjí vesnici Manšija Zabda. Prochází mezi vesnicemi Bejt Še'arim a Nahalal, kde zleva ústí do vádí Nachal Nahalal.\n\n"}
{"id": "624373", "url": "https://cs.wikipedia.org/wiki?curid=624373", "title": "Nachal Tiv'on", "text": "Nachal Tiv'on\n\nNachal Tiv'on (: נחל טבעון) je krátké vádí v severním Izraeli.\n\nZačíná v nadmořské výšce necelých 100 metrů na úpatí svahů Dolní Galileji v Jizre'elském údolí, na východním okraji města Kirjat Tiv'on. Vádí směřuje k jihovýchodu, ze severu míjí vesnici Sde Ja'akov a nedaleko jihozápadního okraje města Ramat Jišaj zprava ústí do vádí Nachal Bejt Lechem.\n\n"}
{"id": "624379", "url": "https://cs.wikipedia.org/wiki?curid=624379", "title": "Milton Keynes", "text": "Milton Keynes\n\nMilton Keynes (výslovnost /miltən ˈkiːnz/, často zkracováno na MK) je město nacházející se na jihovýchodě Spojeného království v anglickém nemetropolitním hrabství Buckinghamshire. Od Londýna je vzdáleno asi 79 km směrem na severozápad. Sídlí zde tým formule 1 Red Bull Racing.\n\nOficiálně se Milton Keynes stalo městem 23. ledna 1967. Nyní se rozkládá na ploše 89 km na místě původních měst Bletchley, Wolvertonu a Stony Stratfordu a dalších patnácti obcí a zemědělských pozemků. Svůj název převzalo od stávající obce Milton Keynes, jež se nacházela několik kilometrů na východ od plánovaného centra města.\nDle výsledků sčítání lidu z roku 2001 činil počet obyvatel Milton Keynes (včetně přilehlého města Newport Pagnell) 184 506. Počet obyvatel v širší správní oblasti Milton Keynes (angl. \"Borough of Milton Keynes\") byl 207 063, což bylo čtyřnásobně více než v šedesátých letech. Tato širší správní oblast má status tzv. nečleněné autority (angl. \"unitary authority\"), což znamená, že je mimo správu Rady Hrabství Buckingamshire.\n\nPoslední odhady o počtu obyvatel pocházejí z roku 2008. Tehdy byl počet obyvatel odhadován na 195 687 pro město a přes 230 000 pro širší správní oblast.\n\nMotivem rozhodnutí britské vlády vybudovat v šedesátých letech další město z generace „nových měst“ (angl. \"New Town\") byl dlouhodobý nedostatek bytů, který tehdy panoval v Londýně. V hlavním městě však zároveň chyběl prostor pro novou výstavbu, a tak volba padla na jihovýchod Anglie.\n\nPrvní z generace „nových měst“, tedy měst postavených na zelené louce, vzniklo již v padesátých letech: pro obyvatele přesídlené z několika londýnských čtvrtí byly postaveny obytné jednotky v Bletchley. V šedesátých letech byla pak dalšími studiem vymezena nová oblast, a sice sever hrabství Buckinghamshire, kde se kromě Bletchley nacházela i města Stony Stratford a Wolverton. Již tehdy bylo Milton Keynes projektováno jako budoucí \"city\" – velkoměsto – s počtem obyvatel až 250 000 a rozlohou 88,4 km².\n\nOblast pro výstavbu byla určena tak, aby se nové město nacházelo v přibližně stejné vzdálenosti od Londýna, Birminghamu, Leicesteru, Oxfordu a Cambridge. Záměrem bylo, aby město bylo v budoucnu zcela samoudržitelné a samo se dokázalo stát nejvýznamnějším regionálním centrem. Projekt výstavby byl vypracován vybranými místními úřady a jeho realizace byla svěřena nově vzniklému Sdružení pro výstavbu Milton Keynes (angl. \"Milton Keynes Development Corporation\", MKDC).\n\nToto Sdružení již mělo za sebou výrazně modernistické architektonické projekty, které se pravidelně objevovaly v magazínech \"Architektonický design\" a \"Časopis architektů\". V projektu Milton Keynes se chtělo poučit z chyb, jichž se dopustili architekti u dřívějších měst na zelené louce. Architekti ze Sdružení pro výstavbu Milton Keynes tedy dali novou tvář původní koncepci zahradního města (\"Garden City\") a rovněž se rozhodli vybudovat silniční síť tzv. rastrového typu (připomínající pravoúhlou mříž). Ta se nakonec spolu s rozsáhlou výsadbou zeleně a mnoha jezery a parky stala pro město charakteristickou.\n\nCo se „centra města“ (\"Central Milton Keynes\") týče, nemělo být centrem v tradičním slova smyslu (náměstí ve středu města), nýbrž mělo sloužit jen jako obchodní a nákupní čtvrť, která by doplňovala místní centra v jednotlivých městských čtvrtích, tzv. \"grid squares\". Takto nehierarchické uspořádání města znamenalo odklon od způsobu, jakým se města na zelené louce v Anglii dříve stavěla. Cílem bylo, aby komerční i obytné prostory byly rozesety po celém městě. Dnes se ukazuje, že Milton Keynes, které bylo ze všech britských nových měst postaveno skoro jako poslední, si ve srovnání s nimi vede nejlépe – je největší a umí reagovat na změny a přizpůsobovat se jim.\n\nPlán vybudovat ve městě silniční síť rastrového typu byl inspirován dílem kalifornského městského teoretika Melvina M. Webbera (1921–2006), jehož zakládající architekt Milton Keynes Derek Walker označil za „otce města“. Webber označil dřívější plány měst připomínající kružnice soustředěné kolem jednoho centra za zastaralé. Dle jeho představy je při výstavbě především třeba myslet na to, aby se obyvatelé po městě snadno pohybovali.\n\nSpolu s dalšími městy se Milton Keynes opakovaně ucházelo o přiznání oficiálního statutu \"city\" (velkoměsto), a to v letech 2000 a 2002. Ačkoli nikdy nebylo úspěšné, pojmy \"city\" a \"city centre\" jsou běžně používány jak v místních médiích a v rámci městské hromadné dopravy, tak mezi občany. Důvodem je pravděpodobně to, že pojem \"town\" (město) odkazuje vždy jen na jedno z původních měst.\n"}
{"id": "624381", "url": "https://cs.wikipedia.org/wiki?curid=624381", "title": "Nachal Cvi", "text": "Nachal Cvi\n\nNachal Cvi (: נחל צבי) je vádí v severním Izraeli.\n\nZačíná na severním okraji města Migdal ha-Emek v nadmořské výšce necelých 150 metrů v Dolní Galileji, na jihozápadním okraji pohoří Harej Nacrat (\"Nazaretské hory\"). Vádí směřuje k jihozápadu a vstupuje do rovinaté krajiny zemědělsky využívaného Jizre'elského údolí, přičemž ze severu míjí vesnici Jif'at. Pak prochází mezi vesnicemi Ramat David a Gvat. Za nimi se stáčí k jihu a vede podél východního okraje areálu letecké základny Ramat David. U vesnice Kfar Baruch tok uhýbá k jihozápadu a poblíž pahorku Tel Šor ústí zprava do řeky Kišon.\n\n"}
{"id": "624385", "url": "https://cs.wikipedia.org/wiki?curid=624385", "title": "Alicia D'Amico", "text": "Alicia D'Amico\n\nAlicia D'Amico (6. října 1933 Buenos Aires – 30. srpna 2001) byla argentinská fotografka.\n\nNarodila se v Buenos Aires 6. října 1930. V roce 1953 začala pracovat jako učitelka výtvarné výchovy na škole výtvarných umění a roku 1955 získala státní stipendium na studium v Paříž . \n\nAlicia D'Amico pokračovala v oboru fotografie v ateliéru svého otce Luise D'Amico, později spolupracovala s Annemariem Heinrichem.\n\nV letech 1960 až 1983 provozovala své vlastní studio se Sarou Facio. Portrétovala své přátele, se kterými spolupracovala na knihách a výuce a dále především umělce a intelektuály z Jižní Ameriky jako například Jorge Luis Borges, Gabriel García Márquez, Adolfo Bioy Casares, Julio Cortázar, Óscar Pintor, Alejo Carpentier, Miguel Ángel Asturias, Pablo Neruda nebo Astor Piazzolla. Volila techniku černobílé fotografie a její díla se staly předmětem jejích samostatných i kolektivních výstav po celém světě.\n\nD'Amico byla jednou ze zakladatelek \"Lugar de Mujer\", prvního feministického hnutí doma v Argentině.\n\nZemřela ve svém rodném městě 30. srpna 2001.\n\n\n"}
{"id": "624386", "url": "https://cs.wikipedia.org/wiki?curid=624386", "title": "Skleněný dům (film, 1981)", "text": "Skleněný dům (film, 1981)\n\nSkleněný dům je český film pro děti režiséra Víta Olmera z roku 1981.\n\nHlavní hrdinka Pavla Malíková přichází do dětského domova, kde nedokáže navázat vztahy s ostatními dětmi. Upne se alespoň na mladou vychovatelku Jarmilu. Její svatbu a odchod z domova vnímá jako zradu.\n\n"}
{"id": "624388", "url": "https://cs.wikipedia.org/wiki?curid=624388", "title": "Vláda Edgara Savisaara", "text": "Vláda Edgara Savisaara\n\nVláda Edgara Savisaara byla vládou Estonské republiky od 3. dubna 1990 do 30. ledna 1992.\n"}
{"id": "624389", "url": "https://cs.wikipedia.org/wiki?curid=624389", "title": "První vláda Tiita Vähiho", "text": "První vláda Tiita Vähiho\n\nPrvní vláda Tiita Vähiho byla vládou Estonské republiky od 30. ledna 1992 do 21. října 1992.\n"}
{"id": "624391", "url": "https://cs.wikipedia.org/wiki?curid=624391", "title": "První vláda Marta Laara", "text": "První vláda Marta Laara\n\nPrvní vláda Marta Laara byla vládou Estonské republiky od 21. října 1992 do 8. listopadu 1994.\n"}
{"id": "624392", "url": "https://cs.wikipedia.org/wiki?curid=624392", "title": "Boeing P-8 Poseidon", "text": "Boeing P-8 Poseidon\n\nBoeing P-8 Poseidon (dříve nazývaný Multimission Maritime Aircraft nebo MMA) je námořní hlídkový letoun námořnictva Spojených států amerických. Je určen k vedení protiponorkového boje, boje proti hladinovým cílům a provádění elektronického průzkumu (ELINT). Letoun ponese torpéda, hlubinné pumy, protilodní střely AGM-84 Harpoon a další zbraně. Je také schopen vypouštět a monitorovat sonarové bóje. Je navržen ke spolupráci s bezpilotními letouny v rámci systému „Broad Area Maritime Surveillance“, pro neustálé sledování námořního prostoru. P-8 je vyvíjen divizí společnosti Boeing (Boeing Defense, Space & Security) z civilního letounu Boeing 737-800. Zahraničními uživateli typu jsou Austrálie, Indie, Norsko, Nový Zéland a Spojené království.\n\nAmerické a australské P-8 budou ve službě spolupracovat s bezpilotními průzkumnými letouny Northrop Grumman MQ-4C Triton.\n\nProtiponorkový letoun Lockheed P-3 Orion slouží v US Navy od roku 1961. V polovině 80.let 20.století US Navy začalo uvažovat o jejich náhradě, protože v důsledku zvýšení hmotnosti se snížil jejich dolet a výdrž ve vzduchu a přibližoval se i konec životnosti draku letadla. Požadavek námořnictva rovněž zahrnoval snížení provozních nákladů. V roce 1989 námořnictvo objednalo u společnosti Lockheed dva prototypy nového letounu označeného P-7, ale tento projekt byl zrušen.\n\nSpolečnosti Boeing a Lockheed Martin se zúčastnily nové soutěže, která byla vyhlášena v roce 2000. Lockheed přišel s letounem Orion 21, což byla vylepšená nová verze letounu P-3 s turbovrtulovými motory. Boeing předložil návrh založený na civilním letadle 737-800. Soutěže se zúčastnila i společnost BAE Systems s novou verzí letounu Nimrod MRA4, což byla nejnovější varianta britského námořního hlídkového letadla Hawker Siddeley Nimrod. Avšak BAE svou nabídku stáhla v říjnu 2002, protože si uvědomovala politickou realitu, že zakázka nebude přidělena zahraničnímu výrobci bez partnera v USA.\n\nDne 14. května 2004 byl vítězem soutěže vyhlášen návrh společnosti Boeing. Následující měsíc uzavřelo US Navy se společností Boeing kontrakt na vývoj letounu MMA. Uvedení do operační služby je plánováno na rok 2013. Projekt předpokládá dodání nejméně 108 letounů pro US Navy a pravděpodobně další budou dodány dalším státům, které používají letouny P-3. Hodnota projektu je odhadována na 15 miliard dolarů. Jako dodavatelé určitých částí se na projektu podílejí i společnosti Raytheon, Northrop Grumman, Spirit AeroSystems, GE Aviation Systems, Marshall Aerospace, CFMI a BAE Systems.\n\nDne 30. března 2005 letouny MMA obdržely označení P-8A.\n\nLetoun bude součástí systému „Broad Area Maritime Surveillance UAV System“, který bude poskytovat nepřetržité námořní sledování. Systém by měl začít pracovat v roce 2010. Kolem 40 bezpilotních letounů založených na letounu RQ-4 Global Hawk bude do tohoto programu zapojeno.\n\nV polovině roku 2008 námořní velitelství NAVAIR zrušilo požadavek na vybavení letounu P-8A detektorem magnetických anomálií (MAD). Účelem rozhodnutí NAVAIR bylo snížit hmotnost letounu o asi 1 600 kg, což má umožnit větší dolet a vytrvalost ve vzduchu. Verze P-8I určená pro Indické námořnictvo s detektorem magnetických anomálií i nadále počítá. Letoun P-8A bude vybaven i novým senzorem uhlovodíků k vyhledávání ponorek na dieselový pohon a ostatních konvenčně poháněných plavidel.\n\nPrvní let letounu se uskutečnil 25. srpna 2009. Druhý a třetí vyrobený letoun vzlétl a začal být testován v začátkem srpna 2010. Sonarové bóje byly poprvé vyzkoušeny 15. října 2010, kdy bylo svrženo celkem 6 bójí.\n\nV únoru 2013 byla završena výroba první šestikusové série P-8A. Na základě kontraktů z let 2011–2012 přitom bylo dosud objednáno 24 sériových P-8A. Námořnictvo zvažuje dodání celkem až 117 strojů tohoto typu. V prosinci 2013 typ P-8A dosáhl částečné operační schopnosti (IOC, Initial Operational Capability). V této době bylo dodáno celkem 12 sériových P-8A. V srpnu 2015 stoupl počet americkým námořnictvem objednaných letounů na celkových 68. Na počátku ledna 2017 americké námořnictvo převzalo 50. sériový P-8A.\n\nMinisterstvo obrany USA chce, aby se na letounu podíleli i potenciální zahraniční uživatelé.\n\nAustralský ministr obrany 20. července 2007 oznámil, že P-8A byl vybrán jako preferované letadlo, které nahradí flotilu letounů AP-3C Orion sloužících u Australského královského letectva (RAAF) ve spojení s bezpilotním letounem (později byl vybrán Northrop Grumman MQ-4C Triton). Vyřazení posledních letounů AP-3C Orion u RAAF bylo plánováno na rok 2018, tedy po jejich téměř třicetileté službě. Připravován byl rovněž podpis mezistátní dohody, která by Austrálii pomohla v přístupu k utajovaným údajům a pomohla jí zadat vlastní požadavky. V březnu 2009 velitel australského letectva prohlásil, že RAAF by mohlo letouny P-8A zařadit do služby v roce 2016. V březnu 2014 australská vláda schválila nákup osmi letounů P-8A v hodnotě 3,6 miliard dolarů. Později se objednávka zvětšila na 12 letounů. První exemplář byl RAAF předán 17. listopadu 2016. V březnu 2017 byly ve službě dva letouny. Poslední dvanáctý letoun RAAN převzalo v prosinci 2019.\n\nV lednu 2008 společnost Boeing navrhla letoun P-8I Neptune, což je upravená exportní verze letounu P-8A pro indické námořnictvo. 4. ledna 2009 indický ministr obrany podepsal dohodu se společností Boeing na dodání osmi letounů P-8I za celkovou cenu 2,1 miliardy dolarů. Tyto letouny nahradí zastaralé turbovrtulové letouny Tupolev Tu-142M. Letové zkoušky P-8I začaly v červenci 2012. První Poseidon by měl být Indii dodán v roce 2013, čtvrtý pak v květnu 2014. Všech osm strojů bylo dodáno do konce roku 2015 a indická strana uplatnila opci na další čtyři kusy, které mají u námořního letectva nahradit stroje Iljušin Il-38. V prosinci 2019 indické ministerstvo obrany potvrdilo zakoupení dalších šesti letounů, takže jejich celkový počet se zvýší na 18 kusů.\n\nBritská vláda v listopadu 2015 oznámila plán objednat devět kusů letounu pro potřebu \"Royal Air Force\". V červenci 2016 britské ministerstvo obrany potvrdilo objednávku devíti letounů P-8A, které budou operovat ze základny RAF Lossiemouth ve Skotsku. Mezi jejich hlavní úkoly bude patřit ochrana britských jaderných ponorek a nových letadlových lodí třídy \"Queen Elizabeth\". Své dosud poslední námořní hlídkové letouny Hawker Siddeley Nimrod přitom RAF bez náhrady vyřadila roku 2010 a zkušenosti britských leteckých osádek na poli námořního hlídkování byly od té doby udržovány za pomoci programu stáží u spojeneckých ozbrojených sil, včetně perutí US Navy vybavených typem P-8 Poseidon. Britské letouny nesou označení Poseidon MRA Mk.1. První letoun RAF převzalo v říjnu 2019 a na britské půdě první stroj přistál 4. února 2020.\nVšechny mají být dodány do roku 2024.\n\nNorské ministerstvo obrany oznámilo záměr zakoupit pětici letounů P-8A Poseidon, které by nahradily šestici norských P-3 Orion a trojici strojů Dassault DA-20. Na konci roku 2016 s prodejem souhlasila americká administrativa. V březnu 2017 bylo objednáno pět letounů, jejichž dodávky proběhnou v letech 2021–2022.\n\nV červenci 2018 novozélandský premiér Winston Peters oznámil, že země zakoupí čtyři letouny P-8 Poseidon, které ve službě nahradí stávající P-3K2 Orion. Pro letouny bude vybudováno zázemí na letecké základně Ohakea.\n\nP-8 je vojenská verze letounu Boeing 737-800 s křídly letounu Boeing 737-900. Drak letounu je delší než trup letounu C-40 Clipper, který má trup odvozen od letounu Boeing 737-700. P-8 má zesílený trup a zkosené konce křídel podobně jako Boeing 767-400ER místo zalomených konců křídel používaných u letounů řady 737NG. Letoun je pro zvýšení doletu vybaven dalšími třemi palivovými nádržemi v trupu, tři jsou umístěny vpředu v nákladním prostoru a tři vzadu.\n\nP-8 je vybaven multifunkčním vyhledávacím radarem Raytheon APY-10.\n\n\n\n\n\"Data převzata z\" US Navy P-8A Fact File, a firemních specifikací Boeing\n\n\n\n\n"}
{"id": "624393", "url": "https://cs.wikipedia.org/wiki?curid=624393", "title": "Vláda Andrese Taranda", "text": "Vláda Andrese Taranda\n\nVláda Andrese Taranda byla vládou estonské republiky od 8. listopadu 1994 do 17. dubna 1995\n\nFunkční období: \n\n"}
{"id": "624395", "url": "https://cs.wikipedia.org/wiki?curid=624395", "title": "Alceste De Ambris", "text": "Alceste De Ambris\n\nAlceste De Ambris (15. září 1874 Licciana Nardi – 9. prosince 1934, Brive-la-Gaillarde) byl italský syndikalistický a socialistický politik, odborář a novinář, jeden z původců italského fašistického hnutí a později jeho kritik. V roce 1919 spolu s Marinettim uveřejnil \"Fašistický manifest\", roku 1920 s d'Annunziem vytvořil raně fašistickou \"Ústavu Fiume\". Kritizoval však Mussoliniho diktaturu a byl nucen roku 1926 uprchnout do Francie, kde zemřel.\n"}
{"id": "624400", "url": "https://cs.wikipedia.org/wiki?curid=624400", "title": "Seznam premiérů Estonska", "text": "Seznam premiérů Estonska\n\nToto je seznam premiérů Estonska od roku 1991. \n\n"}
{"id": "624401", "url": "https://cs.wikipedia.org/wiki?curid=624401", "title": "Okres Żary", "text": "Okres Żary\n\nOkres Żary (polsky \"Powiat żarski\") je okres v polském Lubušské vojvodství. Rozlohu má 1393,49 km² a v roce 2006 zde žilo 98 929 obyvatel. Sídlem správy okresu je město Żary.\n\nNa severu sousedí s okresem Krosno Odrzańskie, na severovýchodě s okresem Zielona Góra, na východě s okresem Żagań a na jihu s okresem Zgorzelec. Na západě sousedí s německými spolkovými zeměmi Saskem a Braniborskem.\n\nMěstské:\n\nMěstsko-vesnické:\n\nVesnické:\n\n"}
{"id": "624402", "url": "https://cs.wikipedia.org/wiki?curid=624402", "title": "Druhá vláda Tiita Vähiho", "text": "Druhá vláda Tiita Vähiho\n\nDruhá vláda Tiita Vähiho byla vládou Estonské republiky od 17. dubna 1995 do 6. října 1995.\n\n"}
{"id": "624404", "url": "https://cs.wikipedia.org/wiki?curid=624404", "title": "Třetí vláda Tiita Vähiho", "text": "Třetí vláda Tiita Vähiho\n\nTřetí vláda Tiita Vähiho byla vládou Estonské republiky od 6. listopadu 1995 do 17. března 1997\n\n"}
{"id": "624407", "url": "https://cs.wikipedia.org/wiki?curid=624407", "title": "Vláda Marta Siimanna", "text": "Vláda Marta Siimanna\n\nVláda Marta Siimanna byla vládou Estonské republiky od 17. března 1997 do 25. března 1999\n\n"}
{"id": "624408", "url": "https://cs.wikipedia.org/wiki?curid=624408", "title": "Cesta do Jeruzaléma", "text": "Cesta do Jeruzaléma\n\nCesta do Jeruzaléma (švédsky \"Vägen till Jerusalem\", anglicky \"The Road to Jerusalem\") je kniha a první díl \"Křižácké trilogie\" švédského spisovatele Jana Guilloua. Kniha se odehrává ve druhé polovině 12. století a sleduje osudy fiktivní postavy Arna Magnussona od jeho narození až do doby jeho 17 let. Poprvé vyšla ve Švédsku v červenci 1998. Celé \"Křižácké trilogie\" se prodalo více než 2 milióny výtisků a byla přeložena do více než 10 jazyků (angličtina, bulharština, čeština, dánština, nizozemština, estonština, finština, italština, katalánština, němčina, norština, polština, portugalština, španělština).\n\n\nVšechny tři díly \"Křižácké trilogie\" byly zpracovány ve filmech \"Arn – Templář\" (\"Arn - Tempelriddaren\", 2007) a \"Arn – Království na konci cesty\" (\"Arn - Riket vid vägens slut\", 2008). Hlavní roli Arna Magnussona ztvárnil v obou filmech švédský herec Joakim Nätterqvist.\n\n"}
{"id": "624409", "url": "https://cs.wikipedia.org/wiki?curid=624409", "title": "Druhá vláda Marta Laara", "text": "Druhá vláda Marta Laara\n\nDruhá vláda Marta Laara byla vládou Estonské republiky od 25. března 1999 do 28. ledna 2002.\n\n"}
{"id": "624411", "url": "https://cs.wikipedia.org/wiki?curid=624411", "title": "Vláda Siima Kallase", "text": "Vláda Siima Kallase\n\nVláda Siima Kallase byla vládou estonské republiky od 28. ledna 2002 do 10. dubna 2003\n\n"}
{"id": "624414", "url": "https://cs.wikipedia.org/wiki?curid=624414", "title": "Vláda Juhana Partse", "text": "Vláda Juhana Partse\n\nVláda Juhana Partse byla vládou estonské republiky od 10. dubna 2003 do 13. dubna 2005\n\n"}
{"id": "624415", "url": "https://cs.wikipedia.org/wiki?curid=624415", "title": "První vláda Andruse Ansipa", "text": "První vláda Andruse Ansipa\n\nVláda Andruse Ansipa byla vláda Estonské republiky od 13. dubna 2005 do 5. dubna 2007\n\n"}
{"id": "624417", "url": "https://cs.wikipedia.org/wiki?curid=624417", "title": "Druhá vláda Andruse Ansipa", "text": "Druhá vláda Andruse Ansipa\n\nDruhá vláda Andruse Ansipa byla vláda Estonské republiky od 5. dubna 2007 do 4. dubna 2011.\n\n"}
{"id": "624418", "url": "https://cs.wikipedia.org/wiki?curid=624418", "title": "Jan Guillou", "text": "Jan Guillou\n\nJan Oscar Sverre Lucien Henri Guillou (* 17. ledna 1944 Södertälje, Švédsko) je švédský spisovatel a novinář.\n\nProslavil se jako autor dvanáctidílné knižní série o smyšleném švédském špiónovi Carlu Hamiltonovi přezdívaném „Coq Rouge“ (\"Červený kohout\"), a také jako autor \"Křižácké trilogie\".\n\n\n\n"}
{"id": "624422", "url": "https://cs.wikipedia.org/wiki?curid=624422", "title": "Alena Peterková", "text": "Alena Peterková\n\nAlena Peterková (rozená \"Pavlíková\"; * 13. listopadu 1960, Ostrava) je bývalá československá a později česká atletka, běžkyně, která se specializovala na střední a především dlouhé tratě. Je držitelkou dvou českých rekordů (10 000 m a maraton).\n\nV dětství se nejprve věnovala gymnastice. S atletikou začínala v roce 1973 ve Vítkovicích. V začátcích se věnovala skoku do výšky a krátkým překážkovým běhům. Kvůli zdravotním potížím s nožní klenbou, které ji znemožnily běhat rychle, se začala specializovat na delší tratě. První maraton v kariéře okusila v roce 1988 v Košicích. Ze závodu oficiálně odstoupila, nakonec jej však s nachlazením dokončila v čase 3.02:00. O několik týdnů později v Praze dokončila maraton v čase 2.47:10. 1. října 1989 se stala vítězkou košického mezinárodního maratonu míru. Trať dokončila v čase 2.31:28 a v celkovém pořadí obsadila 27. místo. Tento traťový rekord překonala až o 20 let později Ukrajinka Olena Burkovská časem 2.30:50. V roce 1990 na ME v atletice ve Splitu maraton nedokončila.\n\nV roce 1992 reprezentovala na Letních olympijských hrách v Barceloně, kde ve velkém horku doběhla maratonskou trať v čase 2.53:30 na 24. místě. 18. dubna 1994 v Bostonu zaběhla jako první česká běžkyně maraton pod hranici 150 minut. Trať dlouhou 42,195 km zaběhla v čase 2.25:19 a celkově obsadila mezi ženami 4. místo. V červnu roku 1995 se stala vítězkou prvého ročníku Pražského mezinárodního maratonu. Dopingová kontrola však v její moči odhalila zakázanou látku nandrolon a za pozitivní nález byla potrestána čtyřletým zákazem startů. Vítězkou se nakonec stala v pořadí druhá Ukrajinka Světlana Tkačová. Později se začala specializovat na duatlon. V roce 1998 se stala v polském městě Puławy mistryní Evropy v krátkém duatlonu (běh 10 km - kolo 40 km - běh 5 km). O rok později se ve švýcarském Zofingenu účastnila MS v dlouhém duatlonu (běh 8,5 km - kolo 150 km - běh 30 km), kde vybojovala stříbrnou medaili. Stříbro získala také na evropském šampionátu v rakouském Bad Blumau.\n\nV roce 2000 (ve 40 letech) zaběhla na mistrovství republiky v Plzni nový český rekord v běhu na 10 000 metrů, jehož hodnota je 32:27,68. Tímto výkonem splnila limit pro olympijské hry. Vinou nešťastného zranění však do australského Sydney neodcestovala, když doma upadla na schodech a poranila si meniskus, naštípla žebro a narazila zápěstí. V roce 2001 se znovu zúčastnila Pražského maratonu a mezi ženami doběhla v čase 2.37:07 na 3. místě, čímž zároveň vybojovala titul mistryně republiky.\n\nJe držitelkou českého rekordu v maratonu časem 2:25:19 (Boston 1994), tímto výkonem se zařadila do první světové desítky za rok 1994. Ve stejném roce se v Oslo stala držitelkou českého rekordu také v půlmaratonu, tento rekord držela 24 let. Stala se také úspěšnou trenérkou, její svěřenkyně Petra Pastorová dosáhla v roce 2013 maratonského výkonu 2:36:44.\n\n\n\n"}
{"id": "624425", "url": "https://cs.wikipedia.org/wiki?curid=624425", "title": "Ben Jehudova ulice", "text": "Ben Jehudova ulice\n\nBen Jehudova ulice (: , \"rechov Ben Jehuda\") je hlavní ulice centra Jeruzaléma v Izraeli. Východní část ulice je součástí pěší zóna, a je uzavřena veškeré automobilové dopravě. Vede od Becalelovy ulice, křižuje ulici Krále Jiřího a pokračuje k Sijónskému náměstí a Jaffské ulici. Je pojmenována na počest průkopníka moderní hebrejštiny, Eli'ezera Ben Jehudy.\n\nBen Jehudova ulice byla hlavní jeruzalémskou ulicí ještě před vyhlášením izraelské nezávislosti v roce 1948. Dříve se jednalo o rušnou dopravní tepnu, která se v minulosti stala cílem několika bombových teroristických útoků.\n\nRoku 1983 byla východní část ulice uzavřena pro automobilovou dopravu. V hebrejštině je někdy označována jako \"midrechov\", což doslova znamená „pěší zóna“ (jde o hebrejský neologismus ze slov \"midracha\", tj. chodník, a \"rechov\", tj. ulice). V ulici se nachází řada restaurací a občerstvení cílených na turisty a mimo jiné ji též lemují obchody se suvenýry a židovskými předměty, kavárny a po celý den zde hrají pouliční umělci. Po dlouhou dobu byla Ben Jehudova ulice považována za „sekulární srdce Jeruzaléma“, avšak během prvního desetiletí 21. století se mezi zdejší podnikatele začali řadit i mladí ortodoxní Židé.\n"}
{"id": "624432", "url": "https://cs.wikipedia.org/wiki?curid=624432", "title": "Obora (přírodní památka, okres Kroměříž)", "text": "Obora (přírodní památka, okres Kroměříž)\n\nObora je přírodní památka ev. č. 284, lokalita Kotojedy v okrese Kroměříž. Správa AOPK Zlín. Důvodem ochrany je dubohabrový les se vzácnou květenou.\n\nJZ od přírodní památky a JJV od obce Jarohněvice se v rámci lesní lokality Obora nachází i archeologické stopy – mohylové pohřebiště Mohylník, který je kulturní památkou České republiky evidovanou v Ústředním seznamu kulturních památek České republiky pod rejstříkovým číslem 16563/7-5991.\n"}
{"id": "624433", "url": "https://cs.wikipedia.org/wiki?curid=624433", "title": "Pod Kozincem", "text": "Pod Kozincem\n\nPod Kozincem je přírodní památka ev. č. 322, lokalita Chvalčov v okrese Kroměříž. Správa AOPK Zlín. Důvodem ochrany je podhorská louka se vstavači, hořcem hořepníkem a dalšími druhy.\n\n"}
{"id": "624468", "url": "https://cs.wikipedia.org/wiki?curid=624468", "title": "Moravanské lúky", "text": "Moravanské lúky\n\nMoravanské lúky je přírodní rezervace ev. č. 1491, která se nachází v okrese Hodonín severně od obce Moravany a jihovýchodně od města Koryčany. Správa AOPK Brno. Jedná se o komplex podmáčených chřibských lesních luk rozkládající se na severních svazích kopce Bradlo.\n\nDůvodem ochrany je výskyt chráněných a ohrožených druhů rostlin včetně několika z čeledi vstavačovité.\n\n"}
{"id": "624483", "url": "https://cs.wikipedia.org/wiki?curid=624483", "title": "Jednotka (teorie okruhů)", "text": "Jednotka (teorie okruhů)\n\nJednotka neboli invertibilní prvek je v teorii okruhů takový prvek \"u\" nějakého okruhu \"R\", pro který v daném okruhu existuje inverzní prvek, tedy prvek \"v\" splňující\n\n\"uv\" = \"vu\" = 1,\n\nkde symbol 1 představuje jednotkový prvek (dolní index \"R\" označuje okruh — neutrální prvky různých okruhů se mohou vzájemně lišit).\n\n"}
{"id": "624490", "url": "https://cs.wikipedia.org/wiki?curid=624490", "title": "Zdravotnická záchranná služba Ústeckého kraje", "text": "Zdravotnická záchranná služba Ústeckého kraje\n\nZdravotnická záchranná služba Ústeckého kraje, příspěvková organizace (ZZSÚK, do 31. prosince 2003 \"Územní středisko záchranné služby v Ústí nad Labem, příspěvková organizace\") je příspěvková organizace a provozovatel zdravotnické záchranné služby v Ústeckém kraji. Hlavní náplní činnosti organizace je zajišťování odborné přednemocniční neodkladné péče (PNP) na území Ústeckého kraje podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 5 335 km² pro více než 850 000 obyvatel. V oblasti Ústeckého kraje je k dispozici celkem 38 výjezdových skupin a jedna skupina letecké záchranné služby rozmístěných na 21 výjezdových základnách.\n\n1. ledna 2004 vzniklo Územní středisko záchranné služby v Ústí nad Labem, jehož zřizovatelem je Ústecký kraj. K 31. prosinci 2003 zanikly okresní úřady a začala působnost nové krajské organizace. K územnímu středisku byly postupně připojovány jednotlivé okresní záchranné služby. V roce 2004 byly sloučeny pod krajskou organizaci záchranné služby okresů Ústí nad Labem, Děčín, Chomutov, Most, Teplice a Louny. V roce 2005 se připojily výjezdová základny v okrese Litoměřice. V roce 2007 došlo ke změně názvu organizace Zdravotnická záchranná služba Ústeckého kraje, příspěvková organizace.\n\nV rámci kraje funguje od června 2014 jednotné krajské zdravotnické operační středisko (KZOS) se sídlem v Ústí nad Labem. Dříve disponovalo krajské zdravotnické operační středisko dvěma částmi, které se nacházely v Ústí nad Labem a v Mostě. Středisko v Mostě spravovalo devět výjezdových základen, středisko v Ústí nad Labem pak koordinovalo posádky z deseti základen a leteckou záchrannou službu. Obě střediska byla propojena pomocí společné počítačové, radiové a telefonní sítě, a byla tak schopna se navzájem v případě komplikací zastoupit. Nové krajské zdravotnické operační středisko byl do provozu uvedeno v červnu 2014 a personálně je schopno zastoupit také krajské zdravotnické operační středisko Zdravotnické záchranné služby Plzeňského kraje, se kterou ústecká záchranná služba spolupracuje. Investice do nového střediska vyšla na více než 60 milionů korun.\n\nÚstecký kraj je pro potřeby záchranné služby rozčleněn do sedmi oblastních středisek, která čítají dohromady 21 výjezdových základen. Jednotlivá oblastní střediska respektují víceméně hranice okresů. Výjimkou je území okresu Louny, kde je jako oblastní středisko ustanovena výjezdová základna v Žatci, nikoliv v okresním městě Lounech. Jednotlivé výjezdové skupiny jsou řízeny z krajského zdravotnického operačního střediska.\n\nNa území celého kraje je k dispozici v nepřetržitém 24hodinovém provozu celkem 38 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář a rychlá lékařská pomoc (RLP) ve složení řidič-záchranář, lékař a zdravotnický záchranář. Zdravotnická záchranná služba Ústeckého kraje je jediná územní zdravotnická záchranná služba v České republice, která nevyužívá výjezdové skupiny ve víceúrovňovém setkávacím systému neboli systému Rendez-Vous s lékařem v osobním automobile.\n\nÚstecký kraj je pokryt sítí 21 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. Nejvíce výjezdových základen je umístěno na území oblastí Chomutov a Děčín. V roce 2008 byla otevřena nová výjezdová základna ve Velkém Šenově. 11. listopadu 2010 byla do provozu uvedena výjezdová základna v Rumburku. Obě základny již dříve existovaly, ale zázemí pro personál bylo v nevyhovujícím stavu. K dalšímu rozšíření zdravotnické záchranné služby došlo v prosinci 2013, kdy byla do provozu uvedena nová výjezdová základna v Klínech na Mostecku. Základna je obsazena výjezdovou skupinou rychlé zdravotnické pomoci.\n\nZdravotnická záchranná služba Ústeckého kraje provozovala do 31.3.2013 na území okresů Ústí nad Labem, Děčín, Teplice a Louny také dopravní zdravotní službu (DZS).\n\nProvoz letecké záchranné služby (LZS) byl v Ústeckém kraji zahájen v září 1991. Zdravotnickou část posádky letecké záchranné služby zajišťuje Zdravotnická záchranná služba Ústeckého kraje, ostatní provozní pracovníky včetně pilotů zajišťuje společnost DSA Ta je také provozovatelem samotného vrtulníku, v současnosti moderního stroje Eurocopter EC 135 T2. Volacím znakem vrtulníku je Kryštof 15. Provoz letecké záchranné služby je limitován východem a západem slunce, v nočních hodinách je pak letecká záchranná služba zajištěna z Prahy vrtulníkem Kryštof 01 nebo z Plzně vrtulníkem Kryštof 07. Provozní základna a heliport jsou umístěny v areálu Zdravotnické záchranné služby Ústeckého kraje v Ústí nad Labem.\n\n\n"}
{"id": "624513", "url": "https://cs.wikipedia.org/wiki?curid=624513", "title": "Kalač", "text": "Kalač\n\nKalač (též kaloč) je těžká sekera na dlouhém topůrku určená pro štípání velkých dřevěných špalků. K tomu je buď vhodně uzpůsobena svým rozšiřujícím se tvarem, jako sekera, anebo naopak jen úzkou čepelí, a pak jde o tzv. \"štípací kladivo\". Dále se kalač vyznačuje velkou vahou. Hmotnost kalače činí většinou 3 až 5 kg.\n\nTupá strana se dá použít i jako palice, například pro zatloukání klínů do dřeva. Její význam je však při opačném použití: Na rozdíl od obyčejné sekery má na druhé straně hlavy bytelnou plosku, jako kladivo. Kalač je tedy určen i pro údery: Používá se pro štípání polen ani ne tak jako sekera, ale spíše jako klín na násadě, kdy se do jeho plosky bije kladivem, typicky stejně mohutným. Kalač pak podstatně zvyšuje bezpečnost práce.\n\nKlasické kalače pro nasazení na dřevěné topůrko můžeme rozdělit na dva typy:\nModerní kalače nemají oka a jsou vsazeny do plastových topůrek.\nNa Severní Moravě se používá pojmenování pantok.\nPantok je dlouhá úzká sekera s cca 1 metr dlouhým topůrkem, která se používala v lese při dobývání pařezů na přesekání kořenů.\n"}
{"id": "624516", "url": "https://cs.wikipedia.org/wiki?curid=624516", "title": "Kalač (rozcestník)", "text": "Kalač (rozcestník)\n\nKalač nebo Kalac může znamenat:\n\n\n"}
{"id": "624517", "url": "https://cs.wikipedia.org/wiki?curid=624517", "title": "Praha založená Libuší a Přemyslem", "text": "Praha založená Libuší a Přemyslem\n\nPraha založená Libuší a Přemyslem (v italském originále Praga nascente da Libussa e Primislao, překládáno též jako \"Praha zrozená Libuší a Přemyslem\" či \" Praha Libuší a Přemyslem zrozená\") je výpravná barokní opera o třech dějstvích na libreto impresária Antonia Denzia (Denziho) z roku 1734 s použitím hudby různých soudobých skladatelů (pasticcio). Děj vychází z pověsti o kněžně Libuši a Přemyslu Oráčovi, je však obohacen zápletkami typicky pro barokní operu.\n\nOpera \"Praha založená Libuší a Přemyslem\" patří k nejvýznamnějších inscenacím uvedeným Antoniem Danzim (kol. 1690 - po 1763), impresáriem italské opery působící v Praze pod záštitou hraběte Františka Antonína Šporka v první třetině 18. století. Měla formu pasticcia, tj. ke zhudebnění nově vytvořeného libreta byly využity árie z jiných děl (zpravidla oper) různých skladatelů s původním, pozměněným nebo zcela novým textem. Jednalo se poslední z 57 Danziho pražských inscenací a zároveň o jeden z nejvýpravnějších a nejnáročnějších operních projektů barokní Prahy. Jak domácím námětem, tak měnící se výpravou (10 různých obrazů), scénickými efekty (např. Přemyslova dobytčata odletí do oblak) i věnováním celé české stavovské obci se Danzi snažil přilákat návštěvníky a odvrátit finanční úpadek své společnosti (ke kterému však stejně brzy došlo).\n\nZ opery se zachovalo jen libreto, není proto známo, jaká hudba je provázela. Byly však pravděpodobně využity árie skladatelů, jejichž díla Danziho společnost uváděla. Rozložení hlasových oborů sledovalo typickou barokní oblibu vysokých hlasů. V Danziho opeře nevystupovali tehdy obvyklí kastráti, proto většinu rolí, a to i mužských včetně Přemysla Oráče, obsadily ženy. Sám Danzi v představení zpíval roli rytíře Ctirada a hru uzavíral chvalozpěvem věnovaným Praze a císaři Karlu VI. Opera se nese především ve slavnostním duchu a neměla samostatná komická intermezza, vystupují v ní však i komické postavy Lesbina a Děvíry, za komické bylo jistě považováno i protimužské běsnění Vlasty. Vedle toho se objevují i lyrické milostné scény, jako divertissement sloužil balet děv z Vlastina a Šárčina průvodu - \"českých Amazonek\".\n\nNovodobou rekonstrukci díla provedl propagátor staré hudby Robert Hugo s využitím árií z oper, které byly v repertoáru Danziho pražské společnosti a které byly nebo mohly být pramenem pro hudební čísla pasticcia \" Praha Libuší a Přemyslem zrozená\". Skladateli vybranými pro tento účel byli zejména Antonio Vivaldi (s nímž Danzi udržoval úzké vztahy), dále Antonio Lotti, Giovanni Porta, Geminiano Giacomelli, Antonio Bioni, Francesco Gasparini a Leonardo Vinci. Rekonstruovanou operu Hugův soubor Capella Regia Praha uvedl poprvé v Míčovně Pražského hradu 22. května 2004 v rámci Mezinárodního hudebního festivalu Pražské jaro. V roce 2007 bylo uvedeno ve Valdštejnském paláci v Praze a na festivalu komorní hudby na zámku v Českém Krumlově.\n\n(1. obraz: Před hradbami Vyšehradu) Před hradbami Vyšehradu, sídla kněžny Libuše, se scházejí sarmatští princové Chlodmír a Gustav. První je zamilován do Libuše a chtěl by se stát králem, druhý je zamilován do Vlasty. Obě ženy je však odmítají. Princové se chtějí zmocnit jejich srdcí intrikou, k níž jim hodlá být nápomocen Gustavův sluha Lesbino; Lesbino se bude vydávat za hluchoněmého a získá tak cenné informace (Lesbinova árie \"Piani facciamo il nostro accordo\"). Chlodmír a Gustav jsou nyní spojenci a Gustav zpívá o své lásce k Vlastě (árie \"Perché si pieghi… La bella arciera\"). Přichází Libuše; Chlodmír ji opět marně žádá o vyslyšení svých citů, ale spíše než rozhodné odmítnutí královny jej rozhněvá arogance jejího důvěrníka Ctirada. V nepřítomnosti Libuše bouří Chlodmír lid proti ní (recitativ \"Forti Boemi\" a árie \"Solo conocchia, e fuso\"). Vrací se Libuše s průvodem, chválí postup prací při budování Prahy a chce odměnit předáky penězi. Ti však odmítají s tím, že si nepřejí peníze, nýbrž krále. Libuše se rozhněvá (árie \"Un Rege pretendi\"). Mezitím Šárka informuje Vlastu o tom, jak si Ctirad přisvojuje faktické rozhodování vládních záležitostí. To Vlastu rozhořčí, neboť nepokládá muže za způsobilé ke správě věcí veřejných (árie \"Mostreremo, che il nobile sesso\").\n\n(2. obraz: Venkovská krajina na Přemyslově stadickém panství) Děvíra vítá (několika českými slovy) na poli Přemysla. Ten čte báj o Kadmovi a o založení Théb a přitom běduje na svůj osud, který jej namísto vytouženého hrdinského života připoutal k selské práci (árie \"Tal l'usignuolo che innamorato\"). Děvíra se o samotě vysmívá Přemyslovu knihomolství (árie \"V'è fra noi quell'uso bello\").\n\n(3. obraz: Libušina knihovna s věštírnou - velká zlatá žába na zrcadle) Libuše se rozhodla vdát, ale neví za koho (\"Veggo ben nell'ascendente\"). Z věštírny se ozve hlas, který jí radí, jak nalezne ženicha (\"Odi, Libussa, e vedi\"). Přichází Vlasta a královna se jí svěřuje se svým rozhodnutím. Obě poznávají v prorokovaném muži Přemysla ze Stadic. Vlasta však Libuši od sňatku stále odrazuje. Gustav přichází vládkyni darovat \"hluchoněmého\" šaška Lesbina. Poté hovoří s Vlastou, představuje se jí nikoli vlastním jménem, ale jako vyslanec tlumočící lásku svého pána, knížete Sarmatů. Vlasta však jen opakuje své mínění o mužském pokolení (árie \"Quell'orgoglio del sesso virile\").\n\n(1. obraz: Audienční sál v Libušině sídle) Ctirad vyzve Chlodmíra za urážku Libuše na souboj; v něm je kníže poražen, avšak prchá s ukořistěným Ctiradovým mečem. Královna za přítomnosti celého dvora včetně Vlasty a Ctirada oznamuje své rozhodnutí: vdá se a vysílá posly, aby sledovali jejího bělouše, až najdou na poli muže jíst u železného stolu. Poselstvo povede Ctirad (árie Libuše \"Siete ingrate… Se del cielo\").\n\n(2. obraz: Předsálí) Vlasta varuje ženy včetně Šárky před vládou mužů (Šárčina árie \"Non sempre il caso arride\").\n\n(3. obraz: Krajina s brázdami a keři poblíž Stadic) Přemysl oře na poli (árie \"Usignuolo, il tuo lamento\"), a to s neskrývanou nechutí, protože se domnívá, že se narodil ke vládě. Obědvá prostý chléb na převráceném pluhu, když k němu přistoupí poselstvo vedené Ctiradem, který jej označuje za krále Čech. Přemysl cítí zadostiučinění (árie \"Poiche mi favella\").\n\n(4. obraz: Osvětlená místnost v pokojích určených pro Přemysla) Vlastě se protiví myšlenka krále jako takového, natož krále selského rodu. Chlodmír proto ji i Gustava zapojí do spiknutí, při němž hodlá Přemysla zavraždit Ctiradovým mečem. Vlasta za to slíbí manželství Gustavovi (árie \"Dal regno o da amore\"). Přicházející Libuše všem představuje nového krále, Vlasta jej zdráhavě vítá (árie \"Splendano, o regii sposi\"). Libuše jde připravit korunovaci (árie \"Tutto, a i rai… Del nuovo giorno\"), Přemysl zůstává sám jen ve společnosti \"hluchoněmého\" Lesbina. Zatímco novomanžel přemítá o svých povinnostech (\"In segne reali\"), Chlodmír se jej pokusí zavraždit, neuspěje však a zanechá za sebou Ctiradův meč; Přemysl jej nezahlédne, Lesbio jej však poznal. Všichni se seběhnou a nepochybují o Ctiradově vině, Vlasta nabádá k jeho odsouzení i bez vyslechnutí (árie \"Guarda poi, che del reo la presenza\"). Chlodmír přichází nabídnout své služby, ale tu stráže přivádějí Ctirada, který ze zrady obviňuje právě jeho. Libuše a Přemysl se radí o tom, jak zjistit pravdu (Přemyslova árie \"Non inalza dal suolo il vapore\"). Lesbino je mezitím na rozpacích, zda má prozradit, co viděl (árie \"Vanno in visita girando\").\n\n(1. obraz: Předsíň vězení) Libuše a Přemysl si nechají nejdříve předvést Ctirada; předstírají, že jsou přesvědčeni o jeho nevině, a ptají se jej, jaký trest radí uložit Chlodmírovi. Ctirad nabádá ke shovívavosti. Totéž se opakuje s Chlodmírem, který naopak žádá co největší přísnost. Přemysl usuzuje, že vinen je Chlodmír, což konečně potvrzuje svým svědectvím i Lesbino. Libuše je nyní přesvědčena o správnosti své volby manžela (árie \"La cervetta, timidetta\").\n\n(2. obraz: Zahrada na Vyšehradě) Chlodmír byl propuštěn, musí však Vlastě a Gustavovi oznámit ztroskotání jejich plánu. Vlasta ihned ruší svůj slib manželství s Gustavem (árie \"Se ricerco un faggio, o un fiore\"). Gustav a Chlodmír musí rezignovat na své ambice (Chlodmírova árie \"Taci bel core amante\").\n\n(3. obraz: Velká síň na Vyšehradě) Přemysl je korunován na českého krále (sbor a Libuše: \"Ad empir l'inclita sede\"). Libuše, Ctirad a Přemysl pak oslavují císaře Karla VI. a přejí mu mužného potomka, pějí slávu též českému království a městu Praze (závěrečný sbor \"Gloria, dovitia, e pace\").\n\n"}
{"id": "624519", "url": "https://cs.wikipedia.org/wiki?curid=624519", "title": "Andres Mustonen", "text": "Andres Mustonen\n\nAndres Mustonen (* 1. září 1953) je estonský dirigent a houslista.\n\nRoku 1977 absolvoval obor housle na tallinnské státní konzervatoři u Endela Lippuse, dále studoval i v Rakousku a Nizozemí. Dirigoval řadu významných orchestrů, přičemž interpretoval díla jak staré, tak i soudobé vážné hodby. Roku 1972 založil a doposud vede soubor staré hudby Hortus Musicus, čímž se stal jedním z průkopníků staré hudby v tehdejším východním bloku. Soubor má vedle nejstarších hudebních památek na repertoáru i skladby, které pro něj složili současní skladatelé jako Arvo Pärt, a nahrál více než 30 alb.\n\n"}
{"id": "624531", "url": "https://cs.wikipedia.org/wiki?curid=624531", "title": "AKSM-420", "text": "AKSM-420\n\nAKSM-420 Vitovt (zkratka v cyrilici АКСМ-420 Витовт, též jako \"Belkommunmaš 42003A\", \"Белкоммунмаш 42003А\") je nízkopodlažní trolejbus, který vyrobila běloruská společnost Belkommunmaš. Poprvé byl představen v srpnu 2007.\n\nTrolejbus má 35 míst k sezení, z toho 29 tvoří pevné sedačky, 6 z nich je sklopných. Díky tomu je tak možné upravit kapacitu vozidla v dobách dopravních špiček (méně sedících a více stojících). Trolejbusem může v jeden okamžik cestovat až 115 cestujících.\n\nRozměry trolejbusu odpovídají obecně přijatým standardům – délka 11, 97 metrů, šířka, 2,5 metru, výška, 2,86 metru. Rám stroje je vyroben z kompozitního materiálu. Trolejbus je vybaven nájezdovou rampou pro osoby se sníženou schopností pohybu, takže je možné, aby vozíčkář najel do vozidla přímo z úrovně chodníku. Vůz je také vybaven klimatizací, takže okna nemají prostor pro větrání.\n\nTrolejbus je vybaven akumulátory, takže vozidlo může jet až 5 km bez potřeby neustálého kontaktu s trolejovou sítí. Tento prvek, který je znám také i z českých trolejbusů, je zcela klíčový pro různé situace, mezi které se řadí například výluky, akutní změny trasy apod.\n\nV ulicích Minska se trolejbusy AKSM-420 objevily poprvé v září roku 2008. První z nich byl v provozu pouze ale 2 měsíce, a to na nejvytíženější lince č. 3. Poté byl opět vrácen výrobci.\n\nPravidelný provoz s těmito trolejbusy v Minsku začaly až v roce 2009. V období od května do září 2009 bylo dodáno celkem 5 trolejbusů (podělily se o ně celkem dvě místní vozovny). \n\nV tomto městě byl trolejbus AKSM-420 pouze krátkou dobu zkoušen; místní dopravní podnik vyslovil zájem se s tímto typem blíže seznámit.\n\nV létě 2009 se trolejbus tohoto typu objevil k velkému zájmu cestujících i ve Vitebsku, pouze ale jen na krátké období. Byl vrácen výrobci, nakonec nebylo rozhodnuto o pořízení tohoto typu pro místní síť.\n\nV září 2007 byl trolejbus Moskvanům představen na výstavišti Krokus-Expo. Též se objevil na výstavě KomTrnas v dubnu 2008.\n\n20. června 2008 byl tento model v Petrohradě oficiálně představen. Stroj byl ve městě zkoušen a poté odeslán zpět výrobci.\n\nV Kovrově byl trolejbus AKSM-420 nasazen do předvolební kampaně poslance Sergeje Konina. V pravidelném provozu však nebyl. Teprve až po souhlasu starosty byl nakonec odkoupen městem a nasazen pro tamní trolejbusovou síť. V říjnu 2010 byl po opravách a dlouhé odstávce nasazen do provozu.\n\nV kazaňské trolejbusové síti byl trolejbus tohoto typu zařazen do zkušebního provozu v září 2009; po měsíci začal jezdit pravidelně.\n\nDo turkmenské metropole byl jeden trolejbus AKSM-420 vypraven na podzim 2009. Charakteristickým rysem trolejbusu, který jezdil v Ašchabadu byla světle zelená barva, žádné sklopné sedačky, více místa u prvních dveří a okna s větracími otvory (vzhledem k tomu, že trolejbus byl určen pro značně teplejší prostředí. Z neznámých důvodů byl ovšem stroj nakonec vrácen výrobci.\n\n"}
{"id": "624533", "url": "https://cs.wikipedia.org/wiki?curid=624533", "title": "Lídice", "text": "Lídice\n\nLídice je obec v centrální části Panamy v provincii Panama. V roce 2010 zde žilo 5 307 obyvatel.\n\nMěsto bylo přejmenováno z původního názvu „Potrero“ k připomínce obce Lidice v Protektorátu Čechy a Morava (dnes Česká republika), která byla vyhlazena jednotkami SS 10. června 1942 jako odplata za atentát na Heydricha.\n"}
{"id": "624535", "url": "https://cs.wikipedia.org/wiki?curid=624535", "title": "The Silent Village", "text": "The Silent Village\n\nThe Silent Village je britský propagandistický film z roku 1943, natočený Crown Film Unit a režírovaný Humphrey Jenningsem. Film byl označen za jeden z 5 nejlepších dokumentárních filmů z roku 1943 National Board of Review.\n\n\"The Silent Village\" byl záměrně zfilmován jako pocta hornické komunitě v Lidicích, které byly místem děsivého nacistického zvěrstva 10. června 1942 vyhlazeny, všichni dospělí muži byli zastřeleni a ženy a děti byly poslány do koncentračních táborů, které jenom někteří přežili. Zprávy o masakru vyvolaly šok ve Spojeném království, zvláště v hornických oblastech těžby uhlí. Film rekapituluje události v Lidicích, ale transporty do Jižního Walesu k hornické komunitě Cwmgiedd měly indikovat, co by se mohlo stát v případě, kdyby německá invaze do Velké Británie v roce 1940 byla úspěšná; pak by podobná zvěrstva současně páchaná v okupované Evropě byla páchána i ve Velké Británii; film také ukazoval, proti čemu a za co Britové bojovali.\n\n"}
{"id": "624536", "url": "https://cs.wikipedia.org/wiki?curid=624536", "title": "Pavel Doucek", "text": "Pavel Doucek\n\nPavel Doucek (* 27. srpna 1970 Hradec Králové) je český herec. V roce 1985 debutoval na jevišti dnešního Klicperova divadla rolí Rogera ve hře Edwarda Albeeho \"Všechno na zahradě\". Zde působil stále jako elév až do roku 1993.\n\nV roce 1993 přijal nabídku olomouckého divadla do profesionálního angažmá od pana Baladi. Působil zde až do roku 2000. Z jeho nespočtu rolí v MDO nutno zmínit Jimiho v \"Obchodníkovi s deštěm\", Besano (\"Ten který dostává políčky\"), Pedro (\"Muž z kraje La Macha\"), Osip (\"Revizor\"). Pracoval pod takovými režiséry jako je M. Tarant, Z. Zasadny, L. Engelová.\n\nV Olomouci se stal i dvorním hercem ve studiu \"Hořící žirafy\". Pánové Drábek a Král mu umožnili účinkovat skoro ve všech jejich projektech odpremiérovaných v Olomouci. Stal se tak jednou z ikon tohoto studia. V letech 2000–2005 působil v hereckém ansáblu VČD Pardubice. Zde patřil k předním umělcům pardubického jeviště.\n\nJako umělec na volné noze se od roku 2005 do 2009 pohyboval v Praze. Vyzkoušel dva roky v divadle Metro co by Klaun v černém divadle F. Kratochvíla, jednoho z předních mimů naší republiky. Zahrál si na Shakespearských slavnostech ve hře Othello v režii P. Kracíka. Zvláštní nabídku přijal od Národního divadla, kde se setkal a umělecky vypomáhal bratrům Formanovým a jejich slavnému otci Miloši Formanovi při zkouškách hry \"Dobře placená procházka\" autoské dvojice Suchý-Šlitr.\n\nV roce 2009 se vrátil na olomoucké jeviště díky realizačnímu týmu šéfa činohry Romana Grossmanna. V roce 2010 hostuje v brněnském Mahenově divadle ve hře \"Nemrtvý aneb upír z Transylvánie\" v režii R. Grossmanna. Od 1. října 2010 je členem Národního divadla Brno.\n\nZ filmové či televizní tvorby nutno zmínit seriál \"Četnické humoresky\" v režii Antonína Moskalyka, ve kterém ztvárnil roli psovoda Antonína Šebestíka („Toníčka“). Na jaře roku 2009 založil s Petrou Trojanovou a Martinem Zahálkou „studio DrUpIn“.\n\nV červenci 2011 byl policií obviněn z toho, že na setkání studentů brněnské konzervatoře a JAMU přimíchal studentům do jídla marihuanu. Dvanáct z nich pak následně muselo být hospitalizováno.\n"}
{"id": "624540", "url": "https://cs.wikipedia.org/wiki?curid=624540", "title": "Simona Kubová", "text": "Simona Kubová\n\nSimona Kubová, rozená Baumrtová, (* 24. srpna 1991 Chomutov) je česká plavkyně, jejíž hlavní disciplínou je znak. V tomto stylu vybojovala bronzové medaile na MS v krátkém bazénu 2012, ME v plavání 2012 a tři bronzové kovy z mistrovství Evropy v krátkém bazénu. Stala se mnohonásobnou mistryní České republiky a drží pět českých rekordů (na 100 a 200m znak v 50metrovém bazénu + 50m, 200m znak a 100m polohový závod ve 25metrovém bazénu). \n\nSplnila dva „A“ limity zajišťující účast na londýnských Hrách XXX. olympiády, když na Velké ceně Českých Budějovic zaplavala znak na 200 m v čase 2:10,76 sekundy a na debrecínském Mistrovství Evropy pak znak na 100 m za 1:00,57 sekundy. Jako jediná z českých plavců se tak kvalifikovala do dvou disciplín.\n\nNa Fakultě tělesné výchovy a sportu Univerzity Karlovy vystudovala v letech 2010–2015 bakalářský a navazující magisterský obor fyzioterapie. Na téže fakultě následně nastoupila k doktorandskému studiu kinantropologie. \n\nV srpnu 2018 se v kostele v Klášterci nad Ohří vdala za fyzioterapeuta Kryštofa Kubu a přijala jeho příjmení. S manželem pracuje na McKenzieho klinice v Kladně. První akcí, kde startovala pod jménem Simona Kubová, se stalo zářijové Mistrovství Evropy 2018 v Glasgowě.\n\nSvůj první větší úspěch zaznamenala v roce 2005 na Evropském olympijském festivalu mládeže v italském Lignanu, kde se dokázala probojovat do finále A na 100 m znak a v čase 1:07,29 obsadila konečné 7. místo. Na této soutěži se představila ještě na dvojnásobné distanci, 200 m znak, kde v B finále obsadila 5. místo (celkově 13.) v čase 2:26,94.\n\nRok po úspěšném vystoupení na Evropském olympijském festivalu se představila na Mistrovství Evropy juniorů, které se v roce 2006 konalo ve španělském městě Palma de Mallorca. Nejvíce se ji dařilo ve znakovém sprintu na 50 m, kde v ranních rozplavbách zaplavala čas 30,75 a podařilo se ji postoupit do semifinále. Tam svůj čas ještě o 0,01s vylepšila a v celkovém pořadí to stačilo na 12. místo. Ve svých dalších startech se vešla do první dvacítky, když na 100 m znak obsadila 19. místo a na 200 m 18. místo.\n\nO rok později na MEJ 2007 se v belgických Antverpách postarala o nejlepší český výsledek, když na 200 m znak postupně prošla přes rozplavby, semifinále až do finále, kde časem 2:19,27 obsadila 7. místo. Do semifinále se ji ještě podařilo probojovat na poloviční trati 100 m znak, kde získala 10. místo v čase 1:05,25. Na nejkratším sprintu se ji tentokrát tolik nedařilo a v čase 31,32 skončila v rozplavbách na 25.místě.\n\nZúčastnila se 2. ročníku Mistrovství světa juniorů v plavání 2008, kde se ji podařilo na znakovém sprintu na 50 m vybojovat postup do semifinále časem 30,82. V odpoledním semifinále svůj čas vylepšit nedokázala a výkonem 31,01 obsadila 15. místo. Ve svých dalších startech již do semifinále neprošla, když skončila na 200 m znak na 19. místě a na 100 m znak obsadila celkové 22. místo.\n\nV roce 2008 si poprvé zajistila účast na evropském šampionátu s dospělými. Na Mistrovství Evropy v plavání v krátkém bazénu se jí nejvíce dařilo na 200 m trati znakem, kde časem 2:08,97 překonala svůj osobní rekord a obsadila 16. místo. V ostatních disciplínách zůstala jen těsně za svým osobním maximem a skončila na 29. místě na 50 m znak a na 32. místě na 100 m znak.\n\nI rok 2009 byl úspěšný, když se na 13. mistrovství světa v plavání dokázala jako jediná česká plavkyně dostat do semifinále, ve kterém vytvořila dosud platný český rekord na 200 m znak a v čase 2:10,79 obsadila celkové 15. místo. V dalších startech se ji nejvíce dařilo na 100 m znak, kde zaplavala čas 1:01,79 a ten znamenal konečné 26. místo. Předposlední den tohoto šampionátu Simona nastoupila ve štafetě 4x100PZ. V této štafetě na prvním úseku vytvořila český rekord a časem 1:01,56 se tak již podruhé na tomto šampionátu zapsala do rekordních tabulek a pomohla českému kvartetu k 15. místu.\n\nNa posledním šampionátu v supermoderních polyuretanových plavkách, Mistrovství Evropy v krátkém bazénu, se ji podařilo dvakrát vybojovat finálovou účast. Nejprve na 50 m znak, kdy z rozplaveb postupovala dokonce ze 3. místa. Ve večerním finále však její čas 27,12 i přes zlepšení stačil na 6. místo. A poté na 200 m distanci, kdy svým časem 2:05,07 vytvořila nový český rekord a obsadila celkové 7. místo. Nejméně se ji dařilo na trati 100 m znak, kde v novém osobním rekordu 58,65 obsadila celkovou 11.pozici.\n\nNa svém prvním evropském šampionátu v dlouhém bazénu se opět stala nejúspěšnější českou zástupkyní. Výkonem na 200 m znak 2:12,37 se probojovala až do finále, kde v téměř stejném čase (2:12,42) obsadila 7. místo. Na poloviční trati 100 m znak časem 1:01,78 zůstala pouhých 0,06s za postupem do finále. Ve sprintu na 50 m pak zůstala jen těsně za první desítkou, když časem 0:29,17 vybojovala v semifinále 11. místo.\n\nNa mistrovství Evropy 2010 v krátkém bazénu nejprve startovala na 100 m znak, kde časem 58,93 skončila ve finále na 4. místě. Následující den se pak postarala o svůj dosavadní největší úspěch, když obsadila na 50 m znak 3. místo (čas 27,30 s) a po šesti letech tak získala pro Českou republiku medaili z ME v plavání.. Závěrečný den se představila ještě na 200 m znak a v tomto závodě opět vybojovala finálovou účast a obsadila časem 2:06,45 celkové 5. místo.\n\nO měsíc později na Mistrovství světa 2010 v krátkém bazénu v Dubaji se jí nejvíce dařilo na 200 m znak, kde zaplavala čas 2:06,05 a obsadila ve finále 6. místo. Do odpoledních bojů se ji podařilo postoupit i na 50 m znak, kde se v semifinále umístila časem 27,33 na 12. místě. V semifinále se představila i ve své poslední disciplíně 100 m znak, kdy její čas 59,24 stačil na 16. pozici.\n\nV následujícím roce 2011 se ji nepodařilo obhájit semifinálovou účast ze šampionátu v Římě a na mistrovství světa v Šanghaji skončila nejlépe na 24. místě v čase 2:13,48 na 200 m znak. Ve zbylých 2 disciplínách obsadila shodně 30. pozici, na 50 m v čase 29,37 a na dvojnásobné distanci na 100 m výkonem 1:02,71.\n\nMěsíc po mistrovství světa se představila na letní univerziádě v čínském Šen-čenu. Zde se ji podařilo vybojovat finálovou účast, když časem 29,35 v rozplavbách obsadila postupovou 8.pozici. Ve finále zaplavala čas 29,41 a ten nakonec znamenal celkové 7. místo. Na 100 m znak v čase 1:02,44 a 200 m znak s časem 2:15,51 pak Simona vybojovala shodně 15. místo.\n\nV zimě 2011 na evropském šampionátu ovšem ukázala, že stále patří mezi evropskou špičku.\n\nNejprve na 100 m znak zaplavala svůj osobní rekord a časem 58,15 obsadila ve finále 6. místo. Další den byl na programu právě znakařský sprint na 50 m, ve kterém Simona obhajovala medaili z minulého šampionátu. Časem 27,75 postoupila do semifinále, tam zaplavala čas 27,33 a ten ji stačil na 7. postupové místo. Ve večerním finále pak Simona opět dokázala vybojovat bronzovou medaili ve výborném čase 26,94. Tímto časem vymazala z českých rekordů svůj velký vzor bývalou evropskou rekordmanku Ilonu Hlaváčkovou. Závěrečný den se Simona ještě představila na trati 200 m znak, kde jí čas 2:06,57 stačil na 7.pozici.\n\nVe květnu 2012 hostil maďarský Debrecín Mistrovství Evropy. Tento šampionát byl jak pro Baumrtovou, tak i pro celé české plavání nejúspěšnějším.\n\nPlavkyně zahájila svůj boj na dvousetmetrové trati znakem. Navzdory nemoci, která jí doprovázela před ME, se probojovala až do finále, kde i po špatně rozjetém začátku skončila na konečném šestém místě. Další trať byl závod na 100 metrů znakem. Z rozplaveb postoupila v novém českém rekordu, který měl hodnotu 1:01,44 a stačil na rozplavbové osmé místo. V odpoledním semifinále svůj čas dokonce ještě zlepšila na 1:00,88 (6. místo) a jako první Češka v historii se na dlouhém bazénu dostala pod hranici 1:01. Ve finále dokonce znovu vylepšila svůj výkon na 1:00,57, který byl jejím druhým splněným \"A\" limitem na Olympijské hry do Londýna, a co víc, stačil dokonce na bronzovou medaili, její první z \"dlouhého bazénu\".\n\nV prosinci 2012 na MS v krátkém bazénu v Istanbulu získala na 100 m znak bronzovou medaili v novém českém rekordu 0.57,18.\n\nSvého zatím nejlepšího výsledku na světové,vrcholné soutěži v 50m bazénu dosáhla Simona v disciplíně 100m znak, když obsadila 6. místo v novém osobním rekordu 59,84. Jen těsně jí unikla finálová účast na 50m znak, když skončila v semifinále a časem 28,20 obsadila celkové 9. místo.\n\nV prosinci 2013 získala Simona svojí první zlatou medaili na 50m znak časem 26,26. Dále pak získala dvě stříbrné medaile - na 100m znak časem 56,28(tento čas byl lepší, než původní evropský rekord) a na 200m znak časem 2:03,06. Bronzovou medaili pak získala společně s L.Svěcenou, P.Bartůňkem a T.Plevkem ve smíšené polohové štafetě (na prvním, znakovém úseku pak zaplavala 50m za 25,99)\n\npozn.: modře vyznačená pole znamenají vrcholnou sportovní akci v dané sezóně.\n\n"}
{"id": "624546", "url": "https://cs.wikipedia.org/wiki?curid=624546", "title": "Anna Chromy", "text": "Anna Chromy\n\nAnna Chromy (* 18. července 1940 Český Krumlov) je česká malířka a sochařka. Vyrůstala v Rakousku, v současnosti žije ve Francii a pracuje v Itálii.\n\nNa konci druhé světové války se s rodinou usadila ve Vídni. Rodiče si nemohli dovolit uměleckou školu, takže se Anna ke studiu umění dostala až po svém sňatku a přestěhování Paříže. Při studiu na École nationale supérieure des beaux-arts ji zaujal Salvador Dalí a jiní surrealisté. Ve svých dílech proto začala používat jemné barvy Williama Turnera.\n\nPo vážné nehodě z roku 1992 nebyla 8 let schopna malovat. Zaměřila se proto na bronzovou a mramorovou plastiku.\n\nAnna Chromy má ateliér v toskánské Pietrasantě, kde se také nachází slévárna bronzu. Na mramorových sochách pracuje v ateliéru Massima Galleniho v Pietrasantě. Tvoří také v Carraře ve Studiu Michelangelo Franka Barattiniho.\n\nNejznámějším dílem Anny Chromy je prázdný plášť, známý jako \"Plášť svědomí\", \"Pieta\" či \"Commendatore\", který se nachází v Salcburské katedrále, před Stavovským divadlem v Praze, v Národním archeologickém muzeu v Aténách a na dalších místech. V současné době přepracovává \"Plášť\" na více než čtyři metry vysokou kapli, která bude vytesána z jediného kusu bílého mramoru o váze 200 tun. Práce probíhá ve studiu Cave Michelangelo v Carraře.\n\nMezi další významné plastiky patří \"Olympijský duch\", který bude umístěn před budovu nové knihovny v Šanghaji a \"Europa\", současná reinterpretace antické bohyně, která bude umístěna před některou z evropských institucí. V roce 2009 daroval monacký kníže Albert II její dílo “Olivier d’Or” nositeli Nobelovy ceny za mír, Elimu Wieselovi. V roce 2008 darovala v chrámu Svatého Petra papeži Benediktu XVI model Pláště svědomí jako upomínku k založení Institutu svědomí.\n\nAnna Chromy hledá inspiraci zejména v operách, klasických tancích a antické mytologii. Její malby obsahují odkazy na díla vídeňské školy fantastického realismu a ostatních středoevropských umělců. Barvy, které často používá i na svých plastikách, mají jemný turnerovský podtón.\n\nSvé sochy počínaje rokem 2002 věnuje na různá, mnohdy velmi významná místa v Praze (\"Plášť svědomí\" u Stavovského divadla, \"Tančící fontána\" na Senovážném náměstí), přičemž umisťování některých soch provázely protesty odborné veřejnosti. Milan Knížák a Jiří Fajt kritizovali především uměleckou úroveň soch; historici umění Zdeněk Lukeš a Zuzana Krišková je považovali za jedny z nejhorších soch v Praze. Darované sochy neprocházejí výběrovým řízením. Darovanou sochu totiž město (např. Atény, Praha, nebo Salzburg) obvykle přijme a umístí dle přání autorky. Podle autora publikace o normalizačních plastikách \"Vetřelci a volavky\" Pavla Karouse si tak autorka darováním soch zlepšuje své portfolio. V roce 2003 vedl Milan Knížák demonstraci namířenou proti jejím sochám.\n\nNaopak při veřejném hlasování v roce 2017 o oblíbenosti moderních soch v Praze se \"Plášť svědomí\" umístil na prvním a \"Čeští muzikanti\" na pátém místě z dvaceti zveřejněných plastik.\n\n\n"}
{"id": "624550", "url": "https://cs.wikipedia.org/wiki?curid=624550", "title": "OVB Holding", "text": "OVB Holding\n\nOVB Holding AG je nadnárodní akciová společnost, zabývající se poskytováním finančních služeb a finančního poradenství. Byla založena v roce 1970 v Kolíně nad Rýnem. Od roku 2006 je kótována na frankfurtské burze. Působí ve 14 evropských zemích, kde získala přibližně 2,8 milionů zákazníků.\n\nNa českém trhu společnost působí jako akciová společnost s názvem \"OVB Allfinanz\" od roku 1993. Společnost je členem Unie společností finančního zprostředkování a poradenství (USF). Je dceřinou společností německé \"OVB Holding\". \n\n\nV roce 1997 začala OVB Allfinanz nabízet produkty švýcarského spolku Helvag, který investoval do realit a steakových restaurací. Minimální vklad byl 200 000,- Kč, 10 000,- Kč činil vstupní poplatek, přičemž OVB slibovala garantovaný roční výnos ve výši 5,6 %. Spolek Helvag ukončil svou činnost v červnu 2001, kdy policie provedla kontroly v sídlech společnosti ve Švýcarsku, Německu, Lucembursku a České republice. Státní zástupce ve Würzburgu obvinil manažery Helvagu ze zpronevěry, podvodu a praní špinavých peněz. Zatčeno bylo celkem 14 lidí. V červnu 2001 OVB Allfinanz stáhla produkty Helvagu z nabídky, aniž by stávající klienty informovala o problémech s investicí, tudíž někteří stále posílali v dobré víře pravidelné platby. Poprvé byli o potížích Helvagu informováni v srpnu 2002. Společnost byla definitivně vymazána z obchodního rejstříku 1. června 2006, přičemž o vklad v celkové hodnotě 300 000 000,- Kč přišlo zhruba 1200 investorů z České republiky.\n\nPoškození klienti založili občanské sdružení Investoři Helvag a podali na OVB několik trestních oznámení a soudních žalob, v nichž požadovali kompenzaci za ztracenou investici.\n\nV roce 2016 natočil student dokumentaristiky Jakub Charvát o praktikách společnosti OVB Allfinanz půlhodinový dokument \"Rada nad zlato\". OVB Allfinanz autora dokumentu zažalovala za poškozování dobrého jména, požadovala odškodné a různými prostředky včetně předběžného soudního opatření se pokoušela o zamezení promítání dokumentu. Autor dokumentu kritizuje firemní kulturu OVB a nedostatečnou erudici finančních poradců, kteří jsou dle jeho názoru rekrutováni převážně mezi středoškoláky a vysokoškoláky, kteří ve skutečnosti nerozumí finančním produktům, které nabízejí. Kritizován zde je i ekonomický princip, tzv. multi-level marketing, připomínající pyramidu, na kterém fungování OVB Allfinanz spočívá. V závěru dokumentu jsou kritizované také další společnosti poskytující „nezávislé“ finanční poradenství. Ani ne měsíc po největších diskusích okolo filmu byli ve firmě odvoláni tři vysocí manažeři.\n\nV roce 2016 dostala OVB Allfinanz od České národní banky finanční pokutu ve výši 5 miliónů Kč za užívání tzv. klamavých obchodních praktik.\n\n"}
{"id": "624565", "url": "https://cs.wikipedia.org/wiki?curid=624565", "title": "Homofonie (hudba)", "text": "Homofonie (hudba)\n\nHomofonie (z řečtiny) znamená takový druh vícehlasé hudby, při němž je jeden vedoucí melodický hlas (\"cantus firmus\") doprovázen jedním nebo několika doprovodnými. Všechny mají společný rytmus a dohromady tvoří akordy. \n\nVe starém Řecku znamenala homofonie způsob zpěvu, kdy hlavní hlas provázelo několik dalších hlasů v unisonu nebo oktávě. Homofonie v dnešním smyslu vznikla zřejmě už ve středověku, ale její zápisy se nezachovaly. Utváří se v hudbě renesance. Rozšířila se v raném baroku počátkem 17. století a rozvíjela se souběžně s operou. Šlo v ní totiž o to, aby slovům vedoucího hlasu bylo lépe rozumět než v polyfonii. Tak vznikl monodický styl a generálbas (basso continuo). Homofonie je běžná v celé novější hudbě, klasické i populární, kde vedoucím hlasem bývá zpěv a doprovod tvoří různé nástroje. \n\n\"Ottův slovník naučný\", heslo Homofonie. Sv. 11, str. 530.\n\n\n"}
{"id": "624569", "url": "https://cs.wikipedia.org/wiki?curid=624569", "title": "Třída Atago", "text": "Třída Atago\n\nTřída Atago je třída nejmodernějších torpédoborců Japonských námořních sil sebeobrany. Skládá se z jednotek \"Atago\" a \"Ašigara\", postavených v letech 2004–2008 jako vylepšení torpédoborců třídy \"Kongó\". Plavidla jsou vybavena americkým zbraňovým systémem Aegis a zajišťují protivzdušnou obranu flotily. Parametry jsou blízká verzi Flight IIA americké třídy \"Arleigh Burke\". Vylepšená verze této třídy je stavěna jako třída \"Maja\".\n\nStavba první jednotky \"Atago\" byla zahájena v roce 2004, na vodu byl trup spuštěn v dubnu 2005 a do služby torpédoborec vstoupil v roce 2007. Stavba \"Ašigara\" byla zahájena v roce 2005, v roce 2006 byla spuštěna na vodu a roku 2008 přijata do služby.\n\nV roce 2015 japonská vláda přidělila prostředky na stavbu druhé série torpédoborců třídy \"Atago\", označené jako třída \"Maja\". Objednané dvě jednotky, označované jako 27DD, mají být do služby přijaty v letech 2020–2021. Oproti první dvojici mají mít výtlak zvětšený na 8200 t, přičemž pohon bude koncepce COGLAG.\n\nJednotky třídy \"Atago\":\n\nTorpédoborce nesou americký zbraňový systém Aegis, který dokáže sledovat najednou až 200 vzdušných cílů. Jádrem výzbroje lodí jsou dvě skupiny vertikálních odpalovacích zařízení Mk 41 s celkovou kapacitou 96 řízených střel — 64 na zádi a 32 na přídi. Z nich jsou odpalovány řízené střely SM-2MR a protiponorková torpéda RUM-139 VL-ASROC. Dále nesou dva čtyřnásobné kontejnery protilodních střel SSM-1B. Hlavňovou výzbroj tvoří jeden 127mm kanón OTO Melara s délkou hlavně 54 ráží a dva systémy blízké obrany Phalanx CIWS. Protiponorkovou výzbroj doplňují dva trojhlavňové 324mm protiponorkové torpédomety. Na palubě je přistávací plošina a hangár pro operace dvou protiponorkových vrtulníků.\n\nPohon koncepce COGAG využívá čtyř plynových turbín General Electric LM2500. Lodní šrouby jsou dva. Lodě dosahují rychlosti 30 uzlů.\n\n"}
{"id": "624580", "url": "https://cs.wikipedia.org/wiki?curid=624580", "title": "Barbora Závadová", "text": "Barbora Závadová\n\nBarbora Závadová (* 23. ledna 1993 Ostrava, Česká republika) je česká plavkyně, jejíž hlavní disciplínou je polohový závod. Na Mistrovství Evropy 2012 v Debrecínu získala v této disciplíně na 400 metrů bronzovou medaili. V roce 2012 držela čtyři z pěti českých polohovkových rekordů.\n\nV roce 2010 vybojovala na Olympijských hrách mládeže první českou medaili, když obsadila třetí místo v disciplíně 200 metrů polohový závod.\n\nVe svých 17 letech má za sebou několik evropských šampionátů dospělých. Šestá skončila v polohovém závodu na 400 metrů na ME 2010 v nizozemském Eindhovenu. Na mistrovství světa v krátkém bazénu v Dubaji dosáhla na finálovou účast ve své nejsilnější disciplíně 400PZ a obsadila 7. místo. Tento výsledek dokázala zopakovat i v roce 2011, když na mistrovství světa na dlouhém bazénu obsadila 7. místo. Výsledným časem 4:36,96 téměř o 5s překonala svůj vlastní český rekord a splnila limit A pro účast na Olympijských hrách 2012.\n\nNa zimním evropském šampionátu 2011 dlouho bojovala o medaili na 400PZ, která ji nakonec unikla o 35 setin sekundy a v novém českém rekordu 04:28,21 obsadila 4. místo.\n\npozn.: modře vyznačená pole znamenají vrcholnou sportovní akci v dané sezóně.\n\n"}
{"id": "624585", "url": "https://cs.wikipedia.org/wiki?curid=624585", "title": "Seznam vlád Estonska", "text": "Seznam vlád Estonska\n\n\n\n\n\n\n\n\n\n\n\n\n\n\n\n"}
{"id": "624586", "url": "https://cs.wikipedia.org/wiki?curid=624586", "title": "Vratislav Nechleba", "text": "Vratislav Nechleba\n\nVratislav Nechleba (17. června 1885, Praha-Vinohrady – 26. července 1965, Praha) byl český malíř - portrétista, profesor AVU.\n\nPo absolvování reálky v Lounech (1902) vystudoval Akademii výtvarných umění v Praze v letech 1902–1907 v ateliéru profesora Maxmiliána Pirnera. Poté na základě Lerchova stipendia absolvoval studijní cesty do Itálie, Rakouska a Německa. V roce 1918 byl jmenován profesorem na AVU. Zde působil až do roku 1958. Několikrát byl zvolen rektorem AVU (1926–1928, 1931–1933, 1939–1940, 1945–1946).\n\nV letech 1908–1949 byl členem SVU Mánes.\n\nNejznámější část jeho díla tvoří portréty, včetně tzv. oficiálních portrétů – herec Eduard Vojan (1911), malíř T. F. Šimon (1922), Karel Kramář, Tomáš Garrigue Masaryk, portréty členů rodiny Bartoňů z Dobenína (majitelů zámku v Novém Městě nad Metují) a mnoho dalších. Vedle toho se věnoval i krajinomalbě, žánrovým výjevům a zátiší. Namaloval i řadu autoportrétů. Po roce 1945 portrétoval rovněž komunistické představitele státu (Klement Gottwald, Antonín Zápotocký).\n\nIlustroval i knihy (Příjezd T. G. Masaryka do vlasti 1918 a j.)\n\n\n\n"}
{"id": "624587", "url": "https://cs.wikipedia.org/wiki?curid=624587", "title": "Saratožský průliv", "text": "Saratožský průliv\n\nSaratožský průliv (\"angl. Saratoga Passage\") je částí Pugetova zálivu a odděluje od sebe Whidbeyho a Caamañův ostrov. Její celková délka je 29 kilometrů a propojuje záliv Possession a Skagitský záliv. Na jihu dosahuje hloubky až 183 metrů, na severu pouze 27. Langley je jediné město na březích průlivu.\n\nVětšina pobřeží jsou vysoké břehy porostlé lesy, často mají písčitý či jílový podklad. Pláže bývají písčité nebo štěrkové s dobrým odlivem. \n\nV průlivu funguje námořní doprava, především rekreační a rybářské lodě. Občas se zde objeví remorkéry, které směřují ke Klamnému průlivu nebo Swinomišskému kanálu. Vysokorychlostní trajekty, které plují mezi Seattlem a Victorií nebo Friday Harborem využívají Saratožský a Klamný průliv jako alternativní cestu k úžině Juana de Fucy za nepříznivého počasí. Oblast je celkově považována za rekreační.\n\nPrůliv oplývá vysokou populací krabů, škeblí a platýsů. Dříve zdejší vody obývalo také mnoho lososů, korušek amerických a sleďů tichomořských. Většina rybaření na Whidbeyho ostrově se ale odehrává na západním pobřeží nebo na březích zálivu Possession a Klamného průlivu.\n\nSaratožský záliv byl pojmenován Charlesem Wilkesem při jeho expedici mezi lety 1838 a 1842 po lodi USS Saratoga, která sloužila v Britsko-americké válce. George Vancouver ho dříve pojmenoval \"Port Gardner\" po námořníkovi Alanu Gardnerovi. Jméno nyní nese Gardnerova zátoka na břehu města Everett.\n"}
{"id": "624590", "url": "https://cs.wikipedia.org/wiki?curid=624590", "title": "Akacuki (sonda)", "text": "Akacuki (sonda)\n\nAkacuki ( , doslova \"úsvit\") je vesmírná sonda Japonské kosmické agentury určená k průzkumu Venuše. Byla vynesena do vesmíru z kosmického centra Tanegašima raketou H-IIA dne 20. května 2010. Měla po dobu nejméně dvou let provádět vědecký výzkum v okolí Venuše. Přístroje sondy jsou určeny pro globální zmapování atmosféry a její složení, dálkový průzkum povrchu planety.\n\nPo neúspěšném navedení na oběžnou dráhu Venuše 6. prosince 2010 obíhala sonda pět let kolem Slunce. Dne 7. prosince 2015 na druhý pokus úspěšně zaparkovala na oběžné dráze planety, ačkoliv jiné, než bylo původně plánováno.\n"}
{"id": "624591", "url": "https://cs.wikipedia.org/wiki?curid=624591", "title": "Brian Wilson", "text": "Brian Wilson\n\nBrian Douglas Wilson (* 20. června 1942, Inglewood, Kalifornie) je americký hudebník, lídr a hlavní skladatel skupiny The Beach Boys. Ve skupině hrál na baskytaru a klávesy. Občas se ujal role hlavního nebo doprovodného vokalisty. Ve skupině byl také producentem a aranžérem. Několik let byl závislý na drogách a trpěl duševními chorobami, což přispívalo k napětí mezi členy skupiny. Po letech léčení a zotavování se v roce 1988 vydal na sólovou dráhu.\n\n\n"}
{"id": "624593", "url": "https://cs.wikipedia.org/wiki?curid=624593", "title": "Seznam ministrů zahraničních věcí Estonska", "text": "Seznam ministrů zahraničních věcí Estonska\n\nSeznam ministrů zahraničních věcí Estonské republiky.\n\n\n\n\n"}
{"id": "624599", "url": "https://cs.wikipedia.org/wiki?curid=624599", "title": "Dinosauří mumie", "text": "Dinosauří mumie\n\nDinosauří mumie je nepřesné označení pro extrémně dobře zachované zkameněliny neptačích dinosaurů, obsahující kromě obvyklých zkamenělých kostí také otisky kůže a měkkých částí těla (svaloviny, vnitřností) nebo dokonce stopy po původních organických molekulách v organismu dávno vyhynulých tvorů. Mezi známé exempláře patří zejména kachnozobí dinosauři – \"Edmontosaurus\" \"Dakota\" nebo \"Brachylophosaurus\" \"Leonardo\".\n\nPod pojmem \"Dinosauří mumie\" však byla dříve známá zejména fosílie \"trachodona\" (dnes \"Edmontosaurus annectens\") z Amerického muzea přírodních věd. Ta byla objevena proslulým Charlesem H. Sternbergem v roce 1908 u města Lusk ve Wyomingu. Fosílie má zachovány četné otisky kůže, rohoviny zobáku a další měkké tkáně. Zkoumal ji paleontolog Henry Fairfield Osborn, který také v roce 1912 přišel s teorií o jejím vzniku (předpokládal, že tělo mrtvého dinosaura bylo rychle překryto jemným pískem, který uchoval také detaily ve stavbě a vzorování kůže).\n\n"}
{"id": "624600", "url": "https://cs.wikipedia.org/wiki?curid=624600", "title": "Jacques Lemaire", "text": "Jacques Lemaire\n\nJacques Lemaire (* 7. září 1945, LaSalle, Québec, Kanada) je bývalý kanadský hokejista a hokejový trenér. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJako junior hrával za Montreal Junior Canadiens, celou svou kariéru v NHL odehrál za Montreal Canadiens. Působil zde celkem 12 sezón v letech 1967 až 1979. Byl důležitou součástí týmu v jeho slavné éře, za svou kariéru získal osmkrát Stanley Cup. Byl známý svou tvrdou a přesnou střelou, která byla ve své době považovaná za druhou nejtvrdší po Bobby Hullovi. V každé se svých 12 sezón překonal hranici 20 gólů, celkem v NHL zaznamenal 366 gólů a 469 asistencí v 853 utkáních. V roce 1989 odešel do Švýcarska, kde působil dva roky jako hrající trenér v HC Sierre.\n\nS trenérskou kariérou začal ve Švýcarsku. V letech 1983 až 1985 trénoval Montreal Canadiens, v devadesátých letech pak New Jersey Devils, které dovedl v roce 1995 k vítězství ve Stanley Cupu. Vzhledem k tomu, že dvakrát Stanley Cup získal jako generální manažer Montreal Canadiens (v letech 1986 a 1993), byl to jeho celkově už 11. titul. Často byl kritizován odborníky a médii za svůj defenzivní styl. Od roku 2000 se stal prvním hlavním trenérem klubu Minnesota Wild. Jeho nejúspěšnější sezónou s tímto týmem byl ročník 2002/2003, kdy tým dovedl do finále Západní konference. Tam Minnesota podlehla Anaheimu 0:4 na zápasy. Lemaire byl poté oceněn podruhé v kariéře Jack Adams Award pro nejlepšího trenéra. Jinak pod Lemairovým vedením vypadávala Minnesota v prvním kole nebo zůstala před branami playoff. V klubu působil až do roku 2009, poté strávil rok opět v New Jersey a na konci sezóny 2009/2010 oznámil ukončení kariéry hlavního trenéra.\nBěhem olympijských her 2010 působil u kanadské reprezentace jako asistent trenéra Mika Babcocka a pomohl týmu ke zlatým medailím.\n\n\n"}
{"id": "624625", "url": "https://cs.wikipedia.org/wiki?curid=624625", "title": "Kostel Saint-Paul de Montmartre", "text": "Kostel Saint-Paul de Montmartre\n\nKostel Saint-Paul de Montmartre (neboli \"kostel sv. Pavla na Montmartru\") je protestantský farní kostel v 18. obvodu v Paříži, na \"Boulevardu Barbès\" č. 90.\n\nDo roku 1840 působili v Paříži čtyři luteránští pastoři. Později přibyl pastor Jean-Jacques Hosemann, který působil na předměstí na území bývalých obcí La Chapelle, Montmartre, Batignolles, La Villette a Belleville. Samostatná farnost vznikla v roce 1855 a postupně sídlila v ulicích \"Rue Myrha\", \"Rue Doudeauville\", \"Rue des Trois Frères\" a \"Rue des Poissonniers\". Mše byly slouženy ve francouzštině a němčině. Stavební práce na vlastním kostele začaly koncem roku 1896 a první mše se uskutečnila v listopadu 1897. V roce 2002 se farářkou stala Marie-France Robert, první žena v čele luteránské církve v Paříži.\n\nArchitektem kostela byl Auguste Rey, který mj. vystavěl i protestantský kostel Bon Secours v 11. obvodu. Kostel je v římsko-byzantském slohu s geometrickými a rostlinnými vzory. Kamenná fasáda vedoucí do ulice je zakončena věží. Interiér kostela je jednoduchý a prosvětlený. Po obou stranách hlavní lodi jsou oblouky, které nesou emporu. Varhany jsou umístěny nad vstupem do kostela. Chór má půlkruhový tvar. Kapacita kostela je tři sta osob, která je rozdělena mezi hlavní a boční lodě (246 míst) a galerii (84 míst).\n\n"}
{"id": "624629", "url": "https://cs.wikipedia.org/wiki?curid=624629", "title": "Metra Blansko", "text": "Metra Blansko\n\nMetra Blansko je společnost v Blansku, která se zabývá výrobou přístrojů pro měření elektrických a neelektrických veličin.\n\nRoku 1911 začal Ing. Erich Roučka jako první v Rakousku-Uhersku vyrábět elektrické měřící přístroje a regulační soustavy pro tepelnou techniku. Továrna se postupně rozrůstala a její produkce si získala obdiv a respekt. Roučka dodával za první světové války značné množství výrobků pro válečné využití. Po válce výroba poklesla, ovšem po studijní cestě po Americe se výroba rozšířila na automatické regulace kotlů, elektrické přístroje pro doly a hutě, apod. Erich Roučka během svého života přihlásil kolem 850 patentů. Ve 30. letech postavil novou továrnu ve Slatině a továrnu v Blansku prodal roku 1934 podnikateli Robertu Sochorovi. Továrna až do svého znárodnění v roce 1945 nesla název \"Sochorova továrna\". \n\nPo roce 1945 se firma začala jmenovat \"Metra Blansko\" a stala se vedoucím oborovým podnikem, ke kterému byly přidruženy další podniky po celém Československu. V průběhu dalších desetiletí se stala významným podnikem, který měl přes 5000 zaměstnanců. Jako špičkový elektrotechnický výrobce produkoval též přístroje pro vojenskou a kosmickou techniku, která byla vyvážena i do tehdejšího SSSR. V roce 1964 podnik utajeně navštívil hlavní konstruktér sovětského vesmírného programu Sergej Koroljov. V šedesátých letech docházelo k prudkému rozvoji výroby a základní podnik na Hybešově ulici přestal vyhovovat. Proto byl od roku 1964 budován v několika etapách na Poříčí v Blansku nový závod. Rozmach podniku skončil počátkem 90. let, kdy došlo k společenským změnám a podnik byl privatizován kupónovou metodou. Vzhledem k rozpadu trhů i k zastarávání části produkce došlo k prudkému omezení výroby a rozprodeji části majetku a snižování počtu zaměstnanců. \n\nVýroba dnes\n\nDnes se Metra Blansko zaobírá tradiční výrobou měřících přístrojů. Dnes vyrábí .-rozvaděčové a panelové měřící přístroje(voltmetry,ampérmetry, wattmetry, varmetry, synchroskopy,) ,revizní přístroje,přístroje pro diagnostiku sítě,elektronické vlakové rychloměry,klešťové přístroje,měřiče izolačních odporů,měřiče zemnících odporů,bočníky atd.\n\nDále Metra Blansko provádí kalibrační služby a výrobu v oblasti zakázkové elektrotechniky. \n\n\n"}
{"id": "624630", "url": "https://cs.wikipedia.org/wiki?curid=624630", "title": "Bifilární vinutí", "text": "Bifilární vinutí\n\nBifilární vinutí je v elektrotechnice vinutí provedené zdvojeným vodičem (párem souběžně vinutých vodičů). Vodiče mohou být měděné lakované (smaltované), páskové nebo z odporové slitiny.\n\nPokud oba vodiče na jednom konci spojíme, protéká proud v sousedících vodičích opačným směrem. Vznikající magnetická pole působí proti sobě a jejich účinky se navzájem vyruší. Takové vinutí se využívá při výrobě drátových rezistorů s velmi malou parazitní indukčností.\n\nV případě, že oba vodiče využijeme jako samostatná vinutí transformátoru, získáme transformátor se zvlášť malou rozptylovou indukčností. Bifilárně nebo i vícenásobně vinuté transformátory vynikají zvláště dobrými impulsně přenosovými vlastnostmi. Těchto vlastností se využívá například při řízení dvojic spínacích tranzistorů. Vodiče takového transformátoru vineme paralelně, případně jako vzájemně zkroucené. Nevýhodou je ovšem zvýšení kapacity takto těsně souvisejících vinutí.\n\nV mechanice se jako bifilární závěs označuje zavěšení kyvadla (závaží) ve dvou bodech. Takové kyvadlo se může kývat pouze v jediné rovině.\n\n\n"}
{"id": "624632", "url": "https://cs.wikipedia.org/wiki?curid=624632", "title": "Čirůvka bílá", "text": "Čirůvka bílá\n\nČirůvka bílá (\"Tricholoma album\") je nejedlá houba.\nRoste od září do října v listnatých lesích v písčité půdě. Je rozšířená v celém mírném pásmu severní polokoule.\nTato houba má klobouk v průměru o velikosti 50–120 mm, v mládí je klenutý, v dospělosti ploše rozprostřený, nejprve bývá celý bílý, později jemně nažloutlý (uprostřed nejtmavší), hladký, matný a holý. Lupeny jsou 4–6 mm široké, nejprve bílé, později trochu nažloutlé, při košťále zoubkem vykrojené, dosti husté, hrubé a křehké. Třeň je 50–80 mm dlouhý a 10–18 mm tlustý, nepravidelně válcovitý, plný, bílý, hladký a holý. Výtrusný prach je bílý. Někteří starší autoři ji pokládali i za jedovatou.\n"}
{"id": "624639", "url": "https://cs.wikipedia.org/wiki?curid=624639", "title": "TNF receptor", "text": "TNF receptor\n\nTNF receptory (TNFR) jsou specifické cytokinové receptory tvořící poměrně velkou rodinu receptorů, které se účastní řízení buněčného růstu, diferenciace a programované smrti, a to zejména v rámci imunitního systému, ale i jinde. Ke známým TNF receptorům patří např. TNFR1, TNFR2, Fas, LTBR, AITR (TNFRSF18) nebo CD40, celkem u savců asi 29 členů. Na první dva jmenované se váže TNF-α, na LTBR se váže TNF-β, ostatní receptory mají různé jiné ligandy.\n\nPo navázání TNF ligandu, což je obvykle membránový protein na jiné buňce, dojde k přenosu signálu dovnitř buňky. U tzv. receptorů smrti (např. Fas, TNFR1) dochází přes death doménu k aktivaci kaspáz a tedy k apoptóze. Přenos signálu z ostatních TNF receptorů však řídí proteiny TRAF, kterých je minimálně šest a každá má zřejmě poněkud odlišné účinky na buňku. Tím se také vysvětluje, že TNF receptory mají tak rozmanité funkce. Mnohdy dochází k transdukci přes NF-κB, jindy k aktivaci MAP kináz.\n"}
{"id": "624641", "url": "https://cs.wikipedia.org/wiki?curid=624641", "title": "Přehon", "text": "Přehon\n\nPřehon je přírodní památka ev. č. 342, lokalita Chvalnov v okrese Kroměříž. Správa AOPK Zlín. Důvodem ochrany je ostrůvek teplomilné květeny s hojným výskytem záhořanky žluté.\n"}
{"id": "624642", "url": "https://cs.wikipedia.org/wiki?curid=624642", "title": "Rameno Moravy", "text": "Rameno Moravy\n\nRameno Moravy je přírodní památka ev. č. 1764, lokalita Postoupky (místní část města Kroměříž) na katastrálním území Miňůvky v okrese Kroměříž. Správa AOPK Zlín. Důvodem ochrany je slepé rameno Moravy se zbytky vodních a mokřadních společenstev. Je jedinou přirozenou lokalitou stulíku žlutého (Nuphar luteus) na Kroměřížsku. V lokalitě přírodní památky se nachází pamětní deska Ladislava Zlatušky. Kolem památky prochází \"modrá turistická trasa\", která ve směru od kroměřížského nádraží vede po břehu Moravy kolem vodní elektrárny Strž a přes miňůvský most pokračuje do Chropyně.\n"}
{"id": "624643", "url": "https://cs.wikipedia.org/wiki?curid=624643", "title": "SO-DIMM", "text": "SO-DIMM\n\nSO-DIMM (zkratka z anglického ) je typ počítačové paměti vytvořený pomocí integrovaných obvodů. Jedná se o rozměrově menší alternativu pamětí DIMM, proti kterým jsou zhruba poloviční.\n\nPoužívají se primárně v přenosných zařízeních, zejména noteboocích, dále v malých univerzálních počítačích postavených na platformách se základní deskou typu Mini-ITX, v dražších rozšiřitelných počítačových tiskárnách a v síťovém hardware, například směrovačích.\n\nVětšinu typů pamětí SO-DIMM lze na první pohled rozpoznat výraznými výřezy, které je charakterizují a zabraňují jejich záměně za jiné typy pamětí , které nejsou podporované daným zařízením.\nPaměti SO-DIMM dělíme takto :\n\n200 pinové paměti SO-DIMM mohou být typu DDR nebo DDR2. V obou případech je výřez situován na jedné pětině délce plošného spoje paměti (20 pinů + výřez + 80 pinů). V případě paměti typu DDR2 je výřez situován o něco blíže ke středu desky, než je tomu u typu DDR.\n\nTyto dva typy pamětí SO-DIMM (DDR a DDR2) nejsou zaměnitelné. Různé pozice výřezů (zámků) jsou navrženy speciálně tak, aby bylo zabráněno instalaci do jiných desek než k deskám určených pro daný typ pamětí.\n\nTato variabilita je taktéž navržena kvůli jiným rychlostem pamětí, různými typy řadičů pro paměti a v neposlední řadě taktéž hlavně kvůli elektrické nekompatibilitě. Paměti typu DDR a DDR2 mají jiná provozní elektrická napětí. Paměť typu DDR vyžaduje elektrické napětí 2,6 V zatímco paměť typu DDR2 1,8 V.\n\n200 a 204 pinové paměti SO-DIMM měří okolo 6,76 cm na délku a jejich šířka je 3,175 cm s maximální tloušťkou okolo 0,38 cm.\n\nPaměti SO-DIMM typu DDR2 pracují převážně na frekvencích od 200 MHz až k 800 MHz (PC2-6400).\n\nJeden z nejnovějších typů 204 pinové paměti SO-DIMM obsahuje DDR3 SDRAM, se specifikacemi jako je PC3-6400, PC3-8500, PC3-10600, a PC3-12800.\n\n"}
{"id": "624652", "url": "https://cs.wikipedia.org/wiki?curid=624652", "title": "Pull up rezistor", "text": "Pull up rezistor\n\nTakzvaný pull up rezistor je v elektronice prvek činného odporu v logickém obvodu, za jehož pomoci se na vodiči nesoucím informaci určuje logická hodnota v době, kdy není definována žádným zařízením. To nastává v případě nezapojeného vstupu, vstupu, k němuž je připojena vysoká impedance, nebo výstupu s otevřeným kolektorem.\n\nHodnota pull-up rezistoru se volí tak, aby elektrický proud, jenž teče ze zdroje elektrického napětí nebyl příliš velký; cílem je přitom snížení spotřeby celého zařízení. Kdyby naproti tomu spojení se zdrojem napětí vůbec neexistovalo (nebo by hodnota pull-up rezistoru byla příliš velká), logická hodnota by závisela na vnějších faktorech (elektromagnetickém poli).\n\nPull up rezistor se typicky používá na sběrnicích a od \"pull down rezistoru\" jej odlišuje fakt, že není umístěný mezi nosičem informace a zemí, ale nosičem informace a napájecím napětím. V pozitivní logice to znamená, že logická hodnota určená pull up rezistorem je logická 1; jelikož se jedná o hodnotu platnou implicitně, jinými slovy hodnotu, již lze předefinovat, hovoříme o tzv. \"měkké jedničce\".\n\n"}
{"id": "624654", "url": "https://cs.wikipedia.org/wiki?curid=624654", "title": "Antonín Balatka", "text": "Antonín Balatka\n\nAntonín Balatka (27. října 1895 Královské Vinohrady – 25. června 1958 Brno) byl český dirigent a skladatel.\n\nAntonín Balatka se narodil 27. října 1895 v Královských Vinohradech (tehdy ještě nebyly součástí Prahy), otec Ferdinand Balatka (1862-??) byl kancelářský sluha (Kanzeleidiener), matka Františka, rozená Blažková (1864-??) pocházela z Vysokého nad Jizerou. Byl z velmi chudých poměrů. V raném dětství ztratil otce, matka byla služebná, později prodavačka. Přesto se snažila dát synovi pokud možno nejlepší vzdělání. Vystudoval reálné gymnázium a učitelský ústav. Po studiích krátce učil, ale v roce 1914 se stal žákem pražské konzervatoře. Studoval hru na varhany u Antonína Elšlégra a ve skladbě absolvoval mistrovský kurz u Vítězslava Nováka. Na studia si vydělával korepeticemi v pěvecké škole Marie Pivodové a působil i jako sbormistr akademického pěveckého sdružení \"„Praha“\".\n\nJeho první veřejně provedenou skladbou byla \"Suita pro klavír\" (ještě v době studia – 1919). V červnu téhož roku Balatka absolvoval \"Triem pro klavír, housle a violoncello\".\n\nV roce 1919 nastoupil do opery lublaňského Národního divadla jako korepetitor opery, operety a baletu. Původně jednoroční smlouva se postupně protáhla na 10 let a z místa korepetitora se Balatka postupně propracoval na dirigenta a režizéra. Ve Slovinsku se stal významným propagátorem české hudby. Uvedl zde mimo jiné cyklus Smetanových oper, Foersterovu \"Evu\" a Janáčkovu \"Její pastorkyňu\". Na symfonických koncertech řídil Smetanovu \"Mou vlast\", Dvořákovu \"Novosvětskou\" i díla svého učitele Vítězslava Nováka. Úspěch měl jeho vlastní balet \"Z jitřní země\" (Oz jutrove dežele) a ceněna byla i jeho scénická hudba, kterou komponoval pro lublaňskou činohru. Kromě práce v opeře vyučoval i na lublaňské konzervatoři\n\nDne 18. června 1923 se Antonín Balatka oženil s herečkou činohry Národního divadla v Lublani Verou Danilovou (1891-1971), rozenou Cerarovou, která pocházela ze známé slovinské umělecké rodiny.\n\nPřes mimořádné umělecké příležitosti, které mu Lublaň poskytla i přes zřetelné úspěchy, kterých zde dosáhl, Balatka velmi toužil vrátit se zpět do vlasti. Ucházel se o přijetí v Národním divadle v Praze, nicméně teprve v roce 1929 se stal prvním dirigentem a šéfem opery Národního divadla v Brně. Slovinská vláda i kulturní obec desetileté působení Antonína Balatky vysoce ocenila. Mimo jiné mu bylo uděleno vyznamenání krále Alexandra I. – Řád sv. Sávy IV. třídy\n\nAni po svém příchodu do Brna Balatka nepřerušil své styky s jihoslovanskou kulturou. Několikrát hostoval v Lublaňské opeře a naopak v Brně uváděl díla jihoslovanských autorů (Jakov Gotovac: \"Morana\" 1930, \"Ženich z jiného světa\" 1936, Petar Konjović: \"Koštana\" 1932). Vedle toho uvedl řadu významných premiér českých autorů (např. Leoš Janáček: \"Z mrtvého domu\", Rudolf Karel: \"Smrt kmotřička\", Otakar Ostrčil: \"Honzovo království\", Bohuslav Martinů: \"Hry o Marii\", Emil František Burian: \"Maryša\", Ervín Schulhoff: \"Plameny\", Pavel Haas: \"Šarlatán\", opery Osvalda Chlubny aj.) i autorů světových, zejména ruských (Modest Petrovič Musorgskij: \"Chovanština\", \"Ženitba\", Nikolaj Andrejevič Rimskij-Korsakov: \"O neviditelném městě Kitěži\", \"Car Ivan Hrozný\", Ivan Ivanovič Dzeržinskij: \"Tichý Don\") a francouzských (Jacques Ibert: \"Angelika\", Paul Dukas: \"Ariana a Modrovous\", Hector Berlioz: \"Trójané\"), ale též Wagnerova \"Siegfrieda\". V Brně pokračoval i ve své pedagogické činnosti. Hned v roce 1929 začal vyučovat na brněnské konzervatoři a roku 1946 byl jmenován profesorem. O pět let později se stal docentem Janáčkovy akademie múzických umění v Brně, kde byl zároveň proděkanem hudební fakulty.\n\nKdyž byla za německé okupace brněnská opera uzavřena, cestoval spolu s brněnskými operními pěvci po koncertech v regionu. Po osvobození byl znovu jmenován správcem opery, ale pro nemoc se této funkce vzdal a plně se věnoval skladatelské činnosti.\n\nZ Balatkova divadelního působení pochází celá řada scénické hudby. Kromě již zmíněného baletu \"Z jitřní země\" zkomponoval zpěvohru \"Svaté jaro\" (1942, na libreto Vladimíra Kantora, neprovedena), hudbu ke \"Kytici\" Karla Jaromíra Erbena, rozhlasové pásmo inspirované \"Májem\" Karla Hynka Máchy a kantátu \"Píseň o vrchním veliteli\". Rovněž komponoval i hudbu pro film (\"Hřích mládí\" – 1934).\n\nTěžiště jeho díla však je v písních a sborech (výběr):\n\nPoměrně malou část jeho tvorby tvoří komorní a orchestrální hudba.\n\n\n"}
{"id": "624656", "url": "https://cs.wikipedia.org/wiki?curid=624656", "title": "Josef Klíč", "text": "Josef Klíč\n\nJosef Klíč (* 10. srpna 1976 Moravská Třebová, Československo) je český violoncellista a koncertní mistr\nNárodního divadla v Brně.\n\nStudoval konzervatoř v Pardubicích, poté Janáčkovu akademii múzických umění u profesora Havlíka. Po té byl na stáži v Toyamě v Japonsku. Stal se vítězem mezinárodní soutěže Yamaha. Je držitelem mnoha českých i zahraničních ocenění. Kromě interpretování hudby je také skladatelem současné moderní hudby.\n\nObčasně vystupuje s písničkářem Závišem. V roce 2010 vyšlo CD se záznamem jejich společného koncertu pod název \"Naživo za pivo\". Podílel se také na albu skupiny The Plastic People of the Universe \"Maska za maskou\".\n\nV roce 2012 vydal autorské album \"Requiem za Magora\" věnované památce zesnulého básníka Ivana Martina 'Magora' Jirouse.\n\n\n"}
{"id": "624657", "url": "https://cs.wikipedia.org/wiki?curid=624657", "title": "Křéby", "text": "Křéby\n\nKřéby jsou národní přírodní památkou, jež se skládá ze tří ostrůvků travnatých strání. Nachází se na pravém údolním svahu potoka Tištínka, asi 700 m východně od Koválovic u Tištína v k.ú. obce Prasklice. Tato lokalita byla vyhlášena národní přírodní památkou roku 1956. Její celková výměra je 4,73 ha. Jedná se o lokalitu s xerotermní travinobylinnou vegetací se vzácnými a chráněnými druhy rostlin a živočichů. Uchovaly se zde původní druhy rostlin. Převažuje teplomilná flóra svazu \"Cirsio-Brachypodion pinnati\" s dominantní válečkou prapořitou a smldníkem jelením, který místy vytváří souvislé porosty. Vyskytuje se zde řada vzácných a chráněných druhů. Rostou zde dříny a koniklec velkokvětý, ojediněle i hlaváček jarní.\n\n"}
{"id": "624659", "url": "https://cs.wikipedia.org/wiki?curid=624659", "title": "Žralok bělocípý", "text": "Žralok bělocípý\n\nŽralok bělocípý (\"Carcharhinus albimarginatus\"), zvaný též žralok stříbrocípý nebo žralok bělokrajný, je velký druh žraloka z čeledi modrounovitých. Žije v tropických vodách Indického a Tichého oceánu, často se vyskytuje kolem ostrovů a korálových útesů. Dokáže se potopit do hloubky nejméně 800 metrů. Žralok bělocípý je podobný žraloku spanilému (\"Carcharhinus amblyrhynchos\"), je však větší a objemnější a lze jej odlišit podle bílých lemů na ploutvích. Dosahuje maximální délky 3 metry.\n\nŽralok bělocípý je agresivní a silný druh žraloka živící se širokou škálou kostnatých ryb, menšími druhy žraloků a hlavonožci. Při soubojích o potravu s jinými druhy žraloků z čeledi modrounovitých často poraní i větší jedince. Stejně jako ostatní zástupci této čeledi je živorodý, samice rodí v létě 1 až 11 mláďat. Tento pomalu rostoucí druh žraloka je loven pro své maso, ploutve, kůži, chrupavku, čelisti a zuby. Pokles jeho populace vedl k tomu, že jej Mezinárodní svaz ochrany přírody (IUCN) označil za téměř ohrožený druh. Žralok bělocípý je považován za druh pro člověka potenciálně nebezpečný, ačkoliv nejsou známa žádná nevyprovokovaná napadení.\n\nŽralok bělocípý byl původně popsán v roce 1837 jako \"Carcharias albimarginatus\" německým přírodovědcem Eduardem Rüppellem v díle \"Fische des Rothen Meeres (Ryby Rudého moře)\". Název byl později změněn na aktuálně platné \"Carcharhinus albimarginatus\". Přívlastek je odvozen z latinského \"albi (bílý)\" a \"marginatus (lemovaný)\". V roce 1960 byl v Ras Mohammed v Rudém moři chycen 103 cm dlouhý jedinec, který byl označen za typický vzorek. Na základně podobností morfologie, tvaru zubů aj. určil v roce 1982 Jack Garrick žraloka spanilého za nejbližšího příbuzného bělocípému žraloku. Tento výklad byl v roce 1992 potvrzen na základě dalších analýz S. Laverym.\n\nŽralok bělocípý je široce, ne však rovnoměrně, rozšířen v tropických vodách Indického a Tichého oceánu. V západní části Indického oceánu se vyskytuje tento druh od Rudého moře po Jižní Afriku včetně Madagaskaru, Seychel, atolu Aldabra, Mauricia a souostroví Čagos. V západním Pacifiku je výskyt tohoto druhu žraloka potvrzen od pobřeží jižního Japonska k severním břehům Austrálie včetně Tchaj-wanu, Filipín, Indonésie, Nové Kaledonie, Guamu, Palau, Šalamounových ostrovů, Marshallových ostrovů a Tahiti. Ve východním Pacifiku se vyskytuje od Baja California k Britské Kolumbii, Kokosovým a Galapážským ostrovům. Jeho přítomnost v Mexickém zálivu a Karibském moři je pravděpodobná, ale není potvrzená.\n\nŽraloci bělocípí vyhledávají kontinentální a ostrovní šelfy a hloubky od 30 do 800 metrů. Nejčastěji se vyskytují kolem izolovaných ostrovů a korálových útesů. Mladí jedinci tráví čas v pobřežních mělčinách nebo lagunách, zatímco dospělé exempláře jsou častěji k vidění v hlubších vodách.\n\nŽralok bělocípý je snadno rozpoznatelný podle bíle zabarvených okrajů ploutví. Má robustní, středně protáhlé tělo, široký rypec, velké oči a pět žaberních štěrbin. V čelistech má dvě řady po 12–14 zubech. Horní zuby jsou trojúhelníkovité, široké s hrubým zoubkováním. Dolní zuby mají zoubkování jemné až téměř neznatelné. První hřbetní ploutev je velká, trojúhelníková. Prsní ploutve jsou poměrně delší než u jiných druhů z této čeledi a mají špičaté zakončení.\n\nZbarvení je modrošedé, nahoře s bronzovým a dole s bílým leskem. Na břiše má žralok bělocípý po stranách dva jemně bílé pásy a výrazně bílé zbarvení okrajů všech ploutví. Může dorůst až 3 metry délky, jeho typická velikost je však mezi 2,0 až 2,5 metru. Maximální uváděná hmotnost je 162,2 kg. Samice jsou větší než samci.\n\nJejich oči mají odrazivou vrstvu zvanou \"tapetum lucidum\", která jim umožňuje vidět dobře nejen za šera, ale i v čisté vodě (cca 10× lépe než člověk). Dále mají dokonale vyvinuté další smysly, jako je sluch, čich a Lorenziniho ampule.\n\nAčkoliv jsou žraloci bělocípí relativně aktivní, vykazují teritoriální chování a zachovávají věrnost určitým oblastem. Většinou žijí samostatně nebo v párech. V hlubších vodách byly spatřeny malé skupiny dospělých samic. Osaměle žijící žraloci bělocípí se někdy chovají k ostatním žralokům téhož druhu agresivně a mnoho z nich bývá při soubojích poraněno s následky trvalého zjizvení.\n\nPokud se u potravy sejdou se stejně velkými žraloky galapážskými a černocípými, bývají žraloci bělocípí agresivnější a dominantnější. Žralok bělocípý občas napadá a požírá své příbuzné žraloky spanilé.\n\nStejně jako žralok spanilý i žralok bělocípý při pocitu ohrožení někdy hrozí útokem pomocí exhibičního plavání. Z pohledu potápěče tento „tanec“ vypadá tak, že žralok se rychle vzdálí od potápěče a pak plave proti němu. Jeho pohyby jsou přitom afektované a nepřirozené. Ve vzdálenosti zhruba dvou délek těla žralok prudce zabrzdí, jeho prsní ploutve nepřirozeně poklesnou, vztyčí rypec nahoru a výrazně se prohne. Poslední dva prvky tohoto „tance“ jsou pro tento druh žraloka jedinečné. Pokud potápěč nezareaguje na tuto hrozbu, vystavuje se nebezpečí útoku.\n\nStrava žraloka bělocípého je složena převážně z kostnatých ryb jako jsou mořský okoun, makrela, tuňák, pamakrela, loví také lampovníkovité, létající ryby, pyskounovité a platýse. Nepohrdne ani zástupci z čeledi mantovitých, menšími druhy žraloků a hlavonožci. Větší exempláře mají tendenci plavat pomalu a živí se spíše bentickou kořistí.\n\nBělocípí žraloci byli občas spatřeni, jak plavou po obvodu skupiny jiných druhů lovících žraloků a někdy jim ukradnou úlovek. Také často provázejí motorové lodě, neboť je přitahují nízkofrekvenční zvuky.\n\nŽralok bělocípý je stejně jako další z čeledi modrounovitých živorodý. Námluvy zahrnují kousání, kterým si samec přidržuje samici při kopulaci; byla již pozorována samice s ukousnutou špičkou hřbetní ploutve. Březost trvá zhruba rok, samice zabřezávají v dvouletých cyklech a rodí většinou v létě. Ve vrhu může být 1–11, nejčastěji však 5–6 mláďat. Novorození žraloci měří 60–70 cm.\n\nRychlost růstu je velmi proměnná: S. Kato a Carvallo Hernandez ve své knize \"Shark tagging in the eastern Pacific Ocean, 1962–1965\" (1967) uvádějí, že mladý jedinec žraloka bělocípého roste v průměru o 3,8 cm (neboli 5,3 % délky těla) za rok. Jiné zdroje uvádějí nárůst o 20,8 cm (30,1 % délky těla) za rok. Samci dosahují pohlavní zralosti při délce 1,6 – 1,8 metru, samice při délce 1,6 – 2,0 metru.\n\nJako zvídavý a odvážný druh žraloka, zvláště v přítomnosti potravy, je žralok bělocípý považovaný pro člověka za potenciálně nebezpečného. Často prudce vystoupá z hlubokých vod zkontrolovat potápěče, kteří se právě potápějí do moře. Navíc se odváží k potápěčům dost blízko, což může být stresující zážitek. Někteří jedinci také kroužili kolem potápěčů. V jednom experimentu zahrnujícím návnadu velký jedinec žraloka bělocípého vytrhl nohu z figuríny, oblečené do neoprenu. Databáze ISAF Floridského muzea evidovala k roku 2008 čtyři vyprovokované útoky tohoto druhu na člověka, žádný z nich však nebyl fatální, avšak doposud (2015) nebylo zaznamenáno ani jedno nevyprovokované napadení. Útoky tohoto druhu žraloka jsou zmiňovány svědky potopení USS Indianapolis za druhé světové války.\n\nŽralok bělocípý je komerčně loven pomocí dlouhých lovných šňůr, za žábry a do vlečných sítí a to jednak záměrně, jednak jako vedlejší úlovek. Ploutve jsou velmi ceněny jako surovina pro výrobu polévky.\n\nŽralok bělocípý je vzhledem k pomalému rozmnožování a tendenci setrvávat v určité oblasti citlivý k nadměrnému rybolovu. Má se za to, že indonéští rybáři vyhubili populaci tohoto druhu u severní Austrálie a je pravděpodobné, že se stane vzácným i v jiných částech světa. Mezinárodní svaz ochrany přírody vyhodnotil tento druh jako téměř ohrožený a poznamenal, že může být blízko kritériím pro zařazení mezi ohrožené druhy.\n\n"}
{"id": "624661", "url": "https://cs.wikipedia.org/wiki?curid=624661", "title": "Suchá nad Parnou", "text": "Suchá nad Parnou\n\nSuchá nad Parnou je obec na Slovensku v okrese Trnava. Nachází se v Trnavské pahorkatině 7 km severozápadně od Trnavy, zčásti v údolí potoků Podháj a Parná. Katastr obce se rozkládá v nadmořské výšce 161–231 m. Ve vsi se narodil slovenský básník, prozaik a publicista František Hečko a misionář, salesián Ján Ježovít.\nDo 50. let 20. století byl centrem obce zdejší zámek, jenž byl dědičným sídlem rodu Pálffyů z Erdődu.\n\nPrvní písemná zmínka o obci pochází z listiny o prodeji pozemků v Suché z roku 1251. Nicméně podle některých archeologických nálezů byla zdejší oblast osídlena již v neolitu.\nOd 13. století patřila vesnice společně s řadou dalších do majetku pánů na Červeném Kameni. V tomto století byl zřejmě postaven i původní zdejší kostel.\nJiž ve 14. století už vlastnili vinice v katastru obce i měšťané z nedaleké Trnavy. Zachovala se listina, v níž uherský panovník Ludvík I. přikázal roku 1365 panstvu z Červeného Kamene, Svätého Jura a Modry, aby měšťanům nekladli překážky při obdělávání vinic.\nPorážka uherských vojsk v bitvě u Moháče v roce 1526 a následné spory o uherskou korunu vedly k dlouhotrvajícím bojům o moc provázeným pustošením a loupeživými nájezdy osmanských Turků, kteří se roku 1575 zmocnili hradu Červený Kameň a loupili vraždili v jeho okolí. Tomuto řádění se nevyhnula ani Suchá nad Parnou.\nV roce 1536 byla obec povýšena na městečko. V 16. století se zde usadili chorvatští osadníci.\nV roce 1639 a opět pak 1809 získala Suchá nad Parnou jarmareční právo. Roku 1663 ji opět vyplenili Turci a počátkem 18. století povstalecké vojsko Františka II. Rákócziho.\nKoncem 2. světové války byl poškozen Pálffyovský zámek, načež v roce 1952 došlo k jeho zbourání.\n\n\n"}
{"id": "624665", "url": "https://cs.wikipedia.org/wiki?curid=624665", "title": "Kostel svatého Bartoloměje (Chvalkovice)", "text": "Kostel svatého Bartoloměje (Chvalkovice)\n\nKostel svatého Bartoloměje je původně gotický kostel na návsi obce Chvalkovice v okrese Vyškov. Je chráněn jako kulturní památka České republiky.\n\nKostel se poprvé připomíná roku 1389, do současné podoby byl přestavěn snad současně s obnovením fary roku 1689. V 18. století byla přistavěna sakristie a roku 1803 byla dřívější klenba lodi nahrazena rovným stropem. Na vstupním portálu je letopočet 1872, kdy byla dokončena větší oprava.\n\nOrientovaná obdélná loď s pětibokým kněžištěm a pětibokými kaplemi z boku. V ose západního průčelí je čtverhranná věž s malým zvonem z roku 1782. V obou podélných stěnách hlavní lodi s rovným stropem jsou široké oblouky do bočních kaplí, rovněž s plochým stropem. Na západní straně je kruchta s plochou klenbou vespod.\n\nZděný sloupový hlavní oltář (kolem 1760) má obraz sv. Bartoloměje z roku 1851 a štukové sochy sv. Kateřiny a sv. Barbory. Vedlejší oltáře Růžencové Panny Marie a sv. Josefa jsou ozdobeny sochami P.Marie a sv. Josefa a sv.Floriana. Naproti bočnímu vchodu je rovněž oltář s obrazem P.Marie, sv. Alžběty, Ježíška a sv.Jana Křtitele. Kostel byl v r. 1884 vymalován.\n\nPod chrámem byla hrobka, do níž byli pochováváni majitelé panství a kněží.\nZachovaly se dva náhrobní kameny s nápisy:\n\nNa věži byly od roku 1884 tři nové zvony:\nSvěceny byly 26. března 1884 a byly zabaveny za světové války.\nPřed kostelem stojí kamenné sochy:\n\n\n"}
{"id": "624677", "url": "https://cs.wikipedia.org/wiki?curid=624677", "title": "Antonín Klír", "text": "Antonín Klír\n\nIng. Antonín Klír Dr. Techn. (14. prosinec 1864 Strašice – 29. leden 1939 Praha) byl český konstruktér vodních staveb a profesor vodního stavitelství na Českém vysokém učení technickém v Praze. Pro akademický rok 1914–1915 byl zvolen rektorem.\n\nAbsolvoval císařskou a královskou českou vysokou školu technickou v Praze. V letech 1890–1896 pracoval u Státní stavební služby v Čechách. Poté v letech 1896–1909 v Komisi pro kanalisování řek Vltavy a Labe v Čechách, postupně ve funkcích vrchního inženýra, sekčního stavebního správce a zástupce stavebního ředitele. Podílel se například na splavňování Labe mezi Mělníkem a Roudnicí nad Labem, na stavbě zdymadel v Klecanech a v Tróji.\n\nPo smrti profesora Kristiana Petrlíka suploval jeho přednášky a 1. ledna 1909 by jmenován profesorem vodního stavitelství na ČVUT. 31. prosince 1928 odešel na odpočinek.\n\n\n\n\n"}
{"id": "624678", "url": "https://cs.wikipedia.org/wiki?curid=624678", "title": "Diana Doll", "text": "Diana Doll\n\nDiana Doll (* 22. července 1976, Liptovský Mikuláš) je slovenská pornoherečka a modelka.\n\nDiana Doll vystupovala původně pod jménem Sue Diamond, ale kvůli možné záměně s jinou slovenskou modelkou Suzie Diamond ho přestala používat.\n\nPřed startem kariéry pracovala jako grafická designerka. V pornobyznisu začala poměrně pozdě – ve věku 25 let. První film Brazilian Snake natočila v roce 2001. Její kariéra pornoherečky a modelky se ale začala naplno vyvíjet až dva roky později v USA. Účinkovala v produkcích známých evropských a amerických studií. Mezi lety 2004 – 2006 dočasně přerušila natáčení scén s muži a soustředila se na lesbické a sólo scény. V letech 2008 a 2009 byla na AVN Awards nominována na Nejlepší zahraniční herečku roku.\n\n\n"}
{"id": "624679", "url": "https://cs.wikipedia.org/wiki?curid=624679", "title": "Nechoď sama do tmy", "text": "Nechoď sama do tmy\n\nNechoď sama do tmy, s podtitulem \"Tvorba z let 1983–1986\", je hudební album s živou nahrávku z koncertu pražské hudební skupiny Psí vojáci. Jedná se o koncert z Junior klubu Na Chmelnici z ledna 1987. Tento koncert byl legální, ale skupina musela vystupovat pod změněným názvem (PVO – Psí vojáci osobně). Nahrávku pořídil Oldřich Šíma na stroji Aiwa AD-F 660. Autorem většiny textů je Filip Topol. Autorem přebalu je Luboš Drtina. Album vyšlo roku 1995 u vydavatelství Black Point na CD a MC a obsahuje 17 písní.\n\nVšechny písně z \"Nechoď sama do tmy\" vyšly už v roce 1990 na kazetách \"Vol. 1\" a \"Vol. 2\", které obsahují ještě šest dalších písní, jež najdeme na navazujícím albu \"Mučivé vzpomínky\" z roku 1997.\n\n\n\n\n"}
{"id": "624680", "url": "https://cs.wikipedia.org/wiki?curid=624680", "title": "Oratoire du Louvre", "text": "Oratoire du Louvre\n\nOratoire du Louvre (\"Oratoř Louvre\"), celým názvem Temple protestant de l'Oratoire du Louvre (\"Protestantský kostel Oratoř Louvre\") je protestantský farní kostel francouzské reformované církve v 1. obvodu v Paříži mezi ulicemi \"Rue Saint-Honoré\" a \"Rue de Rivoli\".\n\nZa vlády Jindřicha IV. se francouzští protestanti (hugenoti) scházeli k bohoslužbám v Salle des Cariatides, který tvořil součástí paláce Louvre, a kam se vešlo až 1500 osob. Sál se nazýval \"Église de Madame\". Edikt nantský z roku 1598 sice přiznal hugenotům omezená práva, ale pařížští protestanti si mohli postavit svůj kostel nejblíže 4 míle od Paříže, takže si vybrali město Charenton.\n\nStavba oratoře začala v roce 1621 za vlády Ludvíka XIII., který ji v roce 1623 povýšil na královskou kapli. V tomto kostele se konaly pohřební obřady kardinála Richelieu, Ludvíka XIII., královen Anny Rakouské či Marie Terezy Habsburské a jiných.\n\nZa Francouzské revoluce byl kostel zrušen a přeměněn na skladiště. Teprve Napoleon I. věnoval v roce 1811 oratoř protestantům jako náhradu za kostely stržené Ludvíkem XIII. a Ludvíkem XIV. Od té doby se zde konají protestantské bohoslužby. V 19. století zde sídlila protestantská konzistoř. Samostatná farnost zde byla založena v roce 1882. Od 24. dubna 1907 je kostel chráněn jako historická památka.\n\n"}
{"id": "624686", "url": "https://cs.wikipedia.org/wiki?curid=624686", "title": "Completely Fair Scheduler", "text": "Completely Fair Scheduler\n\nAsymptotická časová složitost plánovacího algoritmu je O(log N), přičemž samotné naplánování sice probíhá v konstantním čase, ale znovuzařazení procesu do červeno-černého stromu vyžaduje O(log N) operací.\n"}
{"id": "624688", "url": "https://cs.wikipedia.org/wiki?curid=624688", "title": "Kobylská skupina", "text": "Kobylská skupina\n\nKobylská skupina je archeologická kultura pojmenovaná podle nálezu žárových hrobů v obci Kobyly. Tato skupina působila na omezeném území Českolipska a Turnovska někdy mezi 2. stoletím a první polovinou 1. století př. n. l. (laténské období). Spolu s podmokelskou skupinou (činná v 3. až 2. století př. n. l. též na severu Čech) je kobylská skupina nejstarší důkaz germánského osídlení českého území, ovšem zdá se, že se ani tato novější skupina nedožila plošného germánského osídlení českého území.\n\nKobylská skupina vykazuje vlivy germánských kultur jastorfské, středoněmecké a przeworské, ovšem později se smísila s původním keltským obyvatelstvem.\n"}
{"id": "624690", "url": "https://cs.wikipedia.org/wiki?curid=624690", "title": "Rodrigo González", "text": "Rodrigo González\n\nRodrigo González (19. května 1968 Valparaíso, Chile) je baskytarista, skladatel a textař německé punkrockové skupiny Die Ärzte. Prosadil se také svou sólovou hudební kariérou.\n"}
{"id": "624691", "url": "https://cs.wikipedia.org/wiki?curid=624691", "title": "Klášťov", "text": "Klášťov\n\nKlášťov je nejvyšší vrchol Vizovické vrchoviny (753 m n. m.) v poloze s pomístním názvem „Zámčisko“. Leží na k. ú. Vysoké Pole a Bratřejov. Z jižní strany vrcholu je nádherný výhled. Hradiště Klášťov je od roku 1958 evidovanou kulturní památkou. Areálem Klášťova vede od roku 2008 naučný okruh dr. Jiřího Kohoutka. Hora je opředena četnými legendami.\n\nVrcholové partii Klášťova dominuje skalisko Čertův kámen na nejvyšším bodě a studánka pod vrcholem. Po celém obvodu hradiska je patrný kamenný val, který na jižní straně neuzavírá prostor docela, ale podbíhá a přesahuje opačný konec valu a tvoří tak jakousi bránu krytou z boku oběma konci valů.\nVal má dodnes výšku přibližně jednoho metru, v severovýchodní části dosahuje výšky až tří metrů, zatímco v jihovýchodní části se ztrácí úplně. Obepíná plochu asi 2,1 ha ve tvaru trojúhelníka se zaoblenými vrcholy a s mírně zaoblenými stranami.\nNa jihovýchodní straně areálu jsou pozůstatky uměle vytvořené kamenné terasy s prohlubní nejasné funkce, jednu dobu považované za cisternu. Na terase se totiž nachází i několik dalších zahloubení. Terasy upravené kamenným dlážděním jsou v areálu hradiska celkem dvě.\n\nOpevněné sídlo vzniklo na Klášťově zároveň s prvním intenzivnějším osídlením této hornaté části jihovýchodní Moravy v pozdní době bronzové, na prahu 1. tisíciletí př. Kr. Již tehdy bylo obehnáno mohutnou hradbou s čelní kamennou zdí a dřevohlinitým tělesem, širokým přes 3 metry.\n\nDalší lidské aktivity jsou odtud zaznamenány z období raného středověku (éra Velkomoravské říše). Klášťov byl nejvýše položeným velkomoravským hradištěm.\n\nPodle pověstí tu prý kdysi stával dřevěný hrad. Poslední bezdětný majitel měl údajně svůj majetek zakopat do země. Místní lidé se pak bezúspěšně pokoušeli poklad ze země vyzvednout. Poklad byl však střežen hady a štíry ukrytými v trouchnivějících troskách hradu. Poklad v noci „vartovali“ též černí psi se svítícíma očima a zdivočelý býk. Ani později se na Klášťov místní lidé příliš neodvažovali, neboť na Klášťově našel úkryt černokněžník, který tu žil osamoceně jako poustevník. Černokněžník byl celkem neškodný, pouze jeho zlatý „čagan“ zavěšený na vysoké jedli způsobil náhodnému poutníkovi ztrátu orientace.\n\nO skupině kamenů na vrcholu Klášťova odedávna vypráví lidová pověst, že kameny tam donesl čert. Na jednom z nich je údajně otisk čertova ramene, hlavy a dokonce i kopyta.\nNa nedalekém návrší směrem k Pozděchovu zvaném Smolný vrch stával údajně zámek s jezírkem, do kterého byli pochováváni velcí hříšníci, aby nestrašívali na běžných hřbitovech.\n\nPověsti o tajemném Klášťově se samozřejmě dostaly i do sbírek pátera Františka Müllera, které v Pověstech z Vizovických hor převyprávěla Eva Eliášová.\n\nPrvní ne příliš přesný popis lokality pochází z pera J. Kučery již v roce 1890 (ČVSMO VII). O dva roky později v roce 1892 se o lokalitě zmiňoval E. Peck (Okresní hejtmanství holešovské, 107), ovšem ve formě lidových pověstí.\n\nPřesnější popis lokality podal Inocenc Ladislav Červinka v roce 1928 (Slované na Moravě a říše Velkomoravská, s. 91), který lokalitu interpretoval jako velkomoravské útočištné hradisko. Nalezl zde několik kamenných žernovů (které jsou uložené zřejmě v muzeu ve Valašských Kloboukách). Později se pod vlivem Emanuela Šimka přiklonil k názoru, že by se mohlo jednat o keltské hradiště. Tento chybný názor však nebyl potvrzen ani při pozdějších archeologických výzkumech. (Přesto po nějakou dobu figuroval v povědomí širší laické veřejnosti a dokonce i v některých turistických informačních materiálech.)\n\nV roce 1968 vytvořil archeolog zlínského muzea Vít Dohnal nákres hradiska a provedl zde menší sondáž na ploše 1,5 x 2 m, kde v půlmetrové hloubce narazil na deset keramických zlomků, z nichž jeden pocházel skutečně z doby velkomoravské a zbytek patřil slezskoplatěnické fázi kultury lidu popelnicových polí z doby prvního osídlení hradiska.\n\nV roce 1981 zde provedl archeolog PhDr. Jiří Kohoutek povrchový průzkum spojený s mikrosondážemi a získal obdobný počet keramických zlomků většinou z doby halštatské, ale i několik z doby slovanského osídlení doby velkomoravské (střední doby hradištní).\n\nV roce 1982 na Klášťově Jindra Nekvasil z Archeologického ústavu ČSAV v Brně našel ve vývratu padlého stromu část nádoby z období kultury lidu popelnicových polí doby halštatské.\n\nNa základě dosavadního stavu bádání však i u dr. Kohoutka stále ještě převládal názor, že lokalita byla využívána spíše až v mladší době hradištní, i když možnost dřívějšího slovanského osídlení dr. Kohoutek nevylučoval. Do té doby však chybělo více důkazů. Osídlení střední doby hradištní se nepovažovalo za dostatečně spolehlivě prokázané. Názory na stáří lokality tak stále kolísaly mezi střední a mladší dobou hradištní.\nNovodobá rozsáhlejší výzkumná akce této tajemné hory, podnícená amatérským nálezem z roku 2003, proběhla v květnu 2005 na popud starosty obce Vysoké Pole Josefa Zichy, v jejímž katastru lokalita leží. Ve dnech 8.–11. května geodeti Ústavu archeologické památkové péče Brno nově zaměřili lokalitu a ve dnech 23.–27. května archeolog PhDr. Jiří Kohoutek provedl několik zjišťovacích sond menšího rozsahu v jihovýchodní části hradiska. Na to, že tato lokalita není příliš dobře dostupná, byly objevy značně překvapivé, šokující zejména množstvím hromadných skladů – tzv. depotů. Pozoruhodný byl dosud nevídaný depot v podobě 51 předmětů ukrytých pod žernovem. Z dalšího výzkumu bylo získáno dalších více jak 100 železných předmětů, nástrojů, zbraní i ozdob z doby halštatské (např. součásti výbavy jezdecké bojovnické družiny), dále předměty charakteristické pro dobu velkomoravskou. Nechyběly ani kousky velkomoravské keramiky, zdobené charakteristickou vlnicí. Tím bylo definitivně potvrzeno velkomoravské osídlení lokality.\n\nArcheolog dr. Kohoutek se domníval, že Moravané tuto lokalitu využívali jako kultovní místo a železné předměty představovaly oběť bohům. Ve vzdálenosti cca 20 km jihozápadně od Klášťova se totiž vyskytuje několik slovanských pohřebních mohyl zhruba na čáře Luhačovice – les Obora, Rudimov – trať Kamenná, Bojkovice – trať Hradská. Podle dr. Jiřího Kohoutka by mohlo jít o první kultovní místo starých Slovanů na území Moravy a Čech z období před nástupem křesťanství. Podle jeho názoru hora mohla mít významný sakrální účel, předpokládal, že byla zasvěcena bohu hromu, bouře a ohně, což by měl být Perun. Kultiště však nalezeno nebylo. V pozdějších tradicích údajně neměla hora nejlepší pověst. Podle názoru dr. Kohoutka se církev snažila potlačit staré pohanské kulty, a tak horu zasvětila ďáblu. Tak zdůvodnil existenci četných pověstí o výskytu čertů a dalších nadpřirozených temných sil, podle nichž není radno Klášťov navštěvovat v kteroukoliv denní nebo noční dobu.\n\nVzhledem k tomu, že pohanští předkové obětovali část úrody nebo úlovku jako úlitbu, nikdy ne všechno a už vůbec ne výrobní prostředky, prozaičtější a pravděpodobnější variantou se jeví využití hradiska coby ideální zásobárny materiálu k obchodním účelům nebo jako vhodného úkrytu na tu dobu cenných předmětů v době nebezpečí, jak o tom svědčí způsob uložení železných nástrojů a suroviny - překrytí plochým předmětem, např. žernovem, plochým kamenem nebo mělkou mísou. Na Slavičínsku, Bojkovicku a Luhačovicku se totiž vyskytovala naleziště poměrně chudé železné rudy – pelosideritu, tato oblast byla i oblastí severní větve obchodního spojení Pomoraví s Povážím. Nedaleko Klášťova směrem na severozád v trati Padělky u Chrastěšova byly objeveny středohradištní objekty patrně výrobního charakteru, související s úpravou železné rudy nebo jejím následným zpracováním.\n\nNa základě překvapivých nálezů byla o rok později provedena další důkladnější sondáž v roce 2006. Bylo dokončeno geodetické zaměření lokality pracovníky z ÚAPP Brno. Vlastní sondážní výzkum proběhl ve dnech 5. 6. až 17. 9. Celkově i s depotem z předchozího roku dosáhl počet celkově nalezených železných předmětů na Klášťově v roce 2006 počtu přes 400 kusů jednotlivých exemplářů.\n\nDruhá etapa zjišťovacího výzkumu, zaměřená na dokončení sondáží, pokračovala ve vnitřním areálu hradiska v průběhu června až srpna 2007. Byly objeveny 4 nové depoty, největší z nich obsahoval 40 železných předmětů, mezi nimiž byly většinou zastoupeny zemědělské i jiné druhy nástrojů. Celkový počet depotů dosáhl desítky a počet jednotlivých železných předmětů přesáhl v roce 2007 již 700 exemplářů.\n\nV započaté práci dr. Kohoutka pokračuje PhDr. RNDr. Jana Langová a Ivan Čižmář, který nalezl dalších asi 300 nejrůznějších kovových předmětů. Preventivním archeologickým průzkumem hradiska Klášťov v roce 2009 se podařilo vyzvednout a geodeticky zaměřit přes 200 železných předmětů ze středohradištního období. Byly vyzvednuty také starší předměty ze slezské fáze lužické kultury popelnicových polí.\n\nJedinečné archeologické objevy z doby starých Slovanů jsou tedy zastoupeny téměř tisícovkou železných předmětů zahrnujících nejrůznější typy nástrojů či součásti výstroje jezdce a koně, především však nález celkově více než deseti depotů, obsahujících často unikátní výrobky ze železa (koňská udidla, třmeny tauzované stříbrem, sekerovité hřivny používané jako platidla, sekery včetně bradatic, kosy, radlice, ostruhy, pily, hroty oštěpů, hroty šípů, klíče, zlomky petlic, kování vědérek a věder, závěsná kování, ocílky, krojidla, vrtáky, kladivo, kovářské kleště, klín či průbojník, motyka, osníky, nože, srpy, zlomek čepele nějaké zbraně, snad meče, výhňové lopatky, misky slezského typu v neobvykle velkém množství 34 ks, překvapivý byl také nález 90 cm dlouhé obouruční pily a kosy), olověné přesleny, pozoruhodný je též nález olověného ingotu. To vše představuje největší soubor depotů z doby velkomoravské, který se kdy našel na území Moravy, Čech, Slovenska i okolních zemí. Zajímavostí je i nález kamene svoru s čočkami polodrahokamů, pocházející z Jesenicka.\nPřevážná většina nálezů je podle archeologa dr. Jiřího Kohoutka datována od konce osmého do zhruba poloviny 9. století.\nZ doby halštatské je to amfora, zdobená na tuhovaném povrchu charakteristickým žlábkováním.\n\nTyto svého druhu výjimečné nálezy zařadily tento valašský kopec mezi nejvýznamnější, ale zároveň i poněkud nejasné lokality spojené s velkomoravským obdobím v celém středoevropském prostoru. Převratné výsledky výzkumů posledních let tak přinesly zcela nové a závažné poznatky o historii jižního Valašska v rámci širšího kontextu východní Moravy. Proto se lokalita i s jejími nálezy oprávněně stala objektem zvýšené pozornosti sdělovacích prostředků.\n\nArcheologický průzkum zatím nenarazil na známky obytných stavení ani na pohřebiště či jednotlivé hroby, není tedy jasné, zda lokalita sloužila jako obydlený prostor nebo pouze k rituálním nebo skladovacím účelům či jako pouhé útočiště v době nebezpečí vojenského napadení nepřítelem. Slovanské osady s pohřebišti ale s určitostí existovaly v nezanedbatelném množství zejména na jižní straně od hřebene Vizovických vrchů na Slavičínsku (Lipová, Nevšová, Rudimov). Totéž se týká i sídlišť nebo pohřebišť období pozdní doby bronzové a počátku doby železné jihozápadně od Klášťova (Sehradice, Slopné), jižně od Klášťova (Vlachovice, Štítná nad Vláří) nebo jihovýchodně od Klášťova (Tichov, o kus dále pak Sidonie).\n\n\n\n"}
{"id": "624692", "url": "https://cs.wikipedia.org/wiki?curid=624692", "title": "Mandlík", "text": "Mandlík\n\nMandlík je příjmení, které nosí více lidí:\n\n"}
{"id": "624699", "url": "https://cs.wikipedia.org/wiki?curid=624699", "title": "Mučivé vzpomínky", "text": "Mučivé vzpomínky\n\nMučivé vzpomínky, s podtitulem \"Skladby z let 1987–1989\", je hudební album s živou nahrávkou z koncertů pražské hudební skupiny Psí vojáci. Jedná se o koncerty z Junior klubu Na Chmelnici z let 1987–1989. Autorem většiny textů je Filip Topol. Autorem přebalu je Luboš Drtina. Album vyšlo roku 1997 u vydavatelství Black Point na CD a MC a obsahuje 14 písní.\n\nČást písní z \"Mučivých vzpomínek\" vyšla už v roce 1990 na kazetě \"Vol. 2\". \"Mučivé vzpomínky\" tak navazují na předchozí „vzpomínkové album“ \"Nechoď sama do tmy\" z roku 1995.\n\n\n\n\n"}
{"id": "624701", "url": "https://cs.wikipedia.org/wiki?curid=624701", "title": "Major League Baseball 2010", "text": "Major League Baseball 2010\n\nSezóna MLB 2010 začala 4. dubna 2010 a skončila 1. listopadu 2010. Vítězem Světové série se stal tým San Francisco Giants.\n"}
{"id": "624703", "url": "https://cs.wikipedia.org/wiki?curid=624703", "title": "Olgus", "text": "Olgus\n\nOlgus či Volcus, Holcus byl údajný moravský král. Podle pozdní moravské tradice (Tomáš Pešina z Čechorodu a Jan Jiří Středovský) se stal moravským králem se souhlasem papežského stolce Olgus, kníže z Rusi. Měl na počátku své vlády sídlit na Velehradě a později v Olomouci. Vládnout měl přibližně v letech 923–944.\n\nOlgus se údajně měl narodit knížeti Kyjevské Rusi Olegovi, který vládl v Novgorodě a od roku 882 v Kyjevě, a jeho ženě, kněžně neznámého jména. Olgus měl být se svojí družinou vypuzen z Rusi a měl najít pohostinství na dvoře moravského krále. Tam měl přijmout se svojí družinou i křest.\n\nPo korunovaci na Velehradě měl moravský panovník Olgus nejprve ztratit část Dolní Moravy (jižní Nitransko), když maďarské vojsko obsadilo území na hranicích Moravského království. Měl čelit maďarskému vojsku procházejícímu Moravou plenit Sasko římského císaře Jindřicha I. Ptáčníka. Později si měl pozvat ku pomoci ruské a polské vojsko a zpočátku úspěšně bojovat s Maďary. Ke konci války měl být ale poražen a uchýlil se údajně do Olomouce. Někdy v té době se moravský panovník (Olgus?) zavázal platit Maďarům mírový tribut.\n\nPo ztrátě Vislanska, které zřejmě dobyl český kníže Boleslav I., měl Olgus odejít se svojí družinou a s částí duchovenstva do Polska a dále měl pokračovat na Rus. Ke křesťanství měl přivést kněžnu Kyjevské Rusi Olgu. Podle pověstí byl předkem moravského rodu Žerotínů.\n\n"}
{"id": "624706", "url": "https://cs.wikipedia.org/wiki?curid=624706", "title": "Zdeno Cíger", "text": "Zdeno Cíger\n\nZdeno Cíger (* 19. října 1969, Martin, Slovensko) je bývalý československý a slovenský lední hokejista, později hokejový trenér.\n\nS hokejem začínal v rodném Martině, v roce 1987 přestoupil do Dukly Trenčín, kde začal hrávat v nejvyšší československé soutěži. V ročníku 1988/89 si připsal výbornou bilanci 18 gólů a 30 asistencí, což mu vyneslo ocenění nejlepšího nováčka ligy. V roce 1988 byl draftován týmem New Jersey Devils z 54. místa. Do NHL naskočil v sezóně 1990/1991, v prvním roce nasbíral 25 kanadských bodů. V další sezóně se dostal do jedné formace s krajanem Petrem Šťastným, v jejím průběhu si však zlomil ruku a většinu ročníku vynechal. V průběhu své třetí sezóny v New Jersey byl vyměněn do Edmonton Oilers za Bernieho Nichollse a Kevina Todda. V Edmontonu si Cíger individuální statistiky vylepšil, nejlepšího výsledku dosáhl v sezóně 1995/1996, kdy zaznamenal 31 branek a 39 asistencí. Tehdejší manažer Oilers Glenn Sather mu poté nabízel lukrativní několikaletou smlouvu, Cíger ji však odmítl a vrátil se na Slovensko. Pět let hrál za HC Slovan Bratislava a byl hvězdou slovenské extraligy. Slovan dovedl ke dvěma titulům slovenského mistra. V roce 2001 se rozhodl pro návrat do NHL. Podepsal kontrakt s New York Rangers, nedostával však dostatek příležitostí a v průběhu sezóny byl vyměněn do Tampy Bay, tam jej ale opět přibrzdilo zranění. Po jednom roce se tak rozhodl pro návrat na Slovensko do Slovanu Bratislava, i když zájem měly i další kluby. Ve Slovanu odehrál dva extraligové ročníky, v prvním (2002/2003) získal s klubem další titul, ve druhém (2003/2004) byl v play-off za kontakt s rozhodčím distancován na šest utkání. Poté kariéru přerušil, což zdůvodnil potřebou odpočinku. K hokeji se vrátil až koncem sezóny 2004/2005, kdy v době výluky v NHL hrála ve slovenské lize řada hvězd a velkým favoritem na titul byla Dukla Trenčín, kterou posílili Pavol Demitra, Marián Hossa či Marián Gáborík. Slovan vedený Zdeno Cígerem a Miroslavem Šatanem však Trenčín v semifinále vyřadil a vybojoval nakonec další mistrovský titul. Po tomto úspěchu opět kariéru přerušil a vrátil se až ke konci další sezóny, v prvním kole play-off však Slovan podlehl Košicím. Hráčskou kariéru oficiálně neukončil, ale začal se věnovat trenérství.\n\nJako junior byl členem československé reprezentace na šamionátech do 18 i 20 let. Jeho první velkou seniorskou akcí bylo mistrovství světa 1989, kde hrál jako devatenáctiletý. Byl členem nejproduktivnějšího útoku (s Vladimírem Růžičkou a Vladimírem Svitekem) a pomohl vybojovat bronzovou medaili. Stejného úspěchu dosáhl i o rok později na mistrovství světa ve Švýcarsku. Po návratu z NHL se stal základním pilířem nové slovenské reprezentace, které pomohl k postupu do elitní kategorie mistrovství světa. Účastnil se poté mistrovství světa v letech 1996, 1997, 1999, 2001 a 2003. Na svém posledním šampionátu získal třetí bronzovou medaili. Reprezentoval také na olymijských hrách 1998.\n\nV srpnu 2006 byl jmenován asistentem reprezentačního trenéra Júliuse Šuplera a v této funkci také působil na MS 2007. Koncem roku 2006 začal trénovat Slovan Bratislava a v sezónách 2006/2007 a 2007/2008 dovedl mužstvo ke slovenskému mistrovskému titulu. Stal se tak prvním trenérem, kterému se podařilo titul obhájit. V říjnu 2008 však po neuspokojivých výsledcích z funkce odstoupil. 18. srpna 2015 ho Výkonný výbor SZĽH jmenoval hlavním trenérem slovenské reprezentace, kterou převzal od 1. září 2015. Na MS 2017 pořádaném ve Francii a Německu dovedl mužstvo ke 14. místu, které se tak stalo dosavadním nejhorším umístěním Slovenska v elitní skupině MS. \n\nTýmové\nIndividuální\n\nStatistiky reprezentace na Mistrovstvích světa a Olympijských hrách:\n\n"}
{"id": "624712", "url": "https://cs.wikipedia.org/wiki?curid=624712", "title": "Kavyl Ivanův", "text": "Kavyl Ivanův\n\nKavyl Ivanův (\"Stipa pennata\", syn. \"Stipa joannis\"), též známý pod jménem kavyl pernatý, je 30–70 cm vysoká rostlina z čeledi lipnicovitých.\nZa plodu má až 35 cm dlouhé pernaté osiny. Je pojmenován po poustevníku svatém Ivanovi.\n\nKavyl Ivanův se vyskytuje na teplých místech Asie a Evropy. Preferuje suchá a skalnatá místa. V ČR je ohroženým druhem, chráněn zákonem.\n\n\n \n"}
{"id": "624718", "url": "https://cs.wikipedia.org/wiki?curid=624718", "title": "Blatná hráz", "text": "Blatná hráz\n\nBlatná hráz je přírodní rezervace ev. č. 2201 poblíž obce Cidlina v okrese Třebíč v nadmořské výšce 576–614 metrů. Oblast spravuje AOPK Havlíčkův Brod.\n\nDůvodem ochrany je údolní niva kolem přirozeně meandrujícího Šebkovického potoka se zbytky potočních olšin uprostřed monokultur smrku. Jedno z posledních nalezišť bledule jarní na okrese Třebíč.\n\n"}
{"id": "624719", "url": "https://cs.wikipedia.org/wiki?curid=624719", "title": "Dukovanský mlýn", "text": "Dukovanský mlýn\n\nDukovanský mlýn je přírodní rezervace ev. č. 869 poblíž obce Dukovany v okrese Třebíč v nadmořské výšce 310 – 380 metrů. Oblast spravuje AOPK Havlíčkův Brod.\n\nDůvodem ochrany je zachování stanovištních podmínek pro existenci reliktních porostů travinobylinných společenstev serpentinových podkladů s dealpínskými prvky.\n\n"}
{"id": "624720", "url": "https://cs.wikipedia.org/wiki?curid=624720", "title": "Habrová seč", "text": "Habrová seč\n\nHabrová seč je přírodní rezervací od roku 1988. Rozkládá se jižně od obce Nové Syrovice u Moravských Budějovic, na ploše přes 13 hektarů . O ochraně tohoto území bylo rozhodnuto z důvodu vysoké druhové rozmanitosti zejména tamější flory, a to jak dřevinného, tak bylinného patra. Jde o smíšený les, s velkým podílem buků a habrů. Co se týče bylinného patra, nejvýraznějším prvkem je především jarní aspekt. Dále návštěvníkově pozornosti jistě neuniknou zlámané či vyvrácené kmeny – od doby vyhlášení přírodní rezervace je les víceméně zanecháván napospas přirozenému vývoji.\n\nPřírodní rezervace Habrová seč tvoří část komplexu Novosyrovických lesů na Třebíčsku, rozkládá se v mírném svahu asi 2 km jižně od obce Nové Syrovice, v jejímž katastru leží. Ze severní strany a jižní strany je ohraničena dvěma potoky, Spetickým a Ctidružickým; toto rozložení je pro zdejší přírodní poměry důležitým faktorem.\n\nPodloží tvoří migmatity, lokálně překryté písčitými mořskými sedimenty. Co se týče půdy, převládá zde kambizem.\n\nPřed vyhlášením přírodní rezervace Habrová seč byl na jejím území les obhospodařovaný především výběrovým způsobem, tedy vybíraly se nejstarší a nejvyspělejší stromy a ty se postupně kácely. Takto vznikaly menší holiny, na kterých docházelo ke zmlazování listnáčů, tím vznikaly další a další generace a les se stále více věkově, výškově ale i druhově diferencoval. Náhodně roztroušené jehličnany, především smrky, zde byly pravděpodobně vysazeny uměle.\n\nHabrová seč je přírodní rezervací především pro svou druhovou rozmanitost, co se týče flory. Díky svému prostorovému rozložení a způsobu hospodaření v minulosti skrývá řadu nepřehlédnutelných druhů, které se buď v okolí této přírodní rezervace nevyskytují, nebo jejich výskyt vedle jiných zdejších druhů není tak častý.\n\nJedním z rušivých vlivů mohou být smrky, které jsou v tomto ekosystému očividně cizí. Na území přírodní rezervace se dostaly buďto umělou výsadbou, nebo nálety z okolních porostů. Z tohoto důvodu je zde navržena obnovní těžba smrkového porostu, s následným zalesněním dubem zimním a bukem lesním.\n\nVe vlastním jádře přírodní rezervace se v mladších skupinách stromů provádí prořezávky ve prospěch dubu a buku, jinak se území ponechává bez zásahů, přirozenému vývoji. Případná zmlazení listnáčů je doporučeno oplotit, kvůli škodám způsobovaným zvěří (okus).\n\nZdejší ekosystém je přechodným článkem mezi dubohabřinami a bučinami, lze tedy na celkem malém území nalézt rostliny z obou ekosystémů. Z dřevin převažuje hlavně buk lesní (Fagus sylvatica) a habr obecný (Carpinus betulus), spolu s ojedinělým výskytem dalších, v této oblasti méně obvyklých dřevin. Výskyt dubu letního (Quercus robur) je zde velmi unikátní, díky přítomnosti vlhčích stanovišť však častý. Bylinné patro je zde velmi výrazné, zejména v období brzkého i pozdního jara. Mezi významné druhy Habrové seče můžeme zařadit česnek medvědí (Allium ursinum), kyčelnici devítilistou (Dentaria enneaphyllos), kyčelnici cibulkonosnou (Dentaria bulbifera), nebo prvosenku vyšší (Primula elatior), což jsou především zástupci bučin. Nicméně např. brambořík evropský (Cyclamen purpurascens) nebo lýkovec jedovatý (Daphne mezereum) jsou zástupci hlavně okolních dubohabřin, do Habrové seče zasahujících. Zdejší zvláštností je výskyt řeřišnice trojlisté (Cardamine trifolia), vzácně můžeme na území rezervace nalézt některé české orchideje, jako kruštík modrofialový (Epipactis purpurata) a kruštík širolistý (Epipactis heleborine). V údolí Spetického potoka jsou dokonce bohaté porosty chráněné bledule jarní (Leucojum vernum).\n\nZ bezobratlých zde můžeme nalézt běžnější druhy tesaříků, řadu střevlíků, drabčíků a jiných brouků. Na zdejší listnaté lesy je také vázána spousta druhů motýlů.\n\nPoměrně hojný je zde výskyt strakapoudů – strakapoud velký (Dendrocopos major), strakapoud prostřední (Dendrocopus medius), i strakapoud malý (Dendrocopus minor). Můžeme zde potkat i žlunu zelenou (Picus viridis), a dokonce prý i čápa černého (Ciconica nigra).\n\nJako i okolní krajina byla nejenom v době baroka ovlivňována člověkem, ani Habrová seč neunikla „zkulturnění“. Kolem celého území vede jedna z větví Graselovy stezky, sítě turistických cest naplánovaných a vyznačených Slavonickou renesanční obecně prospěšnou společností.\n\nNa území rezervace se dále nachází velmi zajímavý a celkem neobvyklý barokní prvek – trojice drobných staveb. Pověst praví, že majitel syrovického panství byl velmi zbožný člověk a chtěl na svém pozemku postavit kostel. Nicméně úřady mu to nepovolily, postavil tedy tři samostatné stavby, představující jednotlivé části kostela. První z nich, Sibyla, je malý letohrádek u potoka. Pokud bychom považovali trojici staveb za jeden celek, jak nám pověst o roztroušeném lesním kostele napovídá, pak můžeme Sibylu považovat za kněžiště či sakristii tohoto kostela. Druhá stavba, Lusthaus, je loveckým zámečkem. Stojí na křižovatce lesních cest, symbolicky na místě setkávání. Je tedy jasné, že představuje hlavní loď. Třetí stavbou je Špice. Už podle názvu lze předpokládat, že symbolizuje věž kostela, jedná se však pouze o cca tři metry vysoký obelisk .\n"}
{"id": "624721", "url": "https://cs.wikipedia.org/wiki?curid=624721", "title": "Jalovec (přírodní památka)", "text": "Jalovec (přírodní památka)\n\nJalovec je přírodní památka ev. č. 1420 poblíž obce Číchov v okrese Třebíč v nadmořské výšce 490 – 570 metrů. Oblast spravuje AOPK Havlíčkův Brod.\n\nDůvodem ochrany je zachování jalovce obecného (latinsky \"Juniperus communis L.\") a zbytků přirozených podhorských pastvin s výskytem hořečku nahořklého (lat. \"Gentianella amarella L. Bůrner\"), trličníku brvitého (lat. \"Gentianopsis ciliata L. Ma\"), pcháče bezlodyžného (lat. \"Cirsium acaule Scop.\") a hořečku českého (lat. \"Gentianella bohemica Skalický\"), který zde roste na své absolutní areálové hranici směrem k východu.\n\nAreál slouží i jako lyžařské středisko se stejnojmenným názvem.\n\n"}
{"id": "624722", "url": "https://cs.wikipedia.org/wiki?curid=624722", "title": "Kamenný vrch (přírodní památka, okres Třebíč)", "text": "Kamenný vrch (přírodní památka, okres Třebíč)\n\nKamenný vrch je přírodní památka ev. č. 958 poblíž obce Heraltice v okrese Třebíč v nadmořské výšce 590 – 610 metrů. Oblast spravuje AOPK Havlíčkův Brod.\n\nDůvodem ochrany je přirozená pastvina, ochrana hořečku českého.\n\n"}
{"id": "624723", "url": "https://cs.wikipedia.org/wiki?curid=624723", "title": "Kozének", "text": "Kozének\n\nKozének je přírodní památka ev. č. 1419 v okrese Třebíč. Leží poblíž obce Lhánice v místní lokalitě Kozýnek, v nadmořské výšce 365 – 370 metrů. Oblast spravuje AOPK Havlíčkův Brod.\n\nDůvodem ochrany je zachování biotopů různých typů suchých pastvin spolu s ochranou rostlin a živočichů na tato stanoviště vázaných.\nZ chráněných druhů zde najdeme koniklec velkokvětý, vstavač kukačku a přástevníka kostivalového.\n\n"}
{"id": "624724", "url": "https://cs.wikipedia.org/wiki?curid=624724", "title": "Mohelnička", "text": "Mohelnička\n\nMohelnička je přírodní rezervace ev. č. 1817 v okrese Třebíč. Leží v katastru obce Lhánice v lokalitě Na peklích v nadmořské výšce 250 – 350 metrů. Oblast spravuje AOPK Havlíčkův Brod.\n\nDůvodem ochrany jsou přírodě blízká lesní společenstva extrémních stanovišť v zářezu potoka Mohelnička, s hodnotným bylinným a dřevinným patrem a s výskytem vzácné květeny.\n\n"}
{"id": "624725", "url": "https://cs.wikipedia.org/wiki?curid=624725", "title": "Na Kopaninách (přírodní památka)", "text": "Na Kopaninách (přírodní památka)\n\nNa Kopaninách je přírodní památka ev. č. 957 poblíž obce Radonín v okrese Třebíč v nadmořské výšce 550–570 metrů. Oblast spravuje AOPK Havlíčkův Brod. Jedná se o fragment opuštěných obecních pastvin na severním svahu na obcí Radonín, kosených luk a menšího hájku.\n\nDůvodem ochrany je přirozená pastvina, ochrana hořečku českého (\"Gentianella praecox\" subsp. \"bohemica\").\n\nPodložím jsou pararuly s tenkými vložkami kvarcitu a amfibolitu.\n\nLokalita je cenná z důvodu výskytu hořečku mnohotvárného českého (\"Gentianella praecox\" subsp. \"bohemica\"). Jeho populace však v posledních deseti letech silně poklesla. Snahy o záchranu zde však přetrvávají, neboť byla lokality zařazena do záchranného programu pro hořeček. Realizována jsou tak opatření s cílem podpořit tento druh.\n\nRoste zde také ohrožená hruštička prostřední (\"Pyrola media\"), která zde má stabilní populaci, kociánek dvoudomý (\"Antennaria dioica\") a vemeník dvoulistý (\"Platanthera ovina\"). Z běžněji se vyskytujících druhů se zde vyskytují kostřava ovčí (\"Festuca ovina\"), smilka tuhá (\"Nardus stricta\"), smolnička obecná (\"Steris viscaria\"), mateřídouška vejčitá (\"Thymus pulegioides\"), hvozdík kropenatý (\"Dianthus deltoides\"), světlík lékařský (\"Euphrasia rostkoviana\") a třezalka tečkovaná (\"Hypericum perforatum\").\n\nČást území se potýká s náletovými dřevinami, hlavně smrkem ztepilým (\"Picea abies\"), topolem osikou (\"Populus tremula\") a břízou bělokorou (\"Betula pendula\").\n\nPřírodní památka je útočištěm ještěrky obecné (\"Lacerta agilis\"). Lze zde spatřit také užovku hladkou (\"Coronella austriaca\").\n\n\n\n"}
{"id": "624726", "url": "https://cs.wikipedia.org/wiki?curid=624726", "title": "Na podlesích", "text": "Na podlesích\n\nNa podlesích je přírodní rezervace ev. č. 874 poblíž obce Hrutov v okrese Jihlava v nadmořské výšce 566 - 572 metrů. Oblast spravuje AOPK Havlíčkův Brod.\n\nDůvodem ochrany je přirozený porost mokřadních luk s výskytem vzácných rostlinných druhů.\n\n"}
{"id": "624727", "url": "https://cs.wikipedia.org/wiki?curid=624727", "title": "Na skaličce", "text": "Na skaličce\n\nNa skaličce je přírodní památka ev. č. 1414 poblíž obce Číchov v okrese Třebíč v nadmořské výšce 420 – 460 metrů. Oblast spravuje AOPK Havlíčkův Brod.\n\nDůvodem ochrany je zachování přirozené pastviny s populací hořečku nahořklého (\"Gentianella amarella\").\n\n"}
{"id": "624729", "url": "https://cs.wikipedia.org/wiki?curid=624729", "title": "Opatovské zákopy", "text": "Opatovské zákopy\n\nOpatovské zákopy je přírodní rezervace ev. č. 1415 poblíž obce Opatov v okrese Třebíč v nadmořské výšce 624 – 650 metrů. Oblast spravuje AOPK Havlíčkův Brod.\n\nDůvodem ochrany je zachování přirozených rašelinných luk na prameništích.\n\n"}
{"id": "624730", "url": "https://cs.wikipedia.org/wiki?curid=624730", "title": "Pazderna (přírodní památka, okres Třebíč)", "text": "Pazderna (přírodní památka, okres Třebíč)\n\nPazderna je přírodní památka ev. č. 956 poblíž obce Přeckov v okrese Třebíč v nadmořské výšce 490 – 500 metrů. Oblast spravuje AOPK Havlíčkův Brod.\n\nDůvodem ochrany je zachování přirozené mokré louky s výskytem vstavače májového.\n\n"}
{"id": "624731", "url": "https://cs.wikipedia.org/wiki?curid=624731", "title": "Ptáčovský kopeček", "text": "Ptáčovský kopeček\n\nPtáčovský kopeček je přírodní památka ev. č. 347 poblíž obce Třebíč v okrese Třebíč v nadmořské výšce 436–448 metrů. Oblast spravuje AOPK Havlíčkův Brod.\n\nDůvodem ochrany je bohatá lokalita koniklece velkokvětého (\"Pulsatilla grandis\").\n\n"}
{"id": "624732", "url": "https://cs.wikipedia.org/wiki?curid=624732", "title": "Suchá hora", "text": "Suchá hora\n\nSuchá hora je přírodní rezervace ev. č. 1819 poblíž obce Dešov v okrese Třebíč v nadmořské výšce 510 – 571 metrů. Oblast spravuje AOPK Havlíčkův Brod.\n\nDůvodem ochrany je dubová bučina s velmi bohatým podrostem\n\n"}
{"id": "624733", "url": "https://cs.wikipedia.org/wiki?curid=624733", "title": "Suché skály (přírodní rezervace)", "text": "Suché skály (přírodní rezervace)\n\nSuché skály je přírodní rezervace ev. č. 1818 poblíž obce Kostníky v okrese Třebíč v nadmořské výšce 400 – 450 metrů. Oblast spravuje Krajský úřad Kraje Vysočina. Na území rezervace se nachází evropsky významná lokalita Suché skály.\n\nDůvodem ochrany je zachování společenstva přirozených lesů s vegetací reliktních borů, sutí a nelesních vegetací skal s výskytem vzácných a ohrožených druhů rostlin a živočichů, zejména populace kriticky ohroženého hvozdíku moravského (\"Dianthus moravicus\").\n\n"}
{"id": "624734", "url": "https://cs.wikipedia.org/wiki?curid=624734", "title": "Špilberk (přírodní památka)", "text": "Špilberk (přírodní památka)\n\nŠpilberk je přírodní památka ev. č. 876 poblíž obce Ocmanice v okrese Třebíč v nadmořské výšce 394 – 412 metrů. Oblast spravuje AOPK Havlíčkův Brod.\n\nDůvodem ochrany je lokalita koniklece velkokvětého. V roce 2017 nedaleko chráněného území a evropsky významné lokality přibyla značka zakazující vjezd automobilů.\n\n\n"}
{"id": "624735", "url": "https://cs.wikipedia.org/wiki?curid=624735", "title": "U hájenky", "text": "U hájenky\n\nU hájenky je přírodní rezervace ev. č. 1416 poblíž obce Čáslavice v okrese Třebíč v nadmořské výšce 514 – 544 metrů. Oblast spravuje AOPK Havlíčkův Brod.\n\nDůvodem ochrany je zachování přirozených společenstev rostlin a živočichů v biotopu mokrých luk.\n\n"}
{"id": "624736", "url": "https://cs.wikipedia.org/wiki?curid=624736", "title": "U lusthausu", "text": "U lusthausu\n\nU lusthausu je přírodní památka ev. č. 1417 poblíž obce Nové Syrovice v okrese Třebíč v nadmořské výšce 438 – 446 metrů. Oblast spravuje AOPK Havlíčkův Brod.\n\nDůvodem ochrany je zachování vegetace potočního luhu s bledulí jarní.\n\n"}
{"id": "624737", "url": "https://cs.wikipedia.org/wiki?curid=624737", "title": "U Římské studánky", "text": "U Římské studánky\n\nU Římské studánky je přírodní rezervace ev. č. 2008 poblíž obce Kněžice v okrese Jihlava v nadmořské výšce 620 – 642 metrů. Oblast spravuje AOPK Havlíčkův Brod.\n\nDůvodem ochrany je starý bukový porost na stanovišti svěžích jedlových bučin\n\n"}
{"id": "624738", "url": "https://cs.wikipedia.org/wiki?curid=624738", "title": "U Trojáku", "text": "U Trojáku\n\nU Trojáku je přírodní rezervace ev. č. 2007 poblíž obce Kněžice v okrese Třebíč v nadmořské výšce 606 – 669 metrů. Oblast spravuje AOPK Havlíčkův Brod.\n\nDůvodem ochrany je starý bukový porost na stanovišti svěžích jedlových bučin.\n\n"}
{"id": "624739", "url": "https://cs.wikipedia.org/wiki?curid=624739", "title": "Urbánkův palouk", "text": "Urbánkův palouk\n\nUrbánkův palouk je přírodní památka ev. č. 1421 poblíž obce Kněžice v okrese Jihlava v nadmořské výšce 622 - 626 metrů. Oblast spravuje AOPK Havlíčkův Brod.\n\nDůvodem ochrany je zachování přirozených porostů typů rašelinných luk s výskytem vzácných a ohrožených rostlinných druhů. Zároveň bude palouk využíván jako genofondová plocha.\n\nJedná se o nevelkou luční enklávu, na které se zachovala společenstva vlhkých pcháčových a rašelinných luk dříve velmi hojných v celém regionu.\n\nO PP pečuje organizace ČSOP Kněžice již od roku 1984. Péče spočívá v ručním kosení louky jedenkráte do roka.\n\n7. února 1985 byl Urbánkův palouk vyhlášen jako „Laboratoř v přírodě“ pro oddíl Mladých ochránců přírody při ZŠ Kněžice. V dnešní době je lokalita zařazena do Lesní NS Chaloupky.\n\nHorninovým podkladem jsou biotické pararuly a kvarcity moldanubika. Tyto daly vzniknout hydromorfním půdám - pseudoglejím a kambizemím.\n\nNa lokalitě najdete porosty jednosečných vlhkých luk svazu Cathion. Z ohrožených druhů zde můžete nalézt prstnatec májový (\"Dactylorhyza majalis\"). Rostou zde také blatouch bahenní (\"Caltha palustris\"), kozlík dvoudomý (\"Valeria dioica\"), metlice trsnatá (\"Deschampsia cespitosa\"), ostřice obecná (\"Carex nigra\"), ostřice prosová (\"C. panicea\"), sasanka hajní (\"Anemonoides nemorosa\"), tužebník jilmový (\"Filipendula ulmaria\") a jiné.\n\nZe zvířecí říše se zde vyskytuje a hnízdí linduška luční (\"Anthus pratensis\"), bramborníček hnědý (\"Saxicola rubetra\") a hýl rudý (\"Carpodecus erythrynus\").\nJak si můžete přečíst na informační tabuli u PP, byla zde pozorována i bekasina otavní (\"Gallinago gallinago\") a strnad luční (\"Miliaria calandra\"). Území je biotopem hraboše mokřadního (\"Microtus agestis\"), myšky drobné (\"Micromys minutus\"), a také ještěrky živorodé (\"Zootoca vivipara\").\n\n\n"}
{"id": "624740", "url": "https://cs.wikipedia.org/wiki?curid=624740", "title": "Jedlový les a údolí Rokytné", "text": "Jedlový les a údolí Rokytné\n\nJedlový les a údolí Rokytné (původně V jedlí) je přírodní rezervace ev. č. 1418 poblíž obce Příštpo v okrese Třebíč v nadmořské výšce 389–440 metrů. Oblast spravuje AOPK Havlíčkův Brod.\n\nDůvodem ochrany jsou lesy se společenstvy hercynských dubohabřin, suťových lesů, lesních okrajů, světlin a lesních lemů s výskytem významných druhů rostlin a živočichů; typy přírodních stanovišť (dubohabřiny asociace \"Galio-Carpinetum\" a extenzivní sečené louky nížin až podhůří) a druhy, pro které byla jiným právním předpisem vyhlášena evropsky významná lokalita Jedlový les a údolí Rokytné a které se nacházejí na území přírodní rezervace.\n\n"}
{"id": "624741", "url": "https://cs.wikipedia.org/wiki?curid=624741", "title": "Velká skála (přírodní rezervace, okres Třebíč)", "text": "Velká skála (přírodní rezervace, okres Třebíč)\n\nVelká skála je skalnatý levý břeh v zákrutech řeky Jihlavy, ležící z větší části na území obce Lhánice (okres Třebíč, Kraj Vysočina) a východní částí též na katastru obce obce Biskoupky (okres Brno-venkov, Jihomoravský kraj); ochranné pásmo zasahuje též do obce Jamolice v okrese Znojmo. Přírodní rezervace ev. č. 2134 leží v nadmořské výšce 239–376 metrů a spravuje ji AOPK Havlíčkův Brod. Nachází se v přírodním parku Střední Pojihlaví\n\nDůvodem ochrany je zachování a ochrana zbytků reliktních borů, teplomilných doubrav a doprovodných xerothermních společenstev, prudce se střídajících se společenstvy stinných skalních roklí. V území je bohatý výskyt vzácných i chráněných druhů rostlin a živočichů. Území bylo zařazeno do regionálního biocentra č. 228 Údolí Jihlavy a je součástí nadregionálního biokoridoru.\n\nZachované populace bažanky vejčité, dvouřadce pozdního, řeřišničníku skalního, sleziníku hadcového, páchníka hnědého, ještěrky zelené.\n\n"}
{"id": "624772", "url": "https://cs.wikipedia.org/wiki?curid=624772", "title": "Obchodní centrum Futurum", "text": "Obchodní centrum Futurum\n\nObchodní centrum Futurum je název více objektů: \n"}
{"id": "624776", "url": "https://cs.wikipedia.org/wiki?curid=624776", "title": "Dívčí kámen (přírodní rezervace)", "text": "Dívčí kámen (přírodní rezervace)\n\nDívčí kámen je přírodní rezervace v okrese Český Krumlov. Nachází se v Křemžské kotlině, dva kilometry severovýchodně od osady Třísov při soutoku řeky Vltavy s Křemžským potokem. Je součástí CHKO Blanský les. Rezervací prochází naučná stezka Třísov – Dívčí Kámen – Holubov, která byla otevřena v roce 1999.\n\nPředmětem ochrany je reliktní bor a lišejníková vegetace na rulovém skalním hřbetu nad soutokem Křemžského potoka a Vltavy. Skalní ostroh nad soutokem je asi 70 m vysoký s příkrými až kolmými stěnami, s jižní a severní expozicí. Do rezervace náleží i zřícenina hradu Dívčí kámen se značným kulturně-historickým významem, rozkládající se na návrší nedaleko zmíněné rulové stěny.\n\nVegetace rezervace je tvořena mozaikou společenstev. Skalní ostroh je porostlý reliktními bory, v nichž převládá borovice lesní s příměsí břízy pýřité, obě dřeviny zde rostou v zakrslé formě. Zakrslé borovice na skalách dosahují stáří až 170 let. Na zalesněných severních svazích převažují jedliny, vnichž dominuje jedle bělokorá s častým výskytem jmelí jedlového, přimíšeny jsou lípa malolistá a javor klen, ojediněle buk lesní. Úpatí jižních svahů jsou porostlá křovitou formací s převažující lískou obecnou. V druhově chudém bylinném patře s nízkou pokryvností roste metlička křivolaká, brusnice borůvka, brusinka obecná a některé druhy lišejníků. Ze skalní stěny je udáván ve starší botanické literatuře výskyt vřesovce pleťového, v současné době však výskyt ověřen nebyl. Na skalách se severní expozicí se na ostrohu vytvořila druhově chudá společenstva skalních štěrbin s převládajícím osladičem obecným. Na zřícenině hradu se vyskytují některé teplomilnější druhy rostlin. Na osluněných jižních expozicích jsou dominantními druhy tařice skalní a kostřava sivá. Na úpatí jižních svahů jsou zastoupeny zejména hájové druhy jaterník trojlaločný, kostival hlíznatý, kopytník evropský, sasanka hajní, prvosenka vyšší.\n\nZ fauny je význačný výskyt xerofilního plže zrnovky mechové, hojný je zde zemoun skalní. Ve skalnatém terénu a sutích žije specifická fauna pavouků (temnomil Nesticus cellulanus, plachetnatka Saaristoa firma aj.). Žije tu též chráněný brouk majka fialová. Z motýlů je význačným druhem nesytka Synanthedon cephiformis. Z ptáků v rezervaci hnízdí výr velký.\n"}
{"id": "624778", "url": "https://cs.wikipedia.org/wiki?curid=624778", "title": "Skalka-Polomsko", "text": "Skalka-Polomsko\n\nSkalka-Polomsko je přírodní památka ev. č. 389, lokalita Rajnochovice v okrese Kroměříž. Správa AOPK Zlín. Důvodem ochrany je travnatá stráň s teplomilnou květenou.\n\n"}
{"id": "624779", "url": "https://cs.wikipedia.org/wiki?curid=624779", "title": "Vřesoviště Bílová", "text": "Vřesoviště Bílová\n\nVřesoviště Bílová je přírodní památka ev. č. 879, lokalita Rajnochovice v okrese Kroměříž. Správa AOPK Zlín. Důvodem ochrany je ojedinělé vřesoviště v Hostýnských vrších.\n"}
{"id": "624780", "url": "https://cs.wikipedia.org/wiki?curid=624780", "title": "Včelín (přírodní památka)", "text": "Včelín (přírodní památka)\n\nVčelín je přírodní památka ev. č. 489, lokalita Cvrčovice v okrese Kroměříž. Správa AOPK Zlín. Důvodem ochrany je výslunná stráň s výskytem teplomilné květeny.\n"}
{"id": "624781", "url": "https://cs.wikipedia.org/wiki?curid=624781", "title": "Alberto Henschel", "text": "Alberto Henschel\n\nAlberto Henschel (13. června 1827 – 30. června 1882) byl německo-brazilský fotograf narozený v Berlíně. Je považována za významného a velmi pracovitého fotografa a podnikatele 19. století na území Brazílie s pobočkami v Pernambuco, Bahia, Rio de Janeiro a São Paulo. Pořizoval piktorialistické krajinářské snímky Rio de Janeira a byl také vynikající portrétní fotograf.\n\nZískal titul dvorního fotografa \"Photographo da Casa Imperial\" (\"Fotograf královského domu\"), což mu umožňovalo fotografovat každodenní život královské monarchie v Brazílii během vlády Petra II. Brazilského, včetně jeho a jeho rodinných příslušníků. Tento titul zvyšoval uznání jeho fotografií, ale také i jejich cenu.\n\nJeho hlavní vklad do historie brazilské fotografie je jeho fotografický záznam z různých sociálních vrstev v Brazílii během 19. století: portréty, obvykle ve formátu \"carte de visite\" s náměty ze života šlechty, bohatých obchodníků, střední třídy a Afroameričanů – otroků nebo svobodných z období před \"Lei Áurea\" – brazilským zlatým zákonem.\n\nHenschel inspiroval další profesionální fotografy v zemi, včetně svého krajana Karla Ernesta Papfa, se kterým později pracoval, a také jeho syna Jorga Henriqua Papfa, který svého otce následoval.\n\n"}
{"id": "624783", "url": "https://cs.wikipedia.org/wiki?curid=624783", "title": "Giacomo Luzzatto", "text": "Giacomo Luzzatto\n\nGiacomo Luzzatto (1827 Fiume (nyní Rijeka), Chorvatsko - 1888) byl italský fotograf židovského původu, narozený v Fiume, nyní Rijeka, Chorvatsko.\n"}
{"id": "624786", "url": "https://cs.wikipedia.org/wiki?curid=624786", "title": "Katastrofy a neštěstí 1966", "text": "Katastrofy a neštěstí 1966\n\n"}
{"id": "624791", "url": "https://cs.wikipedia.org/wiki?curid=624791", "title": "Poslední noc na Klikaté řece", "text": "Poslední noc na Klikaté řece\n\nPoslední noc na klikaté řece román amerického spisovatele Johna Irvinga, vydaný v roce 2009 v USA. Z anglického originálu \"Last Night in Twisted River\" do češtiny přeložili Libuše a Luboš Trávničkovi.\n\nRomán jednoho z nejznámějších a nejoblíbenějších anglicky píšících autorů se začíná odvíjet v polovině 50. let ve vývařovně dřevorubecké osady v severním New Hampshiru, kde si úzkostný dvanáctiletý chlapec splete přítelkyni místního konstábla s medvědem. Chlapec a jeho otec jsou nuceni z okresu Coos uprchnout – nejprve do Bostonu, pak do jižního Vermontu a nakonec do Toronta –, pronásledováni nesmiřitelným konstáblem. Jejich osamoceným ochráncem je drsný, svérázný dřevorubec a bývalý plavič dřeva, který jim na útěku pomáhá. V příběhu překlenujícím pět desetiletí román vykresluje poslední půlstoletí ve Spojených státech jako „živou repliku okresu Coos, kde se smrtelným nenávistem obvykle nechával volný průběh“.\n\nOd vypjaté první věty románu – „Mladý Kanaďan, kterému nemohlo být víc než patnáct, váhal příliš dlouho“ – až k elegické závěrečné kapitole je Poslední noc na Klikaté řece napsaná s historickou autenticitou a emocionální silou Pravidel moštárny. Je to také stejně dramatický a znepokojivý příběh jako Irvingův průlomový bestseller Svět podle Garpa.\n"}
{"id": "624797", "url": "https://cs.wikipedia.org/wiki?curid=624797", "title": "Naražení na kůl", "text": "Naražení na kůl\n\nNaražení na kůl je pomalý a velmi bolestivý způsob vykonání trestu smrti, používaný v minulosti pro potrestání těch nejzávažnějších zločinů.\n\nOdsouzený je svlečen a svázán. Pak je mu do řitního otvoru zaveden zaostřený dřevěný kůl a ten je i s odsouzencem svisle postaven. Odsouzený se pak vlastní vahou pomalu nabodává na hrot a nakonec zemře vykrvácením, což může trvat dosti dlouho. Někdy býval odsouzenec na kůl doslova navlečen tak, že mu k nohám přivázali pár koní nebo jiných zvířat a nechali je jít s tělem proti kůlu. V některých případech se používal kůl s tupou špičkou, který odsouzence usmrtil pomaleji a celý trest byl tedy ještě krutější. Uvádí se, že agónie mohla trvat v extrémních případech i tři dny, zpravidla však \"jen\" několik hodin. Někdy býval tento trest kombinován s upálením nebo zastřelením šípy, což utrpení poněkud zkrátilo.\n\nVe střední, západní a severní Evropě se tento trest sice neužíval, ale ve východní Evropě, na Balkáně a v celé Asii byl velmi rozšířený po celý středověk, a v Asii i ve starověku.\n\n\nZ evropských zemí se narážení nejvíce používalo v průběhu středověku a raného novověku v Rusku, Polsku, Uhrách a na Balkáně. Patrně se sem rozšířilo druhotně z Asie s nájezdy Mongolů, Tatarů a Turků. V Rusku bylo narážení na kůl legální formou trestu smrti za vlády cara Ivana Hrozného, který tak trestal především své politické odpůrce. V dnešním Rumunsku byla tato forma trestu smrti velmi rozšířena v 15. století za vlády knížete Vlada Draculy, který proto získal přízvisko \"Țepeș\", což rumunsky znamená \"Napichovač\". Podobně jako Ivan Hrozný také on používal tento trest jako nástroj zastrašování a politického teroru. Také Uhry a Polsko tento trest používaly po většinu středověku a raného novověku hlavně pro zrádce, povstalce a dezertéry. Tento trest používala při pronásledování Židů i španělská inkvizice v 15. a 16. století, a také španělští conquistadoři při trestání vzbouřených Indiánů, jako byl Caupolícán, náčelník Mapučů, popravený roku 1558. Po bitvě u Plášťovců mezi císařskými a tureckými vojsky v roce 1554 byl Turky naražen na kůl zajatý císařský velitel Erasmus von Teufel.\n\nV Českých zemích se tento trest pokoušel pod uherským vlivem zavést král Vladislav II. Jagellonský, ale zde se setkal s odporem a byl použit jen výjimečně. Například v roce 1517 byli lámáni kolem a naraženi na kůl druhové loupeživého rytíře Jindřicha Bohnického, který vyhlásil nepřátelství Starému Městu pražskému. Podle letopisce jeden z odsouzenců naražený na kůl \"prosil kata, aby ho zabil, pak se snažil kývat kůlem, aby se s ním vyvrátil a spadl, že by tak snad rychleji umřel\". Roku 1570 byl v Ivančicích nabodnut na kůl loupežník Paul Wasansky (Pavel Vašanský), což je poslední známý případ tohoto způsobu popravy v českých zemích.\n\nNarážení na kůl bylo naposledy masivně používáno osmanskými vojáky za arménské genocidy na počátku 20. století. Jugoslávští partyzáni za II. světové války údajně naráželi na kůly zajaté ustašovce. Podle maďarského historika Tibora Cserese byl ještě roku 1946 tímto způsobem v Novém Sadu popraven maďarský válečný zločinec generál Ferenc Szombathelyi, což by byl poslední známý případ popravy naražením na kůl v Evropě, ovšem srbské zdroje uvádějí, že Szombathelyi byl zastřelen popravčí četou. Podle některých neověrených zpráv používali naráźení na kůl za 2. světové války Japonci v Jihovýchodní Asii a údajně i vietnamští vojáci, kteří se takto měli zbavovat zajatých Francouzů během Indočínské války, a později amerických vojáků za Války ve Vietnamu, důkazy o tom však chybějí.\n\n\nHenryk Sienkiewicz v románu Ohněm a mečem líčí, jak polští vojáci v 17. století narazili na kůl zajatého kozáka Doňce. V jeho dalším románu Pan Wolodyjowski i v jeho zfilmované verzi je naražením na kůl potrestán zrádný Azja, syn Tuhaj Bejův.\n\nV různých hororech je probodení kůlem prostředkem k ničení upírů.\n"}
