{"id": "686025", "url": "https://cs.wikipedia.org/wiki?curid=686025", "title": "Zemplínské vrchy", "text": "Zemplínské vrchy\n\nZemplínské vrchy (slovensky \"Zemplínske vrchy,\" maďarsky \"Zempléni-szigethegység)\" jsou pohoří na jihovýchodě Slovenska. Patří do Matransko-slanské oblasti, která je součástí Vnitřních Západních Karpat. Táhnou se od severozápadu směrem na jihovýchod. Jejich jediným geomorfologickým podcelkem je Roňavská brána v západní části pohoří.\n\nS rozlohou 101 km² patří mezi menší slovenská pohoří. Nejvyšší vrchol Rozhľadňa dosahuje výšky 469 m n. m. Zemplínské vrchy odvodňuje řeka Bodrog. Vrchy patří do teplé klimatické oblasti. Vyšší polohy pokrývá listnatý les, nižší - zejména jižní stráně - jsou využívané na pěstování ovoce.\n\nSložení půd na jihozápadních výběžcích pohoří se zasloužilo o vznik Tokajské vinařské oblasti, která zasahuje na Zemplín z Maďarska.\n\nZemplínské vrchy jsou v geologické literatuře známé také jako zemplínský ostrov. Někteří autoři je chápou jako samostatnou tektonickou jednotku zemplinikum. Celé pohoří je obklopeno mladšími neogénními sedimenty východoslovenské pánve a neovulkanitů. Krystalinikum pohoří tvoří přeměněné horniny, hlavně svory, ruly, amfibolity a migmatity. Na slovenském území vystupují pouze na velmi malém území u Byště. V jejich nadloží se zřejmě v příkrovové pozici nacházejí karbonské a permské kontinentální sedimenty s menšími slojemi černého uhlí, převažují však slepence, pískovce a jílovce. Nacházejí se zde i triasové křemence, vápence a dolomity. Na okrajích se nachází miocénní ryodacity, andezity a bazalty.\n\n\n"}
{"id": "686029", "url": "https://cs.wikipedia.org/wiki?curid=686029", "title": "Ameuvelle", "text": "Ameuvelle\n\nAmeuvelle je francouzská obec v departementu Vosges, v regionu Grand Est, 39 kilometrů od Vesoulu.\n\n\n\"Počet obyvatel\"\n"}
{"id": "686030", "url": "https://cs.wikipedia.org/wiki?curid=686030", "title": "Joseph Pickford", "text": "Joseph Pickford\n\nJoseph Pickford (1736, Warwickshire, Spojené království - 1782) byl anglický architekt.\n\nNarodil se roku 1736 v hrabství Warwickshire, ale už jako dítě se po otcově smrti přestěhoval do Londýna. Prvním od koho se dozvěděl něco o architektuře byl jeho strýc, který byl zednář a sochař. S ním pracoval asi deset let, nejdřív jako zednář a později jako architekt. Kolem roku 1760 se přestěhoval do Derby, kde byl zástupcem architekta Davida Hiorne of Warwick. Později se oženil s Mary, dcerou Thomase Wilkinse. Sám pro sebe navrhl dům číslo 41 Friar Gate, ze kterého je dnes Pickford's House Museum.\n\nJeho díla jsou dnes zejména ve střední Anglii, kde stavěl hlavně měšťanské a venkovské domy v benátském stylu. Mnozí z jeho přátel a klientů byly členy Měsíční společnosti, například malíř Joseph Wright of Derby nebo hrnčíř Josiah Wedgwood.\n\n"}
{"id": "686031", "url": "https://cs.wikipedia.org/wiki?curid=686031", "title": "Elitserien 1997/1998", "text": "Elitserien 1997/1998\n\nSezóna 1997/1998 byla 23. sezonou Švédské ligy ledního hokeje. Mistrem se stal tým Färjestads BK. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686032", "url": "https://cs.wikipedia.org/wiki?curid=686032", "title": "Joplin (Missouri)", "text": "Joplin (Missouri)\n\nJoplin je americké město na pomezí okresů Jasper a Newton, v jihozápadní části státu Missouri. Podle údajů ze sčítání lidu v roce 2010 zde žilo 50 150 obyvatel a je tak největším městem v okresu Jasper. Přesto není hlavním městem okresu, tím je Carthage. V celém okolí města pak žije 174 300 lidí.\n\nI když si mnoho lidí myslí, že je město pojmenováno po skladateli Scottovi Joplinovi, není tomu tak. Joplin je ve skutečnosti pojmenován po Reverendu Harrisi Joplinovi, zakladateli místního shromáždění metodistů. Město Joplin bylo založeno roku 1873 a rychle se rozrůstalo a bohatlo díky těžbě zinku, po druhé světové válce se však zvláště ekonomický růst zeslabil kvůli značnému poklesu ceny zinku. Město je známé jako jedna ze zastávek slavné silnice Route 66.\n\nDo městské historie se neblaze zapsala dvě silná tornáda. První město zasáhlo 6. května 1971. Zabilo jednoho člověka a padesát dalších zranilo a způsobilo mohutné škody na místních budovách. Druhé je z 22. května 2011, které zabilo přes 158 lidí a mnoho dalších zranilo, poničeno bylo mnoho budov včetně školního komplexu a nemocnice.\n"}
{"id": "686034", "url": "https://cs.wikipedia.org/wiki?curid=686034", "title": "Anglemont", "text": "Anglemont\n\nAnglemont je francouzská obec v departementu Vosges, v regionu Grand Est, 23 kilometrů od Saint-Dié-des-Vosges. Protéká jí říčka Belvitte.\n\n\"Počet obyvatel\"\n\n"}
{"id": "686036", "url": "https://cs.wikipedia.org/wiki?curid=686036", "title": "Kopytovci", "text": "Kopytovci\n\nKopytovci je slovenská hudební skupina aktivní převážně v 90. letech 20. století, která parodovala tehdejší dancefloorovou hudební scénu na jejíž popularitě se svezla. Mezi jejich největší hity patřily songy \"Doj it\" parodující písničku \"Do It\" od skupiny Maduar či \"Poručík Žigira\". Skupinu tvořila v roce 1995 trojice umělců (Marcel Nemec, Sáva Popovič, Henrich Plateka), která se dříve angažovala v politickém kabaretu.\n\nBěhem roku 1995 se podařilo skupině Kopytovci dvakrát zvítězit v tehdejší populární hitparádě ESO, které vysílala televize TV Nova. Skupina vydala několik parodujících písní i v pozdější době (kolem roku 2010), kdy její členové předělali například píseň od slovenské zpěvačky Kristýny.\n\n"}
{"id": "686038", "url": "https://cs.wikipedia.org/wiki?curid=686038", "title": "SK Slavia Praha 2010/2011", "text": "SK Slavia Praha 2010/2011\n\nTento článek se podrobně zabývá sestavou a zápasy týmu SK Slavia Praha v sezoně 2010 - 2011. V této sezoně SK Slavia Praha neobhajovala žádnou trofej z předchozí sezony 2009-10. Právě předchozí sezona byla pro Slavii první po 18 letech, kdy se Slavia nekvalifikovala do Evropských pohárů, tudíž je v této sezoně nehrála. V žebříčku UEFA se Slavia propadla na 102. místo, což zapříčinila právě letošní neúčast v Evropských pohárech.\n\nJak je již výše uvedeno, letošní ročník začal bez účasti Slavie v Evropských pohárech a o to víc se Slavia chtěla věnovat domácím soutěžím a znovu si vydobýt účast v Evropských pohárech. Na post trenéra se vrátil Karel Jarolím, který byl v předešlé se zoně pro neuspokojivé výsledky odvolán. Znovu se k týmu připojil 1. června 2011 a abslolvoval s týmen celou letní přípravu a začátek domácích soutěží.\n\nNa domácí semifinálový zápas s SK Sigma Olomouc se ve Slavii bude ještě asi dlouho vzpomínat. Diváci avizovali protest přímo na hřišti před zápasam. Na vině byly neuspokojivý finanční stav klubu, neznámý majitel i možný blížící se krach klubu. Hráči nedostali zaplacené platy od počátku roku. Po předzápasových rozmluvách došlo k dohodě s pořadateli a fanoušci nenásilně opustili hrací plochu. Poločas skončil skóre 1 - 1 a o poločasové pauze vtrhli diváci na hrací plochu podruhé. Tentokrát však s horšími než mírovými prosbami.\nNa stadioně se rozhořel několikahodinový boj s příslušníky Policie.\nSlavia byla potrestána za špatnou pořadatelskou službu takto :\n\nV úvodu sezony rozhodl rozhodčí soud v Anglii, že Slavia musí uhradit bývalému většinovému majiteli, firmě ENIC, 3,4 mil. liber za neoprávněné připravení o majoritu ve Slavii. To nastartovalo další finanční problémy v pražském klubu. Od počátku roku 2011 až do konce dubna nedostali hráči ani ostatní pracovníci Slavie zaplacenou mzdu. Licenční komise proto neudělila Slavii profesionální licenci, bez které nelze hrát 1. ani 2. českou ligu. Z tohoto důvodu také došlo ve Slavii ke změně majitele. Bývalí vlastníci klubu :\nFinanční záchrany Slavie se ujala společnost Natland Group, zabývající se investičním podnikáním. Od Antonína France odkoupila jeho podíl a stala se novým většinovým vlastníkem. Na odvolacím licenčním řízení rozhodl Tribunál ČMFS o dodatečné udělení profesionální licenec. Zároveň byla představena nová vlastnická struktura klubu k datu 24.05.2011. Ta vypadala takto :\n\n (2. zástupce kapitána)\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\nPoznámky:   —   = nezveřejněno (dohoda mezi kluby),   †   = odhadovaná cena\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\n\nHraje ČFL.\n\n\"Aktuální ke konci sezony 2010 - 2011\"\n\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 31. května 2011 (ke konci sezony).\n\nPoslední úprava: Ke konci sezony.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: Ke konci sezony.\n\nPoslední úprava: Ke konci sezony.\nHřiště: D = Domácí; V = Venkovní. Výsledek: V = Výhra; P = Prohra; R = Win; P = Remíza\n\n\n"}
{"id": "686039", "url": "https://cs.wikipedia.org/wiki?curid=686039", "title": "Mistrovství světa juniorů v ledním hokeji 1988", "text": "Mistrovství světa juniorů v ledním hokeji 1988\n\nMistrovství světa juniorů v ledním hokeji 1988 se konalo 26. prosince 1987 až 4. ledna 1988 v sovětské Moskvě.\n\n26.12.1987\nKanada - Švédsko 4:2 (2:1, 0:0, 2:1)\nSSSR - ČSSR 6:4 (2:1, 3:1, 1:2)\nFinsko - SRN 6:0 (1:0, 4:0, 1:0)\nPolsko - USA 4:3 (1:0, 3:3, 0:0)\n28.12.1987\nKanada - ČSSR 4:2 (2:1, 0:1, 2:0)\nŠvédsko - Polsko 13:0 (4:0, 2:0, 7:0)\nSSSR - Finsko 6:2 (3:0, 0:0, 3:2)\nUSA - SRN 6:4 (2:1, 4:1, 0:2)\n29.12.1987\nFinsko - Kanada 4:4 (2:1, 1:3, 1:0)\nŠvédsko - SRN 5:1 (2:0, 2:1, 1:0)\nČSSR - Polsko 6:1 (2:1, 1:0, 3:0)\nSSSR - USA 7:3 (1:0, 3:1, 3:2)\n31.12.1987\nKanada - USA 5:4 (2:2, 3:0, 0:2)\nČSSR - SRN 7:4 (2:0, 3:3, 2:1)\nSSSR - Švédsko 4:2 (2:2, 0:0, 2:0)\nFinsko - Polsko 9:1 (0:0, 3:0, 6:1)\n1.1.1988\nKanada - SSSR 3:2 (2:0, 1:2, 0:0)\nSRN - Polsko 6:3 (0:0, 3:2, 3:1)\nČSSR - Švédsko 5:5 (2:2, 2:1, 1:2)\nFinsko - USA 8:6 (3:4, 1:0, 4:2)\n3.1.1988\nKanada - SRN 8:1 (1:0, 5:0, 2:1)\nFinsko - Švédsko 5:2 (3:0, 1:2, 1:0)\nSSSR - Polsko 7:2 (3:0, 2:1, 2:1)\nČSSR - USA 11:1 (2:0, 6:0, 3:1)\n4.1.1988\nKanada - Polsko 9:1 (2:1, 1:0, 6:0)\nSSSR - SRN 12:2 (6:0, 3:1, 3:1)\nFinsko - ČSSR 2:1 (1:1, 0:0, 1:0)\nŠvédsko - USA 7:5 (1:1, 4:3, 2:1)\n\n Kanada\n\nBrankáři: Jeff Hackett, Jimmy Waite\nObránci: Éric Desjardins, Greg Hawgood, Chris Joseph, Marc Laniel, Wayne McBean, Scott McCrady\nÚtočníci: Warren Babe, Rob Brown, Dan Currie, Rob DiMaio, Theoren Fleury, Adam Graves, Jody Hull, Sheldon Kennedy, Trevor Linden, Mark Pederson, Mark Recchi, Joe Sakic.\n\nBrankáři: Alexej Šeblanov, Alexej Ivaškin\nObránci: Ulvis Katlaps, Jurij Krivochiža, Igor Malychin, Jevgenij Muchin, Sergej Sorokin, Vladimir Alexušin\nÚtočníci: Alexandr Mogilnyj, Sergej Fjodorov, Andrej Sidorov, Valerij Zelepukin, Stanislav Panfilenkov, Igor Čibirev, Pavel Kostičkin, Igor Dorofejev, Harijs Vitolinš, Dmitrij Christič, Andrej Rasolko, Sergej Petrenko.\n\nBrankáři: Ari Hilli, Mika Rautio\nObránci: Harri Aho, Kari Harila, Markku Jokinen, Jukka Marttila, Teppo Numminen, Petri Pulkkinen, Mika Tuovinen\nÚtočníci: Tero Arkiomaa, Juha Jokiharju, Marko Kiuru, Arto Kulmala, Marko Lapinkoski, Janne Ojanen, Timo Peltomaa, Vesa Savolainen, Jukka-Pekka Seppo, Pekka Tirkkonen, Tero Toivola\n\nBrankáři: Rudolf Pejchar, Roman Svačina\nObránci: Petr Pavlas, František Kučera, Milan Tichý, Pavel Valko, Pavel Táborský, Karel Šmíd\nÚtočníci: Robert Reichel, Petr Hrbek, Zdeno Cíger, Robert Kysela, Roman Horák, Juraj Jurík, Pavel Gross, Radek Gardoň, Josef Zajíc, Karel Mimochodek, Roman Němčický, Ondřej Vošta.\n\nBrankáři: Fredrik Andersson, Patrik Hofbauer\nObránci: Pär Djoos, Rikard Franzén, Petri Liimatainen, Per Ljusteräng, Per Lundell, Ricard Persson, Leif Rohlin\nÚtočníci: Patrik Carnbäck, Patrik Erickson, Tomas Forslund, Johan Garpenlöv, Peter Larsson, Stefan Nilsson (12.9.1968), Stefan Nilsson (19.2.1968), Stefan Nilsson (5.4.1968), Ola Rosander, Thomas Sjögren, Markus Åkerblom.\n\nBrankáři: Jason Glickman, Damian Rhodes\nObránci: Ted Crowley, Kevin Dean, Rob Mendel, Kris Miller, Mathieu Schneider, Randy Skarda\nÚtočníci: Lee Davidson, Joe Day, Ted Donato, David Emma, John LeClair, Kip Miller, Mike Modano, Jeremy Roenick, Steve Scheifele, Mike Sullivan, Darren Turcotte, C. J. Young.\n\nBrankáři: Markus Flemming, Peter Franke\nObránci: Alfred Burkhard, Christian Lukes, Jörg Mayr, Andreas Pokorny, Heinrich Schiffl, Stephan Sinner\nÚtočníci: Tobias Abstreiter, Lutz Bongers, Thomas Brandl, Lorenz Funk, Frank Hirtreiter, Ernst Köpf, Andreas Lupzig, Günther Oswald, Michael Pohl, Jürgen Rumrich, Thomas Schinko, Jürgen Trattner.\n\nBrankáři: Marek Batkiewicz, Mariusz Kieca\nObránci: Włodzimierz Król, Zbigniew Niedośpiał, Czesław Niedźwiedź, Tadeusz Puławski, Janusz Strzempek, Andrzej Szłapka, Jacek Zamojski\nÚtočníci: Janusz Janikowski, Jędrzej Kasperczyk, Marek Koszowski, Krzysztof Kuźniecow, Krzysztof Niedziołka, Dariusz Olejowski, Jacek Płachta, Wojciech Tkacz, Marek Trybuś, Sławomir Wieloch, Tomasz Żmudziński\n\nŠampionát B skupiny se odehrál v Sapporu v Japonsku, postup na MSJ 1989 si vybojovali Norové, naopak sestoupili Rakušané.\n\n1. Norsko\n2. Rumunsko\n3. Švýcarsko\n4. Japonsko\n5. Francie\n6. Jugoslávie\n7. Nizozemsko\n8. Rakousko\n\nŠampionát C skupiny se odehrál v Bellunu a Feltre v Itálii, postup do B skupiny MSJ 1989 si vybojovali Dánové.\n\n1. Dánsko\n2. Itálie\n3. Bulharsko\n4. Velká Británie\n5. Španělsko\n6. Maďarsko\n7. KLDR\n8. Belgie\n"}
{"id": "686040", "url": "https://cs.wikipedia.org/wiki?curid=686040", "title": "Elitserien 1998/1999", "text": "Elitserien 1998/1999\n\nSezóna 1998/1999 byla 24. sezonou Švédské ligy ledního hokeje. Mistrem se stal tým Brynäs IF. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686042", "url": "https://cs.wikipedia.org/wiki?curid=686042", "title": "Prizrensko-jihomoravský dialekt", "text": "Prizrensko-jihomoravský dialekt\n\nPrizrensko-jihomoravský dialekt (srbsky Призренско-јужноморавски дијалект) je jedním z dialektů srbštiny. Spadá do oblasti torlackého nářečí (nebo též prizrensko-timocké oblasti dialektů). Jedná se o staroštokavský dialekt s velkou mírou integrace do balkánského jazykového svazu. To se projevuje především tím, že se nepoužívá infinitiv (namísto kterého se výhradně užívá konstrukce da+tvar pro přítomný čas, tzv. dakanje), používá se analytických konstrukcí pro budoucí čas, stejně jako např. komparativ přídavných jmen. Významným rysem, který je typický pouze pro prizrensko-jihomoravský dialekt jsou tvary minulého času sloves. Ty byly stejně jako ve standardním srbském jazyce změněny z původního slovanského základu (\"znal\", \"viděl\", \"byl\") tak, že L ztratilo svoji slabikotvornost a vyslovuje se jako A (ve standardních pravidlech jazyka je O). Postupem času se tak objevily tvary \"znaja, videja, beja\". \n\nNěkterá díla srbského spisovatele Stevana Sremce byla sepsána právě v tomto dialektu, zvlášť z období, kdy autor pobýval v Niši, kde se takto mluví.\n"}
{"id": "686046", "url": "https://cs.wikipedia.org/wiki?curid=686046", "title": "Elitserien 1999/2000", "text": "Elitserien 1999/2000\n\nSezóna 1999/2000 byla 25. sezonou Švédské ligy ledního hokeje. Mistrem se stal tým Djurgårdens IF. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686049", "url": "https://cs.wikipedia.org/wiki?curid=686049", "title": "Škvorecký", "text": "Škvorecký\n\nŠkvorecký může být:\n\n\n"}
{"id": "686053", "url": "https://cs.wikipedia.org/wiki?curid=686053", "title": "Codette (Saskatchewan)", "text": "Codette (Saskatchewan)\n\nCodette je obec v Saskatchewanu, jižně od elektrárenského městečka Nipawin v Kanadě.\n\nObec nese jméno přilehlé přehradní nádrže Codette Lake, umělého jezera na řece Saskatchewan, vytvořeného přehradou Francois Finlay Dam.\n"}
{"id": "686057", "url": "https://cs.wikipedia.org/wiki?curid=686057", "title": "Ševingování", "text": "Ševingování\n\nŠevingování je dokončovací operace při výrobě ozubených kol. Zlepšuje jakost ozubeného povrchu a odchylky geometrického tvaru zubů. Používá se u nekalených kol. Nástrojem je ševingovací kolo, které má tvar přesného ozubeného kola daného modulu. Zuby mají na bocích břity v podobě drážek pro odebírání a odvod třísky. Ševingovací kolo je v záběru s obráběným ozubeným kolem a zároveň jsou obě kola zatížena radiální silou i silou axiální. Tím dojde k velmi jemnému obrobení boků zubů. Přídavek pro obrábění je maximálně 0.15mm.\nDo místa záběru ozubených kol je přiváděna řezná kapalina.\n\n"}
{"id": "686058", "url": "https://cs.wikipedia.org/wiki?curid=686058", "title": "Missinipe (Saskatchewan)", "text": "Missinipe (Saskatchewan)\n\nMissinipe je osada ve střední části severního Saskatchewanu. Nachází se 80 km (50 mil) severně od La Ronge, na západním břehu Vydřího jezera. Mají tu několik hydroplánových služeb, vodácké a rybářské fishing outfitters. Missinipe je hlavním přístupovým bodem k řece Churchill. Další sídlisko na sever je Southend, 142 km severně – na jižním konci jezera Reindeer Lake. Provinční tábořiště se nacházejí 5 km na sever u peřejí řeky Churchill, Otter Rapids, 7 km na sever je provinční rekreační místo Devil Lake, a další je 1,5 km na jih. Všechna místa patří do chráněné oblasti Lac La Ronge Provincial Park. Dvě z obecních ulic jsou součástí místního RV parku, čili autokempinku. Jeden z místních čtyř autokempinků se nachází přímo v provinčním parku. V obci se nalézá obchod smíšeným zbožím, turistické chatky a další ubytovací kapacity. Těžištěm zájmu obecní ekonomiky je turismus a cestování po divočině. Do obce se lze dostat po silnici nižší třídy Highway 102.\n\nMissinipe je pojmenování vzniklé v kríjském nářečí kmene Woodland Cree pro řeku Churchill.\n\n"}
{"id": "686060", "url": "https://cs.wikipedia.org/wiki?curid=686060", "title": "Neslýchané!", "text": "Neslýchané!\n\nNeslýchané (2011) je sedmé studiové album skupiny Traband. Obsahuje intro a 11 písniček. Spolu s albem vyšlo v jednom obalu i DVD \"Neslyšené\", které obsahuje 12 písniček z alb \"Hyjé!\", \"Přítel člověka\", \"Domasa\" a \"Neslýchané\" tlumočených do znakového jazyka. Klipy na DVD natočil Tomáš Zeno Václavík.\n\nJedním z pracovních názvů byl i \"Posluchači z Prahy\".\n\nŠest písniček na albu zbylo po nahrávání předchozí desky \"Domasa\" (2010).\n\nNěkteré písničky z alba jsou o konkrétních lidech, často z Žižkova, kde Jarda Svoboda do nedávna bydlel, např. prodavačka z písničky \"Paní z koloniálu\" (tematicky k těmto písničkám patří i \"Kalná řeka\" z předchozího alba). Písnička \"Taková ženská\" je o Dagmar Tauchenové, která v roce 2009 přepadla vězeňskou eskortu a osvobodila svého muže Pavla Tauchena.\n\n\n\n"}
{"id": "686061", "url": "https://cs.wikipedia.org/wiki?curid=686061", "title": "Elitserien 2000/2001", "text": "Elitserien 2000/2001\n\nSezóna 2000/2001 byla 26. sezonou Švédské ligy ledního hokeje. Mistrem se stal tým Djurgårdens IF. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686067", "url": "https://cs.wikipedia.org/wiki?curid=686067", "title": "Elitserien 2001/2002", "text": "Elitserien 2001/2002\n\nSezóna 2001/2002 byla 27. sezonou Švédské ligy ledního hokeje. Mistrem se stal tým Färjestads BK. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686069", "url": "https://cs.wikipedia.org/wiki?curid=686069", "title": "Elitserien 2002/2003", "text": "Elitserien 2002/2003\n\nSezóna 2002/2003 byla 28. sezonou Švédské ligy ledního hokeje. Mistrem se stal tým Västra Frölunda HC. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686081", "url": "https://cs.wikipedia.org/wiki?curid=686081", "title": "Elitserien 2003/2004", "text": "Elitserien 2003/2004\n\nSezóna 2003/2004 byla 29. sezonou Švédské ligy ledního hokeje. Mistrem se stal tým HV 71 Jönköping. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686086", "url": "https://cs.wikipedia.org/wiki?curid=686086", "title": "Elitserien 2004/2005", "text": "Elitserien 2004/2005\n\nSezóna 2004/2005 byla 30. sezonou Švédské ligy ledního hokeje. Mistrem se stal tým Frölunda HC. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686090", "url": "https://cs.wikipedia.org/wiki?curid=686090", "title": "Elitserien 2005/2006", "text": "Elitserien 2005/2006\n\nSezóna 2005/2006 byla 31. sezonou Švédské ligy ledního hokeje. Mistrem se stal tým Färjestads BK. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686097", "url": "https://cs.wikipedia.org/wiki?curid=686097", "title": "Evoluce (Star Trek: Nová generace)", "text": "Evoluce (Star Trek: Nová generace)\n\n„Evoluce“, v originále „Evolution“, je jedna z epizod třetí sezóny seriálu \"\", která byla v České republice při své premiéře odvysílána jako druhá v pořadí, zatímco ve Spojených státech jako první. Jde o první epizodu napsanou Michaelem Pillerem. Za následující čtyři epizody se pak stal vedoucím týmu, který se touto činností zabývá. Později spolupracoval i na seriálech \"\" a \"\".\n\nV této epizodě se vrací Gates McFadden jako doktorka Beverly Crusherová. Po celou druhou sezónu ji zastupovala Katherine Pulaská co by Diana Muldaur. Šéfinženýr Geordi La Forge a Worf pak byli nedávno povýšeni. Rovněž se zde poprvé objevil nový vzhled uniforem Hvězdné flotily. Ten je pak používán až do konce seriálu. V rámci děje dojde k úniku nanitů, které ohrozí celou Enterprise provádějící právě důležitý výzkum.\n\nUSS Enterprise D se blíží k dvojhvězdě Kavis Alpha, aby provedla astro-fyzický výzkum pod vedením Dr. Paula Stubbse. Jedná se o analýzu rozpadu neutronia, který je důsledkem hvězdné exploze nastávající každých 196 let. A to se má odehrát právě za několik hodin. Dr. Stubbs plánuje vyslat sondu přezdívanou „vejce“ za účelem sběru dat. Bude se jednat o výsledek jeho celoživotní práce. Mezitím vítá Wesley vroucně na lodi svou matku, doktorku Beverly Crusherovou, která se opět připojuje k posádce.\n\nJak se blíží čas exploze, na lodi se začnou objevovat podivné poruchy, ale počítač hlásí, že je vše v pořádku. Wesley, který pracoval na projektu s mikroskopickými nanity, si uvědomil, že mohl způsobit, že nanity unikly. Byly naprogramovány, aby spolupracovaly a vyvíjely se. Ukáže se, že nalezly způsob, jak se replikovat, a usídlily se v počítačovém jádru. Jelikož je s nespolehlivými počítačovými systémy dokončení mise ohroženo, posádka přemýšlí, jak je z jádra odstranit. Dr. Stubbs se obává o svůj experiment, a tak na jádro vystřelí a zničí velké množství nanitů. Ty se pomstí tak, že zaplaví můstek oxidem dusičným, což se podaří posádce překonat. Dr. Stubbs je izolován ve své kajutě, ale nanity se pokusí o další pomstu a zasáhnou jej elektrickým výbojem.\n\nKapitán Picard začne připravovat zaplavení počítačového jádra gama radiací, aby nanity kompletně odstranil, ale Datovi se podaří s nimi zahájit komunikaci. Umožní jim, aby použili jeho tělo jako komunikační prostředek. Picard zjistí, že si uvědomují sebe sama, a že akci Dr. Stubbse braly jako projev nepřátelství, ačkoliv jediné, co požadují, je mír. Vyjedná s nimi dohodu, že je odešle na planetu Kavis Alpha IV, která se stane jejich domovem. Souhlasí, a než odejdou, opraví škody na počítačovém jádru. Dr. Stubbs navíc stihne včas provést svůj experiment. Později doktorka pozoruje Wesleyho v baru s mladou dívkou a konstatuje, že již vyspívá.\nKdyž se Dave Krieger stal technický poradce pro \"\", „Evoluce“ byla první epizodou, na které pracoval. Originální scénář plánoval, že se lodě zmocní inteligentní roztoči, kteří by poletovali po Enterprise v miniaturních vzducholodích. Krieger shledal myšlenku, že by v něčem tak malém, jako roztoč, mohlo objevit dostatek neuronů, aby mohli být inteligentní a schopní komunikace, za absurdní. Zaměnil je tedy za nanity, kteří by mohli případně sdílet výpočetní výkon a dosáhnout tak cítění.\n\n"}
{"id": "686102", "url": "https://cs.wikipedia.org/wiki?curid=686102", "title": "Pavel Skramlík", "text": "Pavel Skramlík\n\nPavel Skramlík (* 10. srpna 1950 Praha) je český sportovní novinář, bloger a spisovatel. Od roku 2010 používá v literární tvorbě pseudonym Felix Boom.\n\nPochází z České Lípy, mezi jeho předky patřil dle genealogické studie mj. Emilián Skramlík, pražský purkmistr v letech 1876 až 1882. Studoval na tehdejší Fakultě sociálních věd a publicistiky Univerzity Karlovy. V médiích působí od roku 1969 už od dob studií. V letech 1974–1978 pracoval v \"Zemědělských novinách. \"V letech 1978–1982 si odpykával trest za údajnou účast na loupeži ve věznici v Minkovicích. Jeho spoluvězni byli mj. Petr Cibulka, Jiří Wolf, Jiří Gruntorád, Jiří Chum a další disidenti. V roce 1984 publikoval pod vlastním jménem svou první knihu o historii klubu Bohemians Praha, která byla bestselerem, stejně jako jeho druhá publikace Patino (memoáry fotbalového internacionála Karola Dobiaše) z roku 1992. V letech 1984–1988 byl sekretářem fotbalového klubu Bohemians Praha.\n\nPo sametové revoluci se k 1. lednu 1990 stal vedoucím sportovního oddělení obnoveného deníku \"Lidové noviny\". V letech 1992–2001 působil v bulvárním deníku \"Blesk\", kde se věnoval zejména investigativní sportovní žurnalistice. Jeho hlavním novinářským oborem je především fotbal. Po odchodu z Blesku působil v denících \"Super\", \"Večerní Praha\", \"SuperSpy\", \"Impuls\" a v magazínech \"Sport Style, Aha!Sport\" a \"Stadion\".\n\nV letech 2003 až 2006 pracoval jako mediální ředitel vydavatelství \"100+1\" a byl rovněž šéfredaktorem časopisu \"Svět vědy, \"poté zástupcem šéfredaktora magazínu \"Paparazzi\". V období od září 2006 do prosince 2007 se společnicí vydával sportovní magazín \"Totalsport,\" byl jeho spolumajitelem a šéfredaktorem\".\" Po rozkolu ve firmě vydávání sám zastavil. Od počátku roku 2008 do konce července 2012 byl vedoucím sportovní redakce tiskové agentury Mediafax v rámci TV Nova. Od 1. srpna 2012 do října 2016 byl šéfeditorem fotbalového magazínu \"Hattrick\", nyní je externím autorem článků. Od ledna 2017 je hlavním redaktorem knižního vydavatelství Omega v rámci projektu sítě knihkupectví Dobrovský. Sám provozuje knižní Vydavatelství Blinkr s.r.o.Od roku 2015 vydavatelství organizuje nezávislou literární soutěž Blinkr - román roku.\n\nDo roku 2010 psal knihy se sportovní tematikou, poté se stala jeho prioritou beletrie. Do české prozaické tvorby významně zasáhl romány \"Ježíš Kristus výtržník aneb Třetí zákon\", \"Kiosek na pláži\", \"Lepší svět\" a \"Plán umírání\". V poezii se uplatnil básnickou sbírkou \"Oči v srdci na dlani\", v níž převažují milostná témata. Její význění akcentoval svými ilustracemi přední karikaturista a kreslíř Emil Šourek. V červenci roku 2019 publikoval závažnou historicko-společenskou studii o nejmodernějších dějinách Československa a České republiky pod titulem \"Špatný princip státu\" s podtitulem \"Rozkradený ráj demokracie\". Je členem Obce spisovatelů ČR.\n\nJeho manželkou byla od roku 2010 advokátka a spisovatelka Klára Samková, která vstoupila do politiky v letech 1990 - 1992 jako poslankyně posledního československého federálního parlamentu za hnutí Romská občanská iniciativa (ROI), poté byla členkou ODS a TOP09 a pak se veřejně politicky angažovala v hnutích Blok proti islámu a Úsvit - Národní koalice. Posléze byla z těchto hnutí vyloučena. Společně založili vydavatelství BLINKR s.r.o. v roce 2010. Manželství bylo v roce 2017 rozvedeno. Rozkol utlumil činnost aktivity Literární salon BLINKR v Praze, který organizovali pod záštitou Obce spisovatelů ČR a byl považován vzhledem k účasti exkluzivních hostů, publika a svobodné debatní atmosféře za elitní klub literátů, umělců a intelektuálů.\n\n\n\n\"Ježíš Kristus výtržník aneb Třetí zákon\" (2010, Brána) - román o návratu Ježíše Krista na Zemi v roce 2010 ve zcela civilní roli, realistický příběh má příměs fantasy a politického thrilleru.\n\n\n\n"}
{"id": "686107", "url": "https://cs.wikipedia.org/wiki?curid=686107", "title": "Samek", "text": "Samek\n\nPříjmení Samek (zkrácenina ze jména Samuel) a Samková nosí více různých osobností:\n\n\n"}
{"id": "686109", "url": "https://cs.wikipedia.org/wiki?curid=686109", "title": "II. třída okresu Ústí nad Orlicí", "text": "II. třída okresu Ústí nad Orlicí\n\nOkresní přebor Ústí nad Orlicí\n"}
{"id": "686123", "url": "https://cs.wikipedia.org/wiki?curid=686123", "title": "Anould", "text": "Anould\n\nAnould je francouzská obec v departementu Vosges, v regionu Grand Est.\n\nObcí protéká řeka Meurthe.\n\nPrvní zmínka o obci pochází z roku 1225. Během druhé světové války bylo velmi poničeno Němci, obdrželo vyznamenání Croix de guerre 1939-1945.\n\n\n\"Počet obyvatel\"\n\n"}
{"id": "686130", "url": "https://cs.wikipedia.org/wiki?curid=686130", "title": "Právní ochrana", "text": "Právní ochrana\n\nPrávní ochrana je zajišťována jak orgány veřejné moci, které mohou být součástí moci soudní i moci výkonné, tak soukromoprávními subjekty.\n\nLidé, kteří porušují pravidla společenského soužití, nerespektují ustanovení právního řádu, nedodržují právní normy svým jednáním poškozují oprávněné zájmy druhých lidí, případně zájmy obce či státu. Společnost si za účelem obrany proti porušování právních norem vytváří orgány právní ochrany. Ty proti narušitelům pořádku zakročují, provinilce postihují a zjednávají spravedlnost. Stát tak chrání práva a zájmy fyzických a právnických osob. Nejdůležitější orgány právní ochrany v České republice jsou policie, státní zastupitelství a soudy. V některých případech (například znečištění veřejného prostranství) mohou zakročovat i obecní úřady, krajské úřady a jiné orgány státní správy.\n\nZároveň ale platí, že každý je ochránce svých práv a proto záleží i na něm, zda bude právní ochrana realizována. Může při tom využít služeb zejména advokátů, kteří poskytují právní rady a mohou zastupovat před soudy nebo před správními úřady. Prostřednictvím notářů lze získat veřejné ověření důležitých skutečností a nebude-li někomu splněn vykonatelný dluh, může se obrátit na soudního exekutora, aby jej vymohl.\n"}
{"id": "686140", "url": "https://cs.wikipedia.org/wiki?curid=686140", "title": "Petrů", "text": "Petrů\n\nPříjmení Petrů nosí více různých osobností:\n\n"}
{"id": "686147", "url": "https://cs.wikipedia.org/wiki?curid=686147", "title": "Air Ronge (Saskatchewan)", "text": "Air Ronge (Saskatchewan)\n\nAir Ronge je menší obec (s 1032 obyvateli) v severním Saskatchewanu, v Kanadě, 235 km severně od města Prince Albert. Leží na západním břehu jezera Lac la Ronge a je 3 km jižně od městečka La Ronge a chráněné oblasti Lac La Ronge Provincial Park. Podle sčítání z roku 2006 tato severská ves vzrostla o 8,1% od roku 2001 a je jednou z nejrychleji rostoucích municipalit v Saskatchewanu. Dalších 3500 lidí žije nedaleko v La Ronge a 2000 v indiánské rezervaci Lac La Ronge First Nation. Obec se rozkládá na okraji Kanadského štítu, v zalesněné krajině. Stejně jako v La Ronge je zdejším nejrychleji se rozvíjejícím oborem ekonomiky turistický ruch. Skrz obec prochází dálnice Highway 2.\n\nPopulace: 1 032 (+8.1% od r. 2001)\n\nRozloha: 6,00 km² (2.32 sq mi)\n\nHustota obyvatelstva: 172,0 /km² (445 /sq mi)\n\nStřední věk: 27,9 (muži: 27,6; ženy: 28,0)\n\nPočet domácností: 356\n\nPrůměrný příjem domácností: $57 856\n\n"}
{"id": "686150", "url": "https://cs.wikipedia.org/wiki?curid=686150", "title": "Longueuil–Université-de-Sherbrooke (stanice metra v Montréalu)", "text": "Longueuil–Université-de-Sherbrooke (stanice metra v Montréalu)\n\nLongueuil–Université-de-Sherbrooke je jedna ze tří stanic žluté linky montrealského metra (Berri-UQAM – Longueuil–Université-de-Sherbrooke).\n\nTato stanice se nachází uprostřed žluté linky, jejíž celková délka je pouze 4,25 km. Je to konečná stanice na východním konci žluté linky, je tedy první ve směru z východu na západ a v opačném směru je třetí v pořadí. Nachází se v hloubce 4,3 m. Od předcházející prostřední stanice žluté linky Jean-Drapeau je vzdálena 1 572,10 metrů.\n\nStanice \"Longueuil–Université-de-Sherbrooke\" byla otevřena 28. dubna 1967. Projektoval ji Jean Dumontier.\n\nStanice nesla původně jméno \"Longueuil\" podle stejnojmenného města ležícího na jižním břehu řeky svatého Vavřince. V roce 2003 byla přejmenována na \"Longueuil–Université-de-Sherbrooke\".\n\n"}
{"id": "686153", "url": "https://cs.wikipedia.org/wiki?curid=686153", "title": "Chudík", "text": "Chudík\n\nPříjmení Chudík má více nositelů:\n\n"}
{"id": "686157", "url": "https://cs.wikipedia.org/wiki?curid=686157", "title": "Noc Guye Fawkese", "text": "Noc Guye Fawkese\n\nNoc Guye Fawkese (v originále Guy Fawkes Night nebo též Bonfire Night – noc pálení ohňů) se slaví zejména ve Velké Británii 5. listopadu jako připomínka Spiknutí střelného prachu v roce 1605. Na oslavu skutečnosti, že král Jakub I. přežil pokus o atentát, začali lidé kolem Londýna zapalovat ohně. O několik měsíců později schválil parlament zákon, kterým 5. listopad oficiálně určil jako veřejný den díkůvzdání za neúspěch spiknutí.\nBěhem několika desetiletí se tento svátek stal státní oslavou, která však měla také silný náboženský podtext jakožto vyjádření protikatolických postojů. Prostý lid začal upalovat figuríny nenáviděných osob, například papeže. Tato tradice se do dnešních dob udržela jen sporadicky, například ve městě Lewes v hrabství Východní Sussex.\n\nV 18. století se tradice začíná měnit a od této doby je běžné upalovat na hranici figurínu Guye Fawkese.\nKoncem 19. století začaly na popularitě získávat organizované ohňostroje a ve 20. století přejmenovaly firmy vyrábějící pyrotechniku svátek na Firework Night (Noc ohňostrojů).\nV dnešní době jsou ve většině měst a větších vesnic jednotlivými městskými částmi nebo obecním úřadem organizovány oslavy, které zahrnují velké hranice, ohňostroje a často také pouťové atrakce. Organizovanou zábavu často pořádají také nejrůznější charitativní organizace.\n"}
{"id": "686169", "url": "https://cs.wikipedia.org/wiki?curid=686169", "title": "Lucie Šteflová", "text": "Lucie Šteflová\n\nLucie Šteflová (* 29. května 1995 Most) je česká herečka. První roli vytvořila v 8 letech v seriálu Místo nahoře, kde hrála dceru Miroslava Táborského. Ve stejném roce přišla i role Dorli ve filmu Krev Zmizelého. Od té doby natočila spoustu televizních filmů, ale největší slávu ji přinesl film Vendeta z roku 2011, kde hrála dceru Ondřeje Vetchého, kterou znásilní její spolužák. V televizi si ji diváci nejvíce pamatují ze seriálu Vyprávěj, kde hraje dceru Jaromíra Noska Majdu. V roce 2014 vyšel film Jiřího Vejdělka Něžné vlny, divákům je známá také ze seriálu Drazí sousedé. \n\nV roce 2017 se jí narodila dcera Emma.\n\n\n\n"}
{"id": "686170", "url": "https://cs.wikipedia.org/wiki?curid=686170", "title": "Východní Sussex", "text": "Východní Sussex\n\nVýchodní Sussex, anglicky East Sussex, je hrabství v jihovýchodní Anglii, které sousedí s hrabstvími Kent a Západní Sussex. Na jihu jej omývá Kanál La Manche. Žije zde 766 440 lidí (odhad z roku 2008). Administrativním centrem je město Lewes.\n\nNacházejí se zde populární přímořská letoviska Hastings, Bexhill-on-Sea a Eastbourne. Hrabstvím prochází pásmo křídových útesů South Downs, kam patří významné přírodní krásy Seven Sisters a Beachy Head.\n\n"}
{"id": "686174", "url": "https://cs.wikipedia.org/wiki?curid=686174", "title": "Pribinův kříž", "text": "Pribinův kříž\n\nPribinův kříž, slovensky Pribinov kríž, je slovenské státní vyznamenání, které bylo pojmenováno podle knížete Pribiny. Uděluje jej prezident Slovenské republiky na návrh slovenské vlády nebo Národní rady SR. Návrh prezident nemusí respektovat.\n\nPribinův kříž je propůjčován občanům Slovenské republiky, kteří se významně zasloužili o hospodářský, sociální nebo kulturní rozvoj Slovenské republiky.\n\nToto vyznamenání má tři třídy, ze kterých nejvyšší je I. třída. Při propůjčování jednotlivých tříd se vychází z míry zásluh toho, komu je kříž propůjčován. Vyznamenání je propůjčováno při příležitosti výročí vzniku Slovenské republiky (tedy zpravidla 1. ledna).\n\n\n\n\n\n\n\n\n\n\n\n\n\n"}
{"id": "686182", "url": "https://cs.wikipedia.org/wiki?curid=686182", "title": "Eilika Oldenburská", "text": "Eilika Oldenburská\n\nEilika Rakouská též Eilika Oldenburská (německy \"Eilika von Oldenburg\") rozená Eilika Helena Jutta Clementina vévodkyně Oldenburská; * 22. srpna 1972 Bad Segeberg, Německo) je manželka Jiřího Habsbursko-Lotrinského, člena habsbursko-lotrinské dynastie.\n\nNarodila se 22. srpna 1972 v německém Bad Segebergu jako dcera vévody Jana Oldenburského a jeho manželky hraběnky Ilky Ortenburské. Byla pokřtěna jako \"Eilika Helena Jutta Clementina vévodkyně Oldenburská.\" Díky svému původu z oldenburské panovnické dynastie byla Eilika v době narození 794. osobou v pořadí následnictví britského královského trůnu, a to až do doby, kdy se vdala v římskokatolickém kostele.\n\nSvého budoucího chotě Jiřího Habsbursko-Lotrinského poznala v roce 1995 při horské túře u příležitosti setkání aristokratické mládeže v Bavorském v Allgäu.\n\n18. října 1997 se Eilika vdala za Jiřího Habsbursko-Lotrinského. Svatba se konala v bazilice sv. Štěpána v Budapešti. Jiří Habsbursko-Lotrinský je nejmladší potomek Oty Habsbursko-Lotrinského (1912-2011), který byl nejstarší syn posledního českého krále, blahoslaveného Karla I.) a jeho ženy princezny Reginy. \n\nMezi svatebními hosty byli například také tehdejší následník španělského trůnu, a současný španělský král Filip VI. Španělský, stejně jako tehdejší monacký korunní princ, současný kníže Albert II., nebo tehdejší marocký král Hasan II. Tehdejší papež Jan Pavel II. poslal novomanželům své osobní blahopřání a požehnání. Rovněž velvyslanci mnoha států, včetně USA, se účastnili obřadu. 25letá Eilika byla oděna v bílé šaty s vysokým límcem a měla závoj, který při svatbě v roce 1896 měla její prababička vévodkyně Alžběta Alexandrina Mecklenbursko-Zvěřínská. Obřad živě přenášela maďarská televize. Přibližně 2000 maďarských občanů a turistů se shromáždilo před chrámem, aby přihlíželi svatbě.\n\nJejich sňatek byl prvním historickým svazkem mezi tradičně katolickým rodem habsbursko-lotrinským a luteránskými Oldenburky. Je to také teprve druhý případ, kdy se člen habsburské panovnické dynastie oženil v Maďarsku po pádu komunismu roku 1989.\n\nPár má tři děti:\n\nPodle rodinných pravidel habsbursko-lotrinského rodu je Jiří jediným členem, který je v rovnorodém dynastickém svazku. Kdyby jeho otec Otto nebyl uznal sňatek jeho staršího bratra Karla s baronkou Františkou von Thyssen-Bornemisza, která by tak byla považována za morganatický svazek, Jiří by byl následníkem svého otce v pořadí hned po svém starším bratrovi, stejně jako tomu bylo v případě následníka rakousko-uherského trůnu arcivévody Františka Ferdinanda vůči císaři Františku Josefovi I.\n\nEilika a Jiří s dětmi žijí v blízkosti vesničky Šoškút v maďarské župě Pest. Jejich nejstarší dcera byla první z rodu habsburského, která se po více než padesáti letech narodila v Uhrách. Zatímco Jiří je římský katolík, Eilika se rozhodla zůstat u luteránského vyznání.\n"}
{"id": "686186", "url": "https://cs.wikipedia.org/wiki?curid=686186", "title": "Platforma (geologie)", "text": "Platforma (geologie)\n\nPlatforma v geologii je označení pro kontinentální oblast pokrytou poměrně plochými nebo lehce nakloněnými, převážně sedimentárními vrstvami hornin. Pod nimi se nachází podloží konsolidovaných magmatických nebo metamorfovaných hornin. Platforma se od štítu liší nezvrásněným sedimentárním překryvem, ve štítu krystalické horniny vystupují na povrch. Platformy a štíty společně tvoří nejstabilnější části kontinentální zemské kůry, zvané kratóny (někteří autoři ovšem používají výraz \"platforma\" jako synonymum pro kratón).\n\nKrystalické podloží platforem je prekambrického stáří (550 a více miliónů let), sedimentární překryv je mladší. Platformy se vyznačují dlouhodobým tektonickým klidem, který trvá od začátku fanerozoika. Na okrajích může být platforma ohraničená orogénními pásmy.\n\nV geomorfologii platformě odpovídá pojem tabule.\n\n\n\n"}
{"id": "686205", "url": "https://cs.wikipedia.org/wiki?curid=686205", "title": "Park Avenue", "text": "Park Avenue\n\nPark Avenue (dříve 4. Avenue) je bulvár na Manhattanu v New Yorku. Je důležitou severojižní dopravní tepnou a jednou z nejznámějších ulic města.\n\nZačíná na křižovatce ulic Bowery a 14. ulice u parku Union Square Park. Vede paralelně s ulicemi Madison Avenue a Lexington Avenue. Od jižního začátku ulice vede až po 97. ulici uprostřed zelený pás se stromy a květinami, od 97. ulice vyjíždí z podzemí železnice a pokračuje středem ulice po viaduktu známém jako Park Avenue viadukt. Končí u 132. ulice vyústěním do rychlostní komunikace Harlem River Drive.\n\n"}
{"id": "686209", "url": "https://cs.wikipedia.org/wiki?curid=686209", "title": "Předbořický potok", "text": "Předbořický potok\n\nPředbořický potok protéká severní částí obce Kovářov a jihovýchodní částí obce Petrovice na pomezí Středočeského a Jihočeského kraje. Délka toku činí 7,5  km. Plocha povodí měří 18,92 km².\n\nPotok vytéká z pramenného rybníka Jezero v nadmořské výšce 526 m. Tok je nejprve sveden do potrubí a na povrch se dostává na kraji blízké obce Předbořice. Dále míří k severovýchodu mezi obcemi Radešín a Zahrádka. Protéká vesničkou Rybníček a pod obcí Krašovice se u Červeného mlýna z levé strany vlévá do říčky Brziny.\n\n"}
{"id": "686211", "url": "https://cs.wikipedia.org/wiki?curid=686211", "title": "Kaple Nejsvětější Trojice (Jaroměř)", "text": "Kaple Nejsvětější Trojice (Jaroměř)\n\nKaple Nejsvětější Trojice se nachází u jaroměřského chovného rybníka, vlevo od cesty vedoucí od náchodských kasáren k rybníku. Vlastníkem pozemku s kaplí je město Jaroměř.\n\nJedná se o stavbu přibližně čtvercového půdorysu. Uvnitř poutní kaple byla původně plastika Nejsvětější Trojice, ze které dnes je již jen torzo. Pod plastikou je oltář a pod ním studánka, do které je sveden pramen. Nad vchodem je umístěna deska s dvěma nápisy: \"Sanctissimae Trinitati ad gloriam extrui curavit Domina Catharina Seifert 20.8.1833\" (\"K slávě Nejsvětější Trojice zbudováno péčí paní Kateřiny Seifertové 20.8.1833\") a \"Tres sunt qui testimonium perhibent in coelo: Pater, Verbum, et Spiritus Sanctus. Joann 5.,7.\" (\"Tři jsou, kteří vydávají svědectví - Duch, voda a krev - a ti tři jsou za jedno\"). Objekt je v havarijním stavu. Plechová střecha je místa poškozena, statika je opravena, díra v zadní stěně je zazděná, cihlové zdivo průčelí je místy opraveno. Zřícené levé okno (při pohledu zpředu) je zakryto drátěnou mříží, pravé okno je nachrazené mříží. Omítka je poškozená. Uvnitř je zpustošená. Kaple je zčásti zarostlá v křoví.\n\nNa místě kaple se původně nacházelo zobrazení Nejsvětější Trojice. Kaple byla postavena roku 1833 nákladem Kateřiny Seifertové, jaroměřské občanky, vdovy po kupci, jak o tom svědčí i nápis na desce nad vchodem. Kaple byla vysvěcena na slavnost Nejsvětější Trojice dne 25. 5. 1834 děkanem Janem Chmelíkem za velké účasti věřících. Poutě se zde konaly každý rok o slavnosti Nejsvětější Trojice a dále pak na žádost o svátku svatého Marka a ve středu po tzv. prosebné neděli tj. páté neděli po Velikonocích. Roku 1883 byla kaple velmi sešlá, a proto byla děkanem Janem Kulhavým uspořádána sbírka na opravu, která vynesla 412 zlatých a v říjnu téhož roku byla kaple znovu vysvěcena. Další opravy byly provedeny r. 1933 a dále r. 1957, kdy ji opravil na své náklady Antonín Sýkora, josefovský úředník. Poté již kaple chátrala. Dne 22. 5. 2005 se po téměř 50 letech konala poutní mše svatá, kterou sloužil P. ThLic. Jerzy Zięba MFS, duchovní správce farnosti Jaroměř.\n\nPravidelné bohoslužby se v kapli nekonají.\n\n"}
{"id": "686213", "url": "https://cs.wikipedia.org/wiki?curid=686213", "title": "Kapucínský klášter (Sintra)", "text": "Kapucínský klášter (Sintra)\n\nKapucínský klášter \"(portugalsky Convento dos Capuchos)\" nesl původně název \"Convento da Santa Cruz\". Klášter se nachází v kopcích za městem Sintra v Portugalsku.\n\nHistorie kláštera je zahalena tajemstvím. Legenda říká, že se šlechtic João de Castro, svého času místokrál v Portugalské Indii, ztratil v horách při honu jelena a vysílen usnul pod skálou. Měl se mu zdát sen, který mu vnukl myšlenku vybudování křesťanského kláštera v této oblasti. João de Castro sice zemřel v roce 1548 v Indii, ale jeho syn Alvaro de Castro ctil vůli svého otce a v roce 1560 klášter založil.\n\nV klášteře žila skupina mnichů kapucínů. První skupina byla složena z osmi bratrů, nejznámější ze všech byl Honorio Fray (jméno, které přijal po vstupu kláštera), který podle legendy žil téměř sto let. Posledních 30 let obýval malou jeskyni u zdi kláštera, kde konal pokání.\n\nPo zrušení církevních řádů v Portugalsku zákonem z roku 1834 byl majetek kapucínů vyvlastněn a skupina mnichů musela odejít z kláštera. Stavby zakoupil vikomt Monserrate a později se staly majetkem portugalského státu. Od té doby začal klášter chátrat. Klášter je nyní udržován společností \"Parques de Sintra Monte da Lua, SA\", která se snaží o jeho obnovu.\n\n"}
{"id": "686216", "url": "https://cs.wikipedia.org/wiki?curid=686216", "title": "Gasosaurus", "text": "Gasosaurus\n\nGasosaurus (\"plynný ještěr\"), byl středně velký teropodní dinosaurus. Žil přibližně před 168 až 161 milióny let v období střední jury na území dnešní Číny (provincie S’-čchuan, proslulé naleziště Dašanpu). Pojmenován byl podle jisté naftařské společnosti, jejíž pracovníci jako první odkryli lom s fosiliemi těchto dinosaurů.\n\n\"Gasosaurus\" byl po dvou chodící masožravec dlouhý přibližně 3,5 až 4 metry a vážící kolem 150-400 kg. Znám je pouze jeden druh, \"G. constructus\", popsaný v roce 1985. O tomto teropodovi zatím není mnoho známo, což je dáno také malým počtem dochovaných zkamenělin. Jisté je jen tolik, že jde o jednoho z prvních nepochybných zástupců skupiny Tetanurae.\n\n"}
{"id": "686217", "url": "https://cs.wikipedia.org/wiki?curid=686217", "title": "Lexington Avenue", "text": "Lexington Avenue\n\nLexington Avenue je severojižní avenue na východní straně Manhattanu v New Yorku. Je důležitou dopravní tepnou, kterou je veden jednosměrný provoz jižním směrem.\n\nZačíná u rychlostní komunikace Harlem River Drive stočením 131. ulice o 90 stupňů směrem na jih. Vede paralelně s ulicemi Park Avenue a Třetí Avenue. Končí v Gramercy Park na 21. ulici. Je dlouhá 8,9 km a kříží ji 110 ulic.\n\n"}
{"id": "686222", "url": "https://cs.wikipedia.org/wiki?curid=686222", "title": "Frédéric Kanouté", "text": "Frédéric Kanouté\n\nFrédéric Kanouté (* 2. září 1977, Sainte-Foy-lès-Lyon, Francie) je malijský fotbalový útočník, který hraje v čínském klubu Beijing Guoan.\n\nMatka je Francouzka a otec pochází z Mali.\n\nZačínal v Olympique Lyonnais, v roce 2000 odešel do Anglie, kde nastupoval za West Ham United a Tottenham Hotspur. V roce 2005 přestoupil do Sevilly, za kterou nastřílel 124 branek a pomohl jí získat Pohár UEFA v letech 2006 a 2007. Také je vítězem španělského poháru i superpoháru 2007 a přispěl k první účasti klubu ve finálové části Ligy mistrů.\n\nNarodil se ve Francii a hrál za její mládežnické výběry. Po marném čekání na pozvánku do seniorské A-reprezentace se rozhodl v roce 2003 přijmout občanství Mali, odkud pocházel jeho otec. Na Africkém poháru národů 2004 pomohl svému týmu čtyřmi brankami k postupu do semifinále. V roce 2007 byl vyhlášen nejlepším africkým fotbalistou roku jako vůbec první hráč narozený mimo africký kontinent.\n\nPoté, co Mali nepostoupilo na Africkém poháru národů 2010 ze základní skupiny, vyhlásil Frédéric Kanouté ukončení reprezentační kariéry. Na turnaji vstřelil dva góly, jeden proti Angole a jeden proti Malawi.\n\nJe ženatý a má tři děti. V roce 1997 přijal islám. Je známý svou charitativní činností , mj. finančně podpořil mešitu v Seville. Vynutil si z náboženských důvodů právo hrát v dresu bez jména klubového sponzora, kterým je sázková kancelář (hazard a sázení se neshodují s islámem). Také několikrát vyjádřil otevřenou podporu palestinskému boji za vlastní stát.\n\n"}
{"id": "686226", "url": "https://cs.wikipedia.org/wiki?curid=686226", "title": "Beauval (Saskatchewan)", "text": "Beauval (Saskatchewan)\n\nBeauval je menší obec nacházející se v severním Saskatchewanu, v Kanadě. Byl založen na počátku 20. století jako římskokatolická misie a dopravní uzel.\n\nNejstarším známým osadníkem byl Philip Yew, který sem dorazil v roce 1905, další přijeli do roku 1907, převážně z Dore Lake. Roku 1910 otevřel Alexander Laliberte obchod kožešinami, obsluhující místní lovce kožešin. Obchod sloužil jako předsunutá stanice. V roce 1969 založila obec orgán místní správy, který zvolil obecní radu dohlížející nad výběrem daní, právem a pořádkem. Na rozdíl od většiny obcí severního Saskatchewanu Beauval v posledních letech rostl. Ke konci druhé světové války měl Beauval přibližně 350 usedlíků, dnes populace čítá přes 700 místních usedlíků a dalších asi 200 žijící v okolní oblasti.\n\nV současnosti se hospodářská činnost v obci Beauval skládá z omezeného obchodního rybolovu, něco málo lovu kožešinové zvěře, místních a provinčních vládních dotací, grantů a podpůrných programů, těžby, místních maloobchodů a školství. Tourismus a rekreační činnosti představují důležitý zdroj finančních prostředků.\n\nNa internetovém serveru Youtube se nachází online video Beauvalu vytvořené studenty zdejší školy \"Valley View School\"; Francisem Lalibertem, Jacobem Pasquou, Justinem Burnoufem a Williamem McIntyrem.\n\nObec je obsluhováno letištěm Beauval Airport. Několik prašných silnic spojuje Beauval se sousedními obcemi.\n\n\"(Sčítání obyvatel Kanady 2006 – profil obce Beauval)\"\nPopulace: 806 (-4.4% od r. 2001)\n\nRozloha: 6,71 km² (2,59 sq mi)\n\nHustota obyvatel: 120,1/km² (311/sq mi)\n\nStřední věk: není k dispozici\n\nPočet domácností: 291\n\nStřední příjem domácností: není k dispozici\n\n\n"}
{"id": "686233", "url": "https://cs.wikipedia.org/wiki?curid=686233", "title": "Čtvrtá Ženevská úmluva", "text": "Čtvrtá Ženevská úmluva\n\nČtvrtá Ženevská úmluva, oficiálně Ženevská úmluva o ochraně civilních osob za války, zkráceně GCIV , je jedním ze čtyř smluv na základě ženevských úmluv . Byla přijata v srpnu 1949. Zatímco první tři úmluvy se zabývaly vojáky, Čtvrtá Ženevská úmluva byla první, která se zabývala humanitární ochranou civilistů ve válce . V současné době Ženevské úmluvy ratifikovalo 196 zemí. \n\nV roce 1993 Rada bezpečnosti Organizace spojených národů přijala zprávu generálního tajemníka a komise odborníků, která dospěla k závěru, že Ženevské úmluvy přešly do souboru obvyklého mezinárodního práva, a učinily je tak závaznými pro ostatní státy, kdykoli se zapojí do ozbrojených konfliktů.\n\nMezinárodní humanitární právo (MHP) je soubor norem společně dohodnutých státy s cílem maximálně humanizovat válku a zmírnit její následky, dokud nebude možné válku vyloučit.Základním pramenem MHP jsou tzv. Ženevské úmluvy o ochraně obětí ozbrojených konfliktů (ŽÚ) a Dodatkové protokoly k těmto úmluvám (DP).Jejich hlavní zásadou je, že v každé době musí být respektována důstojnost lidské bytosti a musí být bez diskriminace učiněno vše pro předcházení nebo alespoň zmírnění utrpení zejména těch, kteří nejsou na konfliktu přímo účastni, i těch, kteří byli z konfliktu vyřazeni v důsledku nemoci, zranění či zajetí.\n\nZávěrečný akt diplomatické konference svolané k provedení revise Ženevské úmluvy ze dne 27. července 1929 o zlepšení osudu raněných a nemocných v armádách v poli, Haagské úmluvy ze dne 18. října 1907 o přizpůsobení zásad Ženevské úmluvy ze 6. července 1906 na válku námořní a Úmluvy uzavřené v Ženevě dne 27. července 1929 o zacházení s válečnými zajatci a k sjednání úmluvy o ochraně civilních osob za války.\n\nŽenevská úmluva o ochraně civilních osob za války ze dne 12. srpna 1949\n\nVšeobecná ustanovení\n\n                              Čl.1\n\n    Vysoké  smluvní strany  se  zavazují,  že za  všech okolností\n\nbudou zachovávat tuto úmluvu a zajistí její zachovávání.\n\n                              Čl.2\n\n    Vedle ustanovení, která mají nabýt účinnosti již v míru, bude\n\nse tato  úmluva vztahovat na všechny případy vyhlášení  války nebo\n\njakéhokoli jiného ozbrojeného konfliktu, vzniklého mezi dvěma nebo\n\nvíce Vysokými smluvními stranami, i když válečný stav není uznáván\n\njednou z nich.\n\n    Úmluva bude  se rovněž vztahovat na  všechny případy částečné\n\nnebo úplné  okupace území některé  smluvní strany, i  když se tato\n\nokupace nesetká s vojenským odporem.\n\n    Není-li  některá ze  stran účastnících  se konfliktu  smluvní\n\nstranou  této   úmluvy,  zůstanou  mocnosti,   které  jsou  jejími\n\nstranami,  přesto jí  vázány ve  svých vzájemných  vztazích. Budou\n\nkromě toho  vázány touto úmluvou vůči  zmíněné mocnosti, přijme-li\n\ntato její ustanovení a bude-li se jimi řídit.\n\nDodatkový protokol Ženevským úmluvám z 12. srpna 1949 o ochraně obětí mezinárodních ozbrojených konfliktů (Protokol I)\n\n                      Všeobecná ustanovení\n\n                              Čl.1\n\n                Všeobecné zásady a rozsah aplikace\n\n    1. Vysoké smluvní  strany se zavazují, že  za všech okolností\n\nbudou zachovávat tento Protokol a zajistí jeho zachovávání.\n\n    2. V  případech, které  neupravuje tento  Protokol nebo  jiné\n\nmezinárodní  dohody,  zůstávají  civilní  osoby  a  kombatanti pod\n\nochranou   a  v   rámci  působnosti   zásad  mezinárodního   práva\n\nvyplývajících  z  ustálených  obyčejů,   ze  zásad  lidskosti a  z\n\npožadavků společenského svědomí.\n\n    3. Tento Protokol, který doplňuje Ženevské úmluvy z 12. srpna\n\n1949 o ochraně  obětí války, bude aplikován na  situace zmíněné ve\n\nspolečném článku 2 těchto Úmluv.\n\n    4. Situacemi uvedenými v  předcházejícím odstavci se rozumějí\n\nozbrojené  konflikty, ve  kterých národy  bojují proti  koloniální\n\nnadvládě a cizí okupaci a proti rasistickým režimům, aby uplatnily\n\nsvé  právo na  sebeurčení, jak  je zakotveno  v Chartě  Organizace\n\nspojených   národů  a   v  Deklaraci   zásad  mezinárodního  práva\n\ntýkajících se přátelských vztahů a spolupráce mezi státy v souladu\n\ns Chartou Organizace spojených národů.\n\nŽenevská úmluva o ochraně civilních osob za války ze dne 12. srpna 1949\n\nČl.146\n\n    Vysoké smluvní strany se  zavazují, že učiní všechna potřebná\n\nopatření   zákonodárná,  aby  stanovily  přiměřené  trestní sankce\n\npostihující   osoby,  které  se  dopustí  toho  či  onoho  vážného\n\nporušení této úmluvy, vymezeného  v následujícím článku, nebo dají\n\nk takovému porušení rozkaz.\n\n    Každá  smluvní strana  je povinna  vypátrat osoby  obviněné z\n\ntoho, že  se dopustily některého z  těchto vážných porušení  anebo\n\ndaly k němu  rozkaz, a musí je postavit  před svoje vlastní soudy,\n\nať  je  jakákoli  jejich  státní  příslušnost.  Může  také,  dá-li\n\ntomu přednost, odevzdat je v souladu s podmínkami stanovenými svým\n\nvlastním zákonodárstvím,  k soudnímu stíhání  některé jiné smluvní\n\nstraně mající  zájem na potrestání,  pokud tato smluvní  strana má\n\ndostatečná obvinění proti těmto osobám.\n\n    Každá smluvní  strana učiní potřebná  opatření, aby potlačila\n\nčiny  odporující  ustanovením  této  úmluvy,  jiné  než jsou vážná\n\nporušení uvedená v následujícím článku.\n\n    Obvinění  budou  za  všech  okolností  požívat záruk soudního\n\nřízení  a  svobodné  obhajoby,  které  nebudou  méně  příznivé než\n\nzáruky, zmíněné  v článku 105  a následujících Ženevské  úmluvy ze\n\ndne 12. srpna 1949 o zacházení s válečnými zajatci.\n\nČl.147\n\n    Vážnými  porušeními zmíněnými  v předchozím  článku mohou být\n\nněkteré z níže uvedených činů, jsou-li spáchány na osobách nebo na\n\nmajetku,  chráněných  touto  úmluvou:úmyslné  zabití,  mučení nebo\n\nnelidské  zacházení, čítajíc  v  to  i biologické  pokusy, úmyslné\n\nzpůsobení velkého  utrpení nebo vážné  tělesné zranění a  ohrožení\n\nzdraví,  nezákonná  deportace  nebo  nezákonný přesun, protiprávní\n\nuvěznění,  přinucení chráněné  osoby, aby  sloužila v  ozbrojených\n\nsilách  nepřátelské  mocnosti,  zbavení  chráněné  osoby práva být\n\nsouzenu  pravidelným  a  nestranným  způsobem  podle předpisů této\n\númluvy,   braní   rukojmí,   zničení   a   přisvojení  si  majetku\n\nneodůvodněné  vojenskou  nutností  a  provedené  ve velkém měřítku\n\nnezákonným a svévolným způsobem\n\n"}
{"id": "686237", "url": "https://cs.wikipedia.org/wiki?curid=686237", "title": "Aouze", "text": "Aouze\n\nAouze je francouzská obec v departementu Vosges, v regionu Grand Est. Leží 33 kilometrů od Toul.\n\nObcí protéká říčka Moines.\n\nObec je jedním z možných úložišť jaderného odpadu, hlasování proběhlo v roce 2008.\n\n\n\"Počet obyvatel\"\n"}
{"id": "686238", "url": "https://cs.wikipedia.org/wiki?curid=686238", "title": "Fráze", "text": "Fráze\n\nFráze (z řec. \"frasis\" – vyjádření) má několik významů:\n\n"}
{"id": "686244", "url": "https://cs.wikipedia.org/wiki?curid=686244", "title": "Belgické námořnictvo", "text": "Belgické námořnictvo\n\nBelgické námořnictvo (francouzsky: \"Composante marine\", nizozemsky: \"Marinecomponent\", německy: \"Marinekomponente\") je námořní složkou ozbrojených sil Belgie. Patří mezi malá námořnictva. Jeho jádrem jsou dvě fregaty nizozemské třídy \"Karel Doorman\", 6 minolovek třídy \"Tripartite\", 6 podpůrných a několik menších lodí.\n\n\n\n\n\n"}
{"id": "686248", "url": "https://cs.wikipedia.org/wiki?curid=686248", "title": "Jickovický potok", "text": "Jickovický potok\n\nJickovický potok protéká územím obcí Kovářov, Kostelec nad Vltavou a Jickovice v okrese Písek v Jihočeském kraji. Délka toku činí 17  km. Plocha povodí měří 40,23 km².\n\nPotok vytéká z pramenného rybníka Jezero nedaleko vesnice Předbořice v nadmořské výšce 526 m. Pokračuje dále k jihu kolem vesnic Zlučín a Radvánov. Protéká dále vesnicemi Vepice, Kotýřina a Přílepov. Za touto obci se v nadmořské výšce 453 m vlévá do rybníka Silvestr. Ten je s rozlohou 21 hektarů největším rybníkem v povodí Jickovického potoka. Tok dále pokračuje přes vesnici Zahrádka, kolem Sobědraže do obce Jickovice. Odtud tok stéká do údolí Vltavy a vlévá se nedaleko Podolského mostu do Vodní nádrže Orlík. \n\n"}
{"id": "686250", "url": "https://cs.wikipedia.org/wiki?curid=686250", "title": "Sly Rabbits", "text": "Sly Rabbits\n\nSly Rabbits je devítičlenná hudební skupiny jejichž hudba vychází především z kořenů funky a R’n’B. Skupina čerpá inspiraci z široké škály stylů, experimentuje a stále hledá nové cesty a možnosti, vyplývající rovněž z bohatého obsazení celé formace. V roce 2007 vydala skupina své první album „There’s No Life Without Ideals“ a jejich singl „Magic Of The Rhythm“ zvítězil např. v hitparádě Česká dvanáctka, ve které se držel dalších pět týdnů. Na albu se objevili hosté jako jsou např.Ota Klempíř (JAR), Michal Šenbauer (České Srdce) a další. Album zaznamenalo také zájem ze zahraničí, kde vyšlo prostřednictvím francouzského serveru 121 MUSIC STORE a anglického JUNO Records.\n\nKe konci roku 2010 přichází kapela Sly Rabbits s vydáním druhého alba s názvem The Way Of The Future. Vývoj kapely je evidentní–moderní zvuk a propracovanější aranže jsou z prvních věcí, které Vás zaujmou. Jako exkluzivní host se natáčení zúčastnil opět jedinečný Oto Klempíř (JAR) a zazářil v bonusové písni, která má jako jediná kompletně český text. Pokud jde o texty, společným tématem je „budoucnost“. CD vychází u vydavatelství B.M.S.\n\n"}
{"id": "686256", "url": "https://cs.wikipedia.org/wiki?curid=686256", "title": "Fráze (syntax)", "text": "Fráze (syntax)\n\nFráze nebo též bezprostřední složka ve formální lingvistice je složka hierarchické syntaktické struktury věty. Nejmenší možnou frází je slovo. Složenou frázi tvoří slovo nebo fráze spolu s frázemi, které ho rozvíjejí (rozvíjející nebo závislé větné členy). Slovo (větný člen), které ve frázi nerozvíjí žádný jiný člen fráze, se nazývá hlava fráze. Podle slovního druhu hlavy rozlišujeme různé druhy frází, např.:\n\n\nPro popis syntaxe přirozeného jazyka se používají pravidla, která popisují, jak lze skládáním slov vytvářet fráze a skládáním frází složitější fráze i celé věty (generativní gramatika). Alternativní metodou popisu je závislostní syntax.\n\n"}
{"id": "686264", "url": "https://cs.wikipedia.org/wiki?curid=686264", "title": "Champlevé", "text": "Champlevé\n\nChamplevé (franc. [šãlve], z \"champ\", políčko, a \"lever\", odstranit), česky také jamkový email, je technika užívaná k dekoraci ozdobných předmětů. Rydlem se na povrchu daného předmětu vyhloubí plochy, mezi nimiž se ponechají příčky, vyhloubené jamky se pak vyplní smaltem (emailem) různých barev. Nanášení a vypalování smaltu se musí opakovat několikrát, dokud celý povrch není hladký. Tato technologie je odvozena od techniky cloisonné, výsledný efekt je však jemnější.\n\n"}
{"id": "686272", "url": "https://cs.wikipedia.org/wiki?curid=686272", "title": "Salangský průsmyk", "text": "Salangský průsmyk\n\nSalangský průsmyk (persky \"كتل سالنگ\") je horský průsmyk v Afghánistánu, v pohoří Hindúkuš. Leží v nadmořské výšce 3 878 m n. m. Spojuje severní Afghánistán s Kábulem a následně tak i s jižním Afghánistánem a Pákistánem. Má velký strategický význam. Nedaleko průsmyku pramení řeka Salang. V roce 1964 vybudoval Sovětský svaz pod průsmykem tunel.\n\n"}
{"id": "686273", "url": "https://cs.wikipedia.org/wiki?curid=686273", "title": "Dore Lake (Saskatchewan)", "text": "Dore Lake (Saskatchewan)\n\nDore Lake je malá osada s méně než 100 obyvateli rozkládející se na jižním břehu stejnojmenného jezera, jednoho z největších v severním Saskatchewanu. Jeho jméno je francouzského původu, znamená sice \"zlaté\", ale v tomto významu znamená okounovitou rybu, druh candáta \"doré jaune\", anglicky zvaného \"walleye\"..\n\nDore Lake se může pyšnit vynikajícími podmínkami pro lov a rybolov.\n\n\n"}
{"id": "686275", "url": "https://cs.wikipedia.org/wiki?curid=686275", "title": "Black Milk", "text": "Black Milk\n\nBlack Milk (foneticky \"Blek Milk\", \"Černé mléko\") bylo české dívčí pěvecké trio založené roku 2002, tvořené Terezou Černochovou, Terezou Kerndlovou a Helenou Zeťovou. Debutové album \"Modrej dým\", které vyšlo v produkci Dana Hádla v roce 2002 a na němž se z velké části textařsky podílela Jana Rolincová, mělo velký komerční úspěch. Prodalo se přes 30 000 kusů tohoto alba. O rok později následovalo druhé album \"Sedmkrát\". Na jaře roku 2005 skupina ukončila svou činnost po předchozích rozporech, které začaly v roce 2004.\n\n\n\n"}
{"id": "686277", "url": "https://cs.wikipedia.org/wiki?curid=686277", "title": "Breaker (album)", "text": "Breaker (album)\n\nBreaker je třetí studiové album západo-německé speed metalové skupiny Accept, vydané v březnu roku 1981. Nejznámější skladby z tohoto alba jsou úvodní „Breaker“ a osmá „Midnight Highway“.\n\n"}
{"id": "686282", "url": "https://cs.wikipedia.org/wiki?curid=686282", "title": "Mongolský dolar", "text": "Mongolský dolar\n\nMongolský dolar byla měnová jednotka Státu Mongolsko v letech 1921 až 1925. Začala ji vydávat vojenská správa barona Ungern von Sternberga poté, co vyhnala z Vnějšího Mongolska čínská vojska. Bankovky byly vydávány v denominacích 10, 20, 50 a 100 dolarů. V roce 1925 byl mongolský dolar nahrazen tugrikem.\n"}
{"id": "686289", "url": "https://cs.wikipedia.org/wiki?curid=686289", "title": "Malá vodní elektrárna Husinec", "text": "Malá vodní elektrárna Husinec\n\nMalá vodní elektrárna Husinec byla vybudována pod hrází vodní nádrže Husinec na 57,9 km řeky Blanici poblíž Husince v okrese Prachatice v Jihočeském kraji. \n\nSpád činí maximálně 26 m a průměrně 17 m. Instalována je Kaplanova turbína z ČKD Blansko o celkovém výkonu 630 kW. Výrobu elektrické energie zabezpečuje osmi pólový synchronní generátor od firmy Otto Bartholdi AG s výkonem 680 kVA. Řídící systémem je GE FANUC. V provozu je od roku 1953, přičemž k poslednímu spuštění došlo po opravě v roce 1999. Provozovatelem je společnost AQUA Energie s.r.o. z Hamrů nedaleko Nýrska, s níž je možné domluvit návštěvu. Ročně vyrobí přibližně 1800 MWh. Elektrárna má celoroční bezobslužný provoz s občasným dozorem. Další opravy byly provedeny v roce 2000, 2013 a v roce 2017 byla modernizována strojovna.\n\n"}
{"id": "686293", "url": "https://cs.wikipedia.org/wiki?curid=686293", "title": "The Great Gig in the Sky", "text": "The Great Gig in the Sky\n\n\"The Great Gig in the Sky\" je pátá skladba z alba The Dark Side of the Moon od anglické progresivně rockové skupiny Pink Floyd, vydaného roku 1973. Ve skladbě zpívá Clare Torry.\n\n"}
{"id": "686306", "url": "https://cs.wikipedia.org/wiki?curid=686306", "title": "Emil Hába", "text": "Emil Hába\n\nEmil Hába (21. května 1900 Vizovice – 12. února 1982 Uherský Brod) byl hudební skladatel a hudební pedagog.\n\nPocházel z tkalcovské rodiny. Z jeho předků se nikdo hudbou nezabýval, přesto on, i jeho bratranci, Alois a Karel, v hudbě vynikli. Již v mládí a jako samouk hrál na harmonium, housle a varhany. V šestnácti letech byl přijat na varhanickou školu v Brně, jejímž ředitelem byl tehdy Leoš Janáček. U Janáčka studoval intonaci, harmonii a hudební teorii. U prof. Treglera studoval varhany a zpěv, u profesora Syrůčka klavír a u prof. Malého hru na housle. Po ukončení školy se stal klavíristou a regenschorim u hraběte Dubského v Lysicích u Boskovic.\n\nV letech 1920–1921 vykonával základní vojenskou službu u plukovní dechové hudby. Kromě houslí zde hrál i na trubku a lesní roh. Po skončení vojenské služby se stal varhaníkem a ředitelem kůru v Uherském Brodě. Kromě toho učil hudbě na místním reálném gymnáziu. V tomto zaměstnání setrval plných 33 let. Kromě toho učil i soukromě a vychoval řadu znamenitých hudebníků.\n\nV roce 1925 se oženil s houslistkou Drahomírou Veselou. Roku 1926 se stal zakládajícím členem uherskobrodského hudebního spolku \"Dvořák\". Vybudoval zde vynikající symfonický orchestr, s nímž uváděl v jihomoravském kraji díla významných světových i domácích hudebních skladatelů. V celé tehdejší Československé republice byl však znám především jako vynikající varhaník. Za svého života uskutečnil více než 200 veřejných varhanních koncertů.\n\nKromě toho, že na varhany koncertoval, byl i jejich znalcem. Pracoval 45 let pro největší českou varhanářskou firmu Rieger–Krnov jako kolaudátor. Za tuto dobu kolaudoval na 160 jejích nástrojů v celé republice.\n\nVelkou zásluhu měl v rozvoji dechové hudby. Byl členem uměleckých komisí zasedal při soutěžích dechových hudeb a podílel se na organizaci Slováckých festivalů dechových hudeb, které byly od roku 1970 pořádány v Uherském Brodě. Ještě v roce 1975 dirigoval na tomto festivalu závěrečné vystoupení spojených dechových hudeb, které mělo na 300 účinkujících.\n\nZkomponoval kolem stovky skladeb chrámové i světské hudby. Především to byly varhanní skladby, písně, orchestrální sbory, úpravy slováckých lidových písní a koled. Napsal také tři latinské a čtyři české mše. Z jeho díla jsou známy například mužské sbory na slova Jana Nerudy \"Prosté motivy\", sbor \"Bílá paní\", písně a melodramy \"Prosba dítěte\", \"Na stěžni s vlajkou\" (1934), \"Balada zimní\" (1934), kantáta \"Máj\". Rovněž je autorem řady komorních skladeb (kvartet pro flétnu, housle, violu a violoncello, suita pro dechové kvinteto, nonet). Z rozměrnějších skladeb je znám symfonický obraz \"Pod Bílými Karpatami\" či \"Vánoční kantáta pro sóla, sbor a varhany\" (1957). Příležitostně psal i hudbu k činohrám a k orelským cvičením.\n\nVeškerá jeho hudební pozůstalost je uložena v Ústavu dějin hudby Moravského muzea v Brně.\n\n1210-7956.\nhudební kulturu.\" In: Cantus č. 1, 2005, s. 5-8, ISSN 1210-7956.\n\n"}
{"id": "686308", "url": "https://cs.wikipedia.org/wiki?curid=686308", "title": "Galveston", "text": "Galveston\n\nGalveston je pobřežní město v americkém státě Texas, rozléhající se na stejnojmenném ostrově. Se svými 57 466 obyvateli je to druhé nejlidnatější a zároveň i hlavní město Galvestonského okresu. Město je pojmenováno po španělském vojevůdci Bernardu de Galvézi. První Evropané začali ostrov osidlovat již v roce 1816, v roce 1825 zde byl vybudován Mexičany přístav (po dosažení nezávislosti na Španělsku). Přístav sehrál velkou roli v texaské revoluci, jako hlavní přístav texaského námořnictva a hlavní město Texaské republiky.\n\nV 19. století byl Galveston jedním z největších hospodářských center a přístavů Spojených států. Město proslavil nechvalně hurikán z roku 1900, který zdevastoval město a zabil až 12 000 lidí a dodnes je považován za jednu z nejsmrtelnějších katastrof v historii USA.\n"}
{"id": "686315", "url": "https://cs.wikipedia.org/wiki?curid=686315", "title": "Arches (Vosges)", "text": "Arches (Vosges)\n\nArches je francouzská obec v departementu Vosges, v regionu Grand Est.\n\nObec se rozprostírá na levém břehu řeky Moselle, na severovýchodě je jí ohraničena tři kilometry. Leží mezi Epinal a Remiremont a přes řeku naproti jeho malé sestře, Archettes. Na východě je oddělena od Pouxeux zalesněnými kopci, Rebaumont a pahorkatinou Vrupt. K jihu a k západu jsou její hranice s Hadol spíše umělé. Je na severní vyvýšenině, která vrcholí 521 metrů k Romont směrem od Dinozé.\n\nVětšina populace obývá území mezi starými národními silnicemi, dnes RD 157 a RN 57. Několik vesnic je také postavených podél potoků z Hadol a Aneuménil Saucey, v údolí řeky Niche, podél toku Nauves a nebo na svahu jako Laménil.\n\nJméno obce Arches ležící na levém břehu řeky Moselle je stejně jako jméno Archettes ležící na pravém břehu odvozeno od římského mostu, který se přes řeku klenul. Vévoda Thierry II zde postavil hrad v roce 1080. Místo je uznáno vévodou Ferry III od roku 1263. Zbytky opevnění ukazují, že oblast měla určitý význam. Obec byla rovněž sídlem děkanství značného významu, který ale klesal s třicetiletou válkou, která když odešla, snížila město na vesnici. Děkanství zde ale existovalo až do roku 1754.\n\n\n\"Počet obyvatel\"\nJiž od 15. století se zde vyrábí papír, známý svou kvalitou. Byly to právě papírny Arches, u kterých si Beaumarchais objednal 70 tun papíru potřebných na úpravů 70 úplných děl Voltaira.\n\nPlán vytvoření dvou elektráren na biomasu, jedné v Arches na místě staré skládky a druhé v Éloyes, je velmi sporný. Hejtman obce nedávno realizaci těchto dvou elektráren popřel s ohledem na nízké energetické výnosy.\n\n"}
{"id": "686316", "url": "https://cs.wikipedia.org/wiki?curid=686316", "title": "Rosanna DeSoto", "text": "Rosanna DeSoto\n\nRosanna DeSotová (* 2. září 1950 San José, Kalifornie) je americká herečka mexického původu. Před kamerami debutovala v roce 1972 v seriálu \"Cannon\", v průběhu 70. a 80. let hostovala např. v seriálech \"Kung Fu\" nebo \"Barney Miller\", v roce 1978 hrála sestru Rosu Santiago v seriálu \"A.E.S. Hudson Street\", roku 1986 hrála v \"The Redd Foxx Show\". Ve druhé polovině 80. let se objevila například ve filmech \"La Bamba\" (1987), \"Ukaž, co umíš\" (1988) či \"Rodinný podnik\". Ve sci-fi snímku \"\" hrála postavu Azetbur, dceru klingonského kancléře Gorkona. V 90. letech a na přelomu 20. a 21. století hostovala např. v seriálech \"To je vražda, napsala, Melrose Place, Báječní a bohatí, Walker, Texas Ranger\" či \"Právo a pořádek\".\n\n"}
{"id": "686328", "url": "https://cs.wikipedia.org/wiki?curid=686328", "title": "Arches", "text": "Arches\n\nArches může být:\n\n"}
{"id": "686345", "url": "https://cs.wikipedia.org/wiki?curid=686345", "title": "Hors de combat", "text": "Hors de combat\n\nHors de combat je ( doslova „mimo boj“) pojem mezinárodního práva a diplomacie označující vojáky nadále neschopné boje. Například sestřelený pilot, zranění či nemocní vojáci. Osoby hors de combat mají garantovánu zvláštní ochranu podle válečného práva. \n"}
{"id": "686346", "url": "https://cs.wikipedia.org/wiki?curid=686346", "title": "Amazonka (album)", "text": "Amazonka (album)\n\nAmazonka ( ) je studiové album Ruslany, které vyšlo v roce 2008. Jeho anglická verze, která vyšla později téhož roku, se nazývá Wild Energy.\n\nAlbum vychází z knihy Wild Energy. Lana. Hlavní hrdinka knihy, Lana, se vymaní z pout každodenní rutiny v syntetickém městě budoucnosti, kde její přežití záviselo na pravidelných dodávkách energie do těla, a začne žít úplně jiný život. Každá píseň na albu odpovídá určité kapitole knihy a vyjadřuje různé emoce jednotlivých postav.\n\nČeské a slovenské verze alba obsahují bonusovou skladbu – „Moon of Dreams,“ anglickou verzi písně „Vidlynňa mryj.“\n\nNěkteré verze obsahují navíc píseň „Vidlunňa mrij“ nazpívanou jako duet s americkým rapperem T-Painem pod anglickým názvem „Moon of Dreams“.\n\n\n"}
{"id": "686347", "url": "https://cs.wikipedia.org/wiki?curid=686347", "title": "Nepravé barvy", "text": "Nepravé barvy\n\nNepravé barvy jsou barvy odlišné od toho, co by zachytilo lidské oko nebo senzory zachytávající světlo na stejných frekvencích jako oko. \n\nPoužívají se k několika účelům:\n"}
{"id": "686356", "url": "https://cs.wikipedia.org/wiki?curid=686356", "title": "Seznam hokejistů draftovaných týmem Quebec Nordiques", "text": "Seznam hokejistů draftovaných týmem Quebec Nordiques\n\nToto je kompletní seznam hokejistů, kteří byli draftováni v NHL do týmu Quebec Nordiques. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "686359", "url": "https://cs.wikipedia.org/wiki?curid=686359", "title": "ISRU", "text": "ISRU\n\nISRU je zkratka využívaná v kosmonautice pro in-situ resource utilization neboli využívání místních zdrojů. ISRU technologie jsou takové, které využívají a zpracovávají zdroje nalezené nebo vyrobené na cizím vesmírném tělese (Měsíc, Mars atd...) k dalším úkolům vesmírného letu.\n\nPodle NASA, „ISRU umožní vznik cenově dostupného mimozemského průzkumu a jiných operací, díky snížení hmotnosti nákladu, který musí startovat ze Země“.\n\nISRU nebyly zatím nikdy využity ve vesmíru, ale zastánci vesmírného výzkumu je přesto považují za způsob jak velmi výrazně snížit množství nákladu, který musí být vynesen ze Země pro výzkum mimozemského tělesa.\n\nISRU může poskytnout látky potřebné pro podporu života, raketové palivo, stavební materiály a energii pro automatické sondy nebo posádku vysazenou na cizím vesmírném tělese. \n\nJiž dlouhou dobu je známý návrh na výrobu solárních článků pouze z materiálů, které se nacházejí na měsíčním povrchu. Původní návrh je známý jako satelit pro využití solární energie a měl sloužit jako zdroj alternativní energie pro Zemi. Solární články by byly přepraveny na oběžnou dráhu Země a sestaveny v obrovskou solární elektrárnu. Získaná energie by byla na povrch Země přenášena mikrovlnami.\nNávrh nebyl nikdy uskutečněn, především kvůli předpokládaným obrovským nákladům a nutným složitým operacím na povrchu měsíce. Skromnější znovuoživení tohoto snu je výroba solárních článků pro zásobování měsíčních základen. Návrhem pro zjednodušení výroby je využití fluoru přivezeného ze Země ve formě fluoridu draselného k oddělení surových materiálů z lunárního kamene.\n\nDalší navrhovanou možností je výroba raketového paliva z vodního ledu. Ve většině návrhů je využita elektrolýza vody k oddělení vodíku a kyslíku. Mezi předpovídané problémy patří práce za extrémně nízké teploty i prosté vykopání materiálu. Existují také návrhy k zahřátí vody v jaderném nebo solárním termálním raketovém motoru , který se zdá být účinnější v dopravě nákladu na oběžnou dráhu Země. Jeho efektivita spočívá v tom, že nemusíme na měsíc přinést velké množství přístrojů nutných pro elektrolýzu. Také hliník, který patří mezi měsíční zdroje, je možné využít jako raketové palivo. Návrhy předpokládají jeho využití v reakci s vodou.\n"}
{"id": "686360", "url": "https://cs.wikipedia.org/wiki?curid=686360", "title": "Andrej Korotajev", "text": "Andrej Korotajev\n\nAndrej Vitaljevič Korotajev ( \"Андрей Витальевич Коротаев\") (17. února 1961, Moskva, Sovětský svaz) je ruský antropolog, orientalista, ekonom, historik a sociolog.\n\nStudoval na moskevské univerzitě, kterou dokončil v roce 1984. Obhájil doktorskou práci v roce 1993 na univerzitě v Manchesteru. Je autorem více než 300 vědeckých prací, včetně 24 knih. Označuje se za zástupce tzv. evropské školy sociologie a antropologie a také patří k hlavním zastáncům kulturního materialismu. Jeho hlavními zájmy jsou v oblasti strategie národní bezpečnosti, demokratizace a ekonomika rozvojových zemí, kulturní faktory, které ovlivňují světovou politiku. Vytvořil sérii matematických modelů, které popisují podrobně dlouhodobou politicko-demografickou dynamiku Egypta.\n\nJeho práce se týkají následujících oblastí:\n\n\n\n\n\n\nJeho díla byla publikována v České republice,\nna Ukrajině, v\nUSA,\nAnglii,\nFrancii,\nNěmecku, Rakousku,\nŠvédsku,\nBelgii,\nve Španělsku,\nItálii,\nMaďarsku,\nAustrálii,\nČíně,\nJaponsku,\nNorsku, Turecku,\nEgyptě,\nJemenu,\nna Novém Zélandu\na v dalších zemích.\n\n"}
{"id": "686362", "url": "https://cs.wikipedia.org/wiki?curid=686362", "title": "Camel (album)", "text": "Camel (album)\n\nCamel je eponymní debutové studiové album anglické progresivně rockové skupiny Camel, vydané v roce 1973.\n\n\n\n"}
{"id": "686364", "url": "https://cs.wikipedia.org/wiki?curid=686364", "title": "Doré", "text": "Doré\n\nDoré ( ) je jezero v Saskatchewanu, v Kanadě. je frankokanadský termín pro okounovitou rybu, druh candáta ( ).\n\nU jezera leží sídlo Dore Lake.\n\n"}
{"id": "686366", "url": "https://cs.wikipedia.org/wiki?curid=686366", "title": "Moonmadness", "text": "Moonmadness\n\nMoonmadness je čtvrté studiové album anglické progresivně rockové skupiny Camel, vydané v roce 1976.\n\n\n"}
{"id": "686367", "url": "https://cs.wikipedia.org/wiki?curid=686367", "title": "Mistrovství světa juniorů v ledním hokeji 1989", "text": "Mistrovství světa juniorů v ledním hokeji 1989\n\nMistrovství světa juniorů v ledním hokeji 1989 se konalo 26. prosince 1988 až 4. ledna 1989 v americkém městě Anchorage.\n\n26.12.1988\nKanada - Norsko 7:1 (2:1, 2:0, 3:0)\nŠvédsko - ČSSR 5:3 (1:0, 2:0, 2:3)\nSSSR - SRN 15:0 (5:0, 4:0, 6:0)\nFinsko - USA 5:5 (1:4, 0:0, 4:1)\n27.12.1988\nČSSR - Norsko 7:1 (0:0, 5:1, 2:0)\nSSSR - USA 4:2 (1:1, 2:0, 1:1)\n28.12.1988\nKanada - SRN 7:4 (3:0, 1:1, 3:3)\nŠvédsko - Finsko 6:2 (2:0, 3:2, 1:0)\n29.12.1988\nKanada - USA 5:1 (2:0, 2:0, 1:1)\nSSSR - Švédsko 3:2 (0:1, 1:1, 2:0)\nFinsko - Norsko 9:3 (4:0, 1:2, 4:1)\nČSSR - SRN 11:1 (0:0, 7:1, 4:0)\n30.12.1988\nSSSR - Norsko 10:0 (1:0, 5:0, 4:0)\nUSA - ČSSR 5:1 (0:2, 2:1, 1:0)\n31.12.1988\nŠvédsko - Kanada 5:4 (0:1, 2:2, 3:1)\nFinsko - SRN 5:3 (2:1, 3:0, 0:2)\n1.1.1989\nKanada - ČSSR 2:2 (0:1, 1:1, 1:0)\nSSSR - Finsko 9:3 (4:1, 0:1, 5:1)\nŠvédsko - Norsko 9:1 (1:1, 6:0, 2:0)\nUSA - SRN 15:3 (3:1, 5:0, 7:2)\n2.1.1989\nČSSR - SSSR 5:3 (1:1, 1:1, 3:1)\nUSA - Norsko 12:4 (3:2, 5:2, 4:0)\n3.1.1989\nKanada - Finsko 4:3 (0:0, 1:2, 3:1)\nŠvédsko - SRN 9:0 (4:0, 1:0, 4:0)\n4.1.1989\nSSSR - Kanada 7:2 (1:1, 5:1, 1:0)\nNorsko - SRN 4:2 (1:2, 3:0, 0:0)\nČSSR - Finsko 7:2 (1:1, 3:1, 3:0)\nŠvédsko - USA 3:1 (1:0, 1:1, 1:0)\n\n SSSR\n\nBrankáři: Alexej Ivaškin, Maxim Michajlovskij Obránci: Sergej Zubov, Igor Malychin, Igor Igorov, Alexander Judin, Sergej Sorokin, Dmitrij Juškevič, Olexander Hodynjuk\nÚtočníci: Pavel Bure, Alexandr Mogilnyj, Sergej Fjodorov, Roman Oksjuta, Dmitrij Christič, Viktor Gordijuk, Andrej Sidorov, Sergej Gomoljako, Stanislav Panfilenkov, Boris Bykovskij, Vladimir Cyplakov.\n\nBrankáři: Jonas Karlsson, Tommy Söderström\nObránci: Jan Bergman, Stefan Claesson, Pierre Johnsson, Petri Liimatainen, Torbjörn Lindberg, Ricard Persson, Mathias Svedberg\nÚtočníci: Niklas Andersson, Stefan Elvenes, Patrik Erickson, Niklas Eriksson, Peter Hammarström, Magnus Jansson, Patric Kjellberg, Ola Rosander, Daniel Rydmark, Markus Åkerblom, Stefan Örnskog.\n\nBrankáři: Roman Turek, Jaroslav Kameš\nObránci: Martin Maškarinec, Milan Tichý, Ján Varholík, Martin Bakula, Vladimír Búřil, Jiří Vykoukal, Roman Veber\nÚtočníci: Josef Beránek, Roman Kontšek, Bobby Holík, Robert Reichel, Zdeno Cíger, Luboš Rob, Petr Hrbek, Jiří Cihlář, Radek Gardoň, Peter Zůbek, Pavol Zůbek.\n\nBrankáři: Stephane Fiset, Gus Morschauser\nObránci: Éric Desjardins, Corey Foster, Daniel Lambert, Yves Racine, Geoff Smith, Steve Veilleux\nÚtočníci: Rod Brind'Amour, Andrew Cassels, Robert Cimetta, Martin Gelinas, Sheldon Kennedy, Jamie Leach, Darcy Loewen, John McIntyre, Rob Murphy, Mike Ricci, Reggie Savage, Darrin Shannon.\n\nBrankáři: Jason Glickman, Matt Richards\nObránci: Adam Burt, Ted Crowley, Tom Dion, Shaun Kane, Tom Pederson, Barry Richter, Rodger Sykes\nÚtočníci: Tony Amonte, Neil Carnes, Peter Ciavaglia, David Emma, Bill Guerin, Steve Heinze, Mike Lappin, John LeClair, Mike Modano, Jeremy Roenick, Joe Sacco.\n\nBrankáři: Henry Eskelinen, Juha Virenius\nObránci: Veli-Pekka Kautonen, Karri Kivi, Juha Lampinen, Janne Leppänen, Niko Marttila, Sami Nuutinen, Teemu Sillanpää, Mika Strömberg\nÚtočníci: Petri Aaltonen, Mika Alatalo, Marko Kiuru, Petro Koivunen, Marko Lapinkoski, Rauli Raitanen, Timo Saarikoski, Teemu Selänne, Keijo Säilynoja, Mika Välilä.\n\nBrankáři: Mattis Haakansen, Remo Martinsen\nObránci: Magnus Christoffersen, Tommy Jacobsen, Kent Inge Kristiansen, Pål Kristiansen, Bjørn Larson, Magne Nordnes, Jan Erik Smithurst\nÚtočníci: Glenn Åsland, Ole Eskild Dahlstrøm, Klas Forfang, Stig Johansen, Rune Kraft, Espen Knutsen, Øystein Olsen, Tom Erik Olsen, Christian Olsvik, Marius Rath, Bjørnar Sørensen\n\nBrankáři: Reinhard Haider, Bernd Zimmer\nObránci: Christian Curth, Raphael Krüger, Christian Lukes, Jörg Mayr, Andreas Ott, Stephan Sinner, Jürgen Schulz, Stefan Urban\nÚtočníci: Tobias Abstreiter, Thomas Brandl, Florian Funk, Rolf Hammer, Peter Hejma, Wolfgang Kummer, Günther Oswald, Reemt Pyka, Michael Raubal, Roland Timoschuk.\n\nŠampionát B skupiny se odehrál v Chamonix ve Francii, postup na MSJ 1990 si vybojovali Poláci, naopak sestoupili Nizozemci.\n\n1. Polsko\n2. Švýcarsko\n3. Rumunsko\n4. Japonsko\n5. Jugoslávie\n6. Francie\n7. Dánsko\n8. Nizozemsko\n\nŠampionát C skupiny se odehrál v Basingstoke ve Velké Británii, postup do B skupiny MSJ 1990 si vybojovali Rakušané.\n\n1. Rakousko\n2. Itálie\n3. KLDR\n4. Velká Británie\n5. Bulharsko\n"}
{"id": "686368", "url": "https://cs.wikipedia.org/wiki?curid=686368", "title": "Kuba Wojewódzki", "text": "Kuba Wojewódzki\n\nJakub Władysław Wojewódzki, známý jako Kuba Wojewódzki, (* 2. srpna 1963 v Koszalinu v Polsku) je polský novinář, televizní osobnost, bubeník a bavič s kontroverzním chováním a vyjadřováním.\n\n\n"}
{"id": "686369", "url": "https://cs.wikipedia.org/wiki?curid=686369", "title": "Kurtwood Smith", "text": "Kurtwood Smith\n\nKurtwood Larson Smith (* 3. července 1943 New Lisbon, Wisconsin) je americký herec.\n\nDebutoval v roce 1980 drobnou rolí v americkém sitcomu \"Soap\", v průběhu 80. let hostoval v různých seriálech, jako např. \"Lou Grant, A-Team, Stir Crazy, Sever a Jih II, Jump Street 21\" či \"The New Adventures of Beans Baxter\". V roce 1987 hrál Clarence Boddickere ve snímku \"RoboCop\", o rok později se objevil ve filmu \"Rambo III\". Roku 1991 ztvárnil nepojmenovaného prezidenta Spojené federace planet ve sci-fi snímku \"\". Star Treku zůstal věrný i v následujících letech, v epizodě „Ozvěny minulosti“ (1996) seriálu \"\" zahrál postavu cardassijského šéfa bezpečnosti Thraxe a o rok později ve dvojepizodě „Rok pekla“ seriálu \"\" krenimského důstojníka Annoraxe. V letech 1998–2006 hrál jednu z hlavních postav v sitcomu \"Zlatá sedmdesátá\", později se objevil například i v seriálech \"Dr. House, Squirrel Boy, 24 hodin, Médium, Můj nejhorší týden, Neighbors from Hell\" či \"Chaos\".\n\n"}
{"id": "686370", "url": "https://cs.wikipedia.org/wiki?curid=686370", "title": "BSS", "text": "BSS\n\nZkratka BSS má více významů:\n\n"}
{"id": "686374", "url": "https://cs.wikipedia.org/wiki?curid=686374", "title": "Avro Shackleton", "text": "Avro Shackleton\n\nAvro Shackleton byl britský námořní hlídkový a protiponorkový letoun dlouhého doletu, který používalo Royal Air Force (RAF). Letoun byl původně využíván hlavně pro protiponorkový boj a námořní hlídkování. Později byl upraven i pro úkoly letounu včasné výstrahy a velení, vyhledávací a záchranné akce a další úkoly. V letech 1957 až 1984 sloužil letoun i v rámci South African Air Force (SAAF). Letoun nesl jméno polárního badatele, kterým byl Sir Ernest Shackleton.\n\nPřed druhou světovou válkou i na jejím počátku prováděly námořní hlídkovou službu převážně hydroplány. Německé ponorky však brzy zjistily, že dosah těchto letounů není neomezený a přesunuly své působení do oblastí, které ležely mimo dosah těchto letounů. Velitelství RAF přemýšlelo, jak tuto mezeru v Atlantiku odstranit. Řešením byla úprava těžkých bombardérů Boeing B-17 Fortress a Consolidated B-24 Liberator, které sice startovaly z pobřeží, ale díky tomu, že nenesly zbytečnou zátěž, mohly nést více paliva a výzbroje.\n\nPo válce byly tyto letouny, které byly pořízeny na základě Smlouvy o půjčce a pronájmu, vráceny do Spojených států. Po nějakou dobu jejich práci vykonávaly upravené letouny Avro Lincoln, potřeba nových námořních hlídkových protiponorkových strojů však byla stále naléhavější. Proto RAF přímo objednalo u společnosti Avro 29 nových letounů (plus tři prototypy) na základě specifikací 42/46 z 21. března 1946.\n\nLetoun byl navržen Royem Chadwickem a jeho týmem jako zcela nový typ Avro Typ 696. Letoun byl odvozen od bombardéru Avro Lincoln a dopravního letounu Avro Tudor. Oba tyto letouny byly odvozeny od úspěšného válečného těžkého bombardéru Avro Lancaster, což byl jeden z prvních letounů konstruktéra Roye Chadwicka. Z letounu Lincoln převzal střední část křídel a ocas a z letounu Tudor převzal konce křídel a podvozek. Širší a hlubší trup byl zcela nový. Letoun byl poháněn čtyřmi motory Rolls Royce Merlin. Během vývoje byl letoun znám pod označením Lincoln ASR.3.\n\nTento návrh byl přijat. Motory Rolls-Royce Merlin však byly nahrazeny výkonnějšími a většími motory s nižšími otáčkami Rolls-Royce Griffon 57 a 57A (vnější motory byly typu 57 a vnitřní motory byly typu 57A), které měly dvě protiběžné vrtule o průměru 4m, které vytvářely značný hluk. Tento hluk ohrožoval sluch posádek letounů. Motory Rolls-Royce Griffon byly použity přes svou vyšší hmotnost, protože poskytovaly výkon srovnatelný s motory Merlin při nižších otáčkách, což značně přispělo k efektivnějšímu využití paliva při letech v hustším vzduchu v nižších výškách. Úkolem letounu byl lov nepřátelských ponorek, přičemž trávil i několik hodin ve výškách nižších než 500 stop nad hladinou moře. V hantýrce RAF se tomu říkalo „loitering“ (loudání). Další výhodou bylo menší namáhání a opotřebení motorů, což zvyšovalo jejich spolehlivost. Pokud by byly použity motory Merlin, musely by běžet na podstatně vyšší výkon mnoho hodin. Při použití konvenčních vrtulí by bylo nutné zvětšit jejich průměr, aby mohl být využit větší výkon a kroutící moment motorů Griffon. To však nebylo možné kvůli výšce podvozku a umístění motorových gondol na křídlech letounu Lincoln. Tento problém byl vyřešen použitím dvojic protiběžných vrtulí, které toto umožnily i při zachování průměru vrtulí.\n\nLetoun Shackleton byl navrhován během stále ještě probíhající Bitvy o Atlantik. V té době byly všechny podmořské cíle na dieselelektrický pohon. Tyto ponorky měly velice malou výdrž pod hladinou. Byly limitovány zásobou vzduchu pro posádku a kapacitou baterií pro pohon elektromotorů pro plavbu pod hladinou. Objevená ponorka tak nemohla plout pod hladinou příliš daleko od místa, kde byla objevena. Pak mohl hlídkový letoun povolat hladinová plavidla určená pro boj proti ponorkám nebo bojovat proti ponorce vlastními prostředky. Z těchto důvodů byla vytrvalost ve vzduchu, tedy co nejdelší doba strávená ve vzduchu, pro tento typ letounu prioritní na rozdíl od jiných typů letounů, kde je prvořadý dolet. Jakmile byla jednou ponorka zjištěna, bylo možná nezbytné zůstat na pozici posledního kontaktu po celý den (nebo noc), aby bylo zabráněno ponorce vynořit se a uniknout z oblasti vyšší rychlostí při plavbě na hladině. Po celou dobu, kdy letoun bránil ponorce ve vynoření, posádka ponorky vyčerpávala dýchatelný vzduch a energii z baterií až byla nakonec přinucena k vynoření. V té chvíli mohla být napadena samotným hlídkujícím letounem, který nesl ze vzduchu shazované hlubinné pumy.\n\nV případě, že ponořená ponorka nabíjela své baterie a doplňovala zásoby vzduchu pomocí šnorchlu, mohla být odhalena pomocí ASV radaru letounu a mohl na ní rovněž zaútočit. Výhodou navíc bylo, že odhalení šnorchlu jen ještě víc upřesnilo pozici ponorky a hloubku, ve které se nachází.\n\nPrvní testovací let prototypu letounu Avro Type 696 Shackleton General Reconnaissance Mark I neboli zkráceně GR.1, číslo \"VW126\", byl uskutečněn 9. března 1949 hlavním zkušebním pilotem společnosti Avro, kterým byl J.H. \"Jimmy\" Orrell. Při vývoji letounu byl dáván velký důraz na odpovídající podmínky pro posádku, která musela trávit v letounu mnoho hodin. Špatné podmínky by snižovaly efektivitu posádky. První prototyp nesl mimo kanónů v hřbetní věžičce i po jednom kanónu na každé straně trupu a dvojici kulometů ve věžičce na zádi. Následoval prototyp \"VW131\", který byl testován v tropických podmínkách v Súdánu. Tento prototyp měl již výzbroj jen ve hřbetní věžičce. Třetí prototyp \"VW135\" již téměř odpovídal sériovým strojům, protože do něj byly zapracovány všechny poznatky z testování předešlých prototypů. Sériové letouny GR.1 byly přeznačeny na Maritime Reconnaisance Mark I – MR.1.\n\nV letech 1950–51 bylo dodáno prvních 29 letounů. Následovala malá úprava letounu, která spočívala v tom, že letoun byl osazen pouze motory Rolls-Royce Griffon 57A. Do července 1952 bylo dodáno 48 (i když bylo původně objednáno 58 letounů) těchto letounů s označením MR.1A. Letouny předchozí verze byly upraveny na tuto verzi v letech 1955–56.\n\nMR.2 byla vylepšenou verzí letounu, na které byly uplatněny poznatky a zkušenosti z letů na předchozí verzi. Nejprve byl upraven první prototyp letounu VW126 přestavěn pro aerodynamické testování nového tvaru a následně byl sériový letoun \"WB833\" MR.1A přímo na výrobní lince přestavěn na prototyp této nové verze, který poprvé vzlétnul 17. června 1952. Zkoušky nového letounu byly úspěšné, a proto posledních 10 objednaných letounů MR.1A bylo již postaveno jako MR.2.\n\nPřední i ocasní část letounu byla prodloužena, ocasní plochy byly přepracovány a zesílen byl i podvozek. Radar byl přemístěn z nosu letounu pod jeho břicho za pumovnici, tím bylo zlepšeno jeho pokrytí, které nyní činilo celých 360°, a zároveň byla minimalizována hrozba jeho poškození od srážky s ptáky. Radar byl částečně zatahovací do trupu. V nové přídi letounu byla instalována dvojice kanónů 20mm. Prodloužená kuželová záď byla průhledná a sloužila jako stanoviště pro vyhodnocení výsledku útoku. Celkem bylo postaveno 70 letounů této verze, i když jeden byl přestavěn z verze MR.1A.\n\nAvro Type 716 Shackleton MR.3 byla další vylepšená varianta letounu (postavená na základě třetího vydání specifikací R.5/46 z 18.11.1953), která reagovala na připomínky posádek letounů. Letoun dostal nový tříbodový podvozek s příďovým podvozkem (na rozdíl od ocasního kolečka u předchozích typů), trup zvětšený ve všech hlavních rozměrech a nová křídla s pevnými palivovými nádržemi na koncích křídel. Pro vylepšení podmínek pro posádku, která v letounu trávila i 15 hodin ve vzduchu, byla vylepšena zvuková izolace letounu, na palubu byla instalována větší palubní kuchyňka a místa na spaní. Více místa v letounu bylo získáno i odstraněním hřbetní věžičky. Posádka dostala i nová pohodlnější sedadla. Původní výfuky na motorech byly nahrazeny uzavřeným celkem, který odvedl výfukové plyny a hluk pod křídla. Prototyp letounu MR.3 (WR970) poprvé vzlétnul 2. září 1955. Během následujících zkoušek však havaroval, čtyři členové posádky zahynuli. Pro RAF bylo vyrobeno dalších 33 strojů. V roce 1957 bylo dalších 8 strojů vyrobeno pro Jihoafrické letectvo.\n\nLetouny podstoupily i další úpravy. 17 letounů MR.1 a MR.1A bylo upraveno pro trénink navigátorů, tyto letouny nesly označení T.4. Tyto letouny měly instalováno další místo pro instruktora, jelikož byla odstraněna hřbetní věžička s kanóny. Rovněž pro výcvik posádek bylo upraveno 10 letounů verze MR.2, které nesly označení T.2\n\nPoslední úprava podstatně prodloužila operační službu dvanácti letounů verze MR.2. Na tyto letouny byl nainstalován radar, který původně nesly vyřazené letouny Fairey Gannet. Stroje sloužily jako letouny včasné výstrahy pod označením AEW.2 až do začátku 90. let 20. století.\n\nLetouny v činné službě byly neustále průběžně vylepšovány jak po stránce vybavení, elektronických přístrojů, detektorů i zbraní. Soubory těchto vylepšení byly označeny Phase I, Phase II a Phase III. Těmito vylepšeními procházely letouny všech verzí, které se nacházely v činné službě. Některé letouny MR.2 obdržely i některé vybavení určené původně jen pro verzi MR.3. Tyto letouny byly známé pod označením MR.2C. Největším souborem změn byla \"Phase III\", která zahrnovala i změny ve struktuře letounu. Všechny letouny \"Phase III\" mohly nést jaderné hlubinné pumy. Motory těchto strojů nesly označení Griffon 58 (pouze malé změny na olejovém systému).\n\nKvůli těmto vylepšením vzrostla vzletová hmotnost letounů MR.3 Phase III natolik, že bylo nutné umístit na letoun pomocné proudové motory Armstrong Siddeley Viper Mk.203, které byly používány jen pro start letounu. Tyto proudové motory byly instalovány na vnější gondoly vzadu pod motory Griffon. Jihoafrické letouny byly rovněž průběžně vylepšovány, kvůli zbrojnímu embargu vůči Jihoafrické republice již na ně nebyly instalovány pomocné proudové motory Viper.\n\nAvro Type 719 Shackleton IV, později známý jako MR.4, byla projektovaná varianta letounu, která měla používat vysoce úsporné motory Napier Nomad. Projekt letounu Shackleton IV byl zrušen v roce 1955.\n\nAvro Shackleton byl klasický středoplošník poháněný čtyřmi motory Rolls-Royce Griffon. Každý motor poháněl šestilistou (2× tři listy) protiběžnou vrtuli. Ocasní plochy byly odvozeny od letounů Avro Lancaster a Avro Lincoln s dvojitými svislými ocasními plochami. Na rozdíl od těchto letounů však vodorovné ocasní plochy vycházely z horní části trupu místo z jeho středu. Motory letounu produkovaly značný hluk, a proto byl letoun vybaven zvukovou izolací, která byla neustále vylepšována. Výsledek však nikdy nebyl ideální.\n\nPosádku tvořilo 10 námořních letců. Složení posádky: 2 piloti, 2 navigátoři, palubní inženýr a pět dalších členů posádky, kteří ovládali elektronické přístroje, kanóny a obsazovali pozorovací stanoviště v trupu letounu.\n\nLetoun nesl celou řadu přístrojů pro průzkum a detekci ponorek. K této výstroji patřily sonarové bóje, detektor výfukových plynů dieselových motorů a po krátkou dobu i naspolehlivý detektor magnetických anomálií. Všechno vybavení bylo během služby průběžně modernizováno. Výzbroj tvořilo 9 bomb nebo 3 torpéda nebo 3 hlubinné pumy v pumovnici letounu a kanóny Hispano 20 mm v trupu letounu.\n\nPrvní bojeschopné letouny MR.1 obdrželo Pobřežní velitelství RAF v dubnu 1951 a svůj první ostrý operační křest letouny prožily během Suezské krize.\n\nVšechny varianty letounů trpěly používáním motorů Rolls-Royce Griffon, které měly velkou spotřebu paliva i oleje, byly hlučné, poruchové a náročné na údržbu. Například v roce 1961, potřebovaly motory letounů MR.2 velkou údržbu každých 400 hodin. Nebylo neobvyklé vidět výměnu některého motoru každý den u jednotky, která měla šest strojů. Neustále se uvažovalo o jejich výměně, ale k plánované výměně motorů za motory Napier Nomad nikdy nedošlo.\n\nShackletony byly používány v Adenu (dnešní Jemen) proti vzbouřeným kmenům. Letouny shazovaly letáky s varováním, aby lidé opustili oblasti, které měly být následující den bombardovány. Letouny posloužily i při řešení dalších koloniálních a lokálních konfliktů, např. v Britské Guyaně, Bruneji, Indonésii a Jižní Rhodésii. Letouny také prováděly propagační lety po celém světě. Účastnily se i několika leteckých rekordů, např. ze 17. na 18. února 1959 Shackleton MR.3 prováděl vytrvalostní let kolem Kanárských ostrovů a podařilo se mu zůstat ve vzduchu 24 hodin a 21 minut. Tento rekord byl překonán o 4 roky později v březnu 1963, kdy se letounu MR.2 Phase II podařilo ve vzduchu vydržet 24 hodin a 36 minut. Letouny byly rovněž používány pro námořní a meteorologické hlídkování při testech britských jaderných zbraní v tichomoří.\n\nPotřeba nahrazení Shackletonů poprvé vyvstala na počátku 60. let 20. století. Dodání letounů Hawker Siddeley Nimrod v roce 1969 ukončilo službu letounu v jeho hlavní roli u RAF (v JAR až do roku 1972). Předpokládané vyřazení letounu bylo zrušeno, protože vyvstala potřeba letounů včasné výstrahy (AEW), které by působily nad Severním mořem a severním Atlantikem, protože byly vyřazeny letouny Fairey Gannet. Tyto letouny (MR.2) byly od roku 1972 označeny AEW.2. Mělo to však být provizorní řešení. Jejich náhrada letouny BAE Systems Nimrod AEW3 se však neustále protahovala, až RAF tento záměr opustilo a v roce 1991 pořídilo letouny E-3 Sentry.\n\nPo zhodnocení čtyř letounů MR.2 RAF v roce 1953 Jihoafrické letectvo objednalo osm letounů k nahrazení strojů Short Sunderland pro námořní hlídkovou službu. Pro podmínky v Jihoafrické republice však byly nutné nějaké drobné úpravy a to nakonec vedlo k tomu, že byly dodány letouny MR.3. Tyto Shackletony sloužily v námořní hlídkové službě u 35. perutě SAAF až do listopadu 1984. Letoun obdržel SAAF čísla 1716 do 1723. Jihoafrické letouny MR.3 neodpovídaly přesně letounům MR.3 RAF, ačkoliv pouze v detailech. Tyto jihoafrické letouny byly rovněž průběžně vylepšovány, ale neobdržely například pomocné proudové motory jako stroje ve službách RAF.\n\nAčkoliv byl tento vtip aplikován na více letounů, tak se Shackletonům říkalo „Sto tisíc nýtů letících v těsné formaci“.\n\nDo dnešních dnů se dochovaly následující letouny (stav k 23.2.2010). Mimo níže uvedených letounů se zachovaly i fragmenty dalších letounů pro muzejní účely.\n\n\nMimo uvedených verzí byly nejprve postaveny 3 prototypy s označením VW126, VW131 a VW135.\n\nShackleton GR.1\nShackleton MR.1A\nShackleton MR.2\nShackleton MR.3\nShackleton MR.3 Phase 3\nShackleton MR.4\nShackleton AEW.2\nShackleton T.4\nShackleton T.2\n\n\"Poznámka ke značení verzí letounu:\"\n\n\"V různých publikacích je použito mírně odlišné značení jednotlivých verzí. Například první výrobní verze letounu má celý oficiální název „Maritime Reconnaisance Mark I“. V literatuře je tato verze označována zkráceně jako MR.1, M.R.1, MR 1, Mk. 1 nebo M.R. Mk.1. Pro účely tohoto článku je používáno značení verzí z anglické wikipedie (MR.1).\"\n\n\"Technické údaje pocházejí z publikace \"Avro (Hawker Siddeley) Shackleton Mks. 1 to 4\" a z webu www.avroshackleton.com\".\n\n\n\n Jihoafrická republika\n\n\n\n\n\n"}
{"id": "686378", "url": "https://cs.wikipedia.org/wiki?curid=686378", "title": "Tor Hedberg", "text": "Tor Hedberg\n\nTor Hedberg (23. března 1862, Stockholm – 13. července 1931, tamtéž) byl švédský prozaik, dramatik a literární kritik, člen \"Švédské akademie\" od roku 1922. Patřil ke kritickým realistům skupiny \"Mladé Švédsko\", jejichž program usilovně hájil proti novoromantikům. Vydal celou řadu románů s dobovými tématy boje za pravdu a naplnění životního poslání, například \"Johaness Karr\" (1885, česky jako Historie povýšence Jana Karra). Nejznámější je jeho drama \"Johan Ulfstjerna\" (1907) o zavraždění ruského generála Bobrikova ve Finsku a historické drama \"Rembrants son\" (1928, Rembrantův syn) s tématem generačního konfliktu.\n\n\n"}
{"id": "686383", "url": "https://cs.wikipedia.org/wiki?curid=686383", "title": "Katalánské země", "text": "Katalánské země\n\nKatalánské země (katalánsky \"Països Catalans\", španělsky \"Países Catalanes\", francouzsky \"Pays catalans\", italsky \"Paesi Catalani\") je katalánské označení oblastí, kde se hovoří katalánsky. Jedná se o Katalánsko, menší část Aragonu zvanou Franja de Aragón, Baleárské ostrovy, větší část Valencijského společenství, kde se pro katalánštinu používá název \"valencijština\", malou část Murcie zvanou Carche, Andorru, většinu departementu Východní Pyreneje (\"le Pays Catalan\", tzv. \"Severní Katalánsko\") a město Alghero na Sardinii.\n"}
{"id": "686386", "url": "https://cs.wikipedia.org/wiki?curid=686386", "title": "Paul Rossilli", "text": "Paul Rossilli\n\nPaul Rossilli (* 15. října 1948 Newark, New Jersey) je bývalý americký herec. Před kamerami debutoval v roce 1977 v jedné epizodě seriálu \"Kojak\", v roce 1980 hrál ve snímku \"Serial\" a o dva roky později ve filmu \"Bayou Romance\". V průběhu 80. let a na začátku 90. let 20. století hostoval v různých seriálech, jako např. \"Finder of Lost Loves, Street Hawk, Hotel, Doctor Doctor\" či \"Mladí jezdci\". V 80. letech také hrál v několik televizních filmech a v roce 1991 ztvárnil v celovečerním snímku \"\" postavu klingonského brigadýra Kerly, jednoho ze členů štábu kancléře Gorkona.\n\n"}
{"id": "686391", "url": "https://cs.wikipedia.org/wiki?curid=686391", "title": "Anton Gustafsson", "text": "Anton Gustafsson\n\nCarl Anton Gustafsson (* 25. února 1990 v Karlskoga) je švédský hokejový útočník.\n\nByl draftován v roce 2008 v 1. kole, celkově 21., týmem Washington Capitals a stal se pátým nejlépe draftujícími Evropany.\n\nPoté co byl draftován zůstal ve Švédsku, kde hrával druhou nejvyšší ligu HockeyAllsvenskan v týmu Bofors IK. 15. května 2009 podepsal tříletou smlouvu s Capitals. Sezónu 2009/10 nezačal v Hershey Bears ale v Borås HC kde byl 15. října 2009 půjčen v rámci hostování a na závěr sezóny se vrátil do týmu Hershey Bears kdy stihl odehrát jeden zápas proti Norfolk Admirals.\n\nPřípravu na novou sezónu 2010/11 strávil v Capitals a v Hershey Bears ale 9. října 2009 byl nakonec přidělen až do druhé farmy v South Carolina Stingrays. To se Gustafssonovi nelíbilo a informoval vedení klubu Capitals, že si nepřeje pokračovat v týmu South Carolina Stingrays a vrátil se zpět do Švédska. Vedení Capitals ho ihned odvolal z jeho smlouvy.\n\n27. prosince 2010 se tým SCL Tigers domluvil s vedením Capitals o zapůjčení Gustafssona, který měl platnou smlouvu s Capitals.\nV týmu působil před deseti lety jeho otec, který trénoval tým v letech 1999/2001. V sezóně 2010/11 v National League A působil i jeho otec, který trénoval tým ZSC Lions.\n\nJeho otec Bengt-Åke Gustafsson byl švédský hokejový útočník a momentálně se věnuje trenérství.\n\n\n\n"}
{"id": "686392", "url": "https://cs.wikipedia.org/wiki?curid=686392", "title": "Vlastnický kostel", "text": "Vlastnický kostel\n\nVlastnický kostel (něm. \"Eigenkirche\", lat. \"ecclesia propria\") označuje majetkoprávní postavení některých kostelů (případně i klášterů), které bylo běžné především v 8. a 9. století. Postavení vlastnických kostelů vychází z germánského pojetí pozemkového vlastnictví, podle kterého sakrální stavba stojící na pozemku vlastníka patří vlastníkovi se vším všudy, tedy jak v temporálním (dávky apod.), tak spirituálním ohledu (duchovní správa, udílení svátostí), což znamenalo, že duchovní správci byly dosazováni zcela dle libovůle majitele a byli na něm ekonomicky závislí. Ačkoliv takovýto model byl vlastní Germánům, záhy se prosadil i v románských zemích. Pozici duchovních zlepšil \"Capitulare ecclesiasticum\" z roku 819 od Ludvíka Pobožného, kde bylo stanoveno, že nesměl být vysvěcen nikdo nesvobodný a musel být zaopatřen určitým kapitálem. Kapitulář zároveň stanovil, že dosazování a odvolávání z funkce se mělo dít za souhlasu biskupa. Od 11. století církev bojovala výrazně proti laické investituře, která byla odsuzována jako svatokupectví, a v průběhu 12. století vlastnické kostely prakticky zanikly, a majitelé si nad kostelem zachovali již jen pravomoc v podobě patronátního práva.\n"}
{"id": "686393", "url": "https://cs.wikipedia.org/wiki?curid=686393", "title": "Ferda Mravenec (loutkový film)", "text": "Ferda Mravenec (loutkový film)\n\nFerda Mravenec (1943) je krátký černobílý loutkový film Hermíny Týrlové a Vladimíra Zástěry. Z knihy \"Ferda Mravenec\" Ondřeje Sekory přebírá jen několik postav a některé motivy.\n\nZačal nový den. Ferda Mravenec vylezl z mraveniště a s dalšími mravenci si dal ranní rozcvičku. Pak se sklouznul po skluzavce dolů, vzal trakař a šel do práce. Cestou potkal Hlemýždě (jehož noha je vytvořená ze dvou pásů), jak se dobývá do lusku hrachu. Ferda Hlemýžďovi lusk otevřel zipem a pokračoval v cestě. Došel s trakařem k hromadě větví, kde už čekal luční koník. Zadní nohy koníka Ferda využil jako pilku, větve nařezal a naskládal na trakař. Když byl trakař plný, vydal se Ferda dál. Cestou ale narazil do kostky něčeho dobrého (másla, sýra?) a trakař se mu povalil a dřevo vysypalo. Nedaleko rostoucí kytičkou zazvonil, přiběhli ostatní mravenci (kteří zatím pracovali v mraveništi) a pustili se do hodování. Přišel k nim i Cvrček a přilétla nějaká vosička, která za doprovodu Cvrčka na housličky mravencům zazpívala. Ferdovi se líbila a tak spolu šli na procházku. Opodál měl ale síť Křižák a vosička do ní spadla. Ferda se ji snažil zachránit, ale vlezl tím Křižákovi do pasti a on je chytil oba. Zatímco si Křižák brousil nože na šlapacím brusu, Ferda hvízdal o pomoc. Přivolal tak nejen mravence, kteří stále hodovali, ale hlavně Hlemýždě, který pořád ještě stál u lusku. V pasti zatím pod uvězněnými vyrostl hřib, díky kterému se dostali do výšky a když přijel Hlemýžď, snadno přeskočili na jeho ulitu a spěchali s ním pryč. Křižák se vydal za nimi, když je ale dohnal, uvěznil ho Ferda u Hlemýždě v domku (otevřel do ulity padací dveře). Všichni mravenci poděkovali Hlemýžďovi za záchranu Ferdy a vosičky, Křižáka uvěznili v makovici a vytvořili složitý dopravníkový systém, kterým přiváželi dobrotu k mraveništi, kde tím nakrmili i larvičky. Film končí tancem Ferdy a vosičky, kterým hraje kapela (Cvrček a další) a ostatní mravenci, luční koník i Hlemýžď přihlížejí.\n\n\n"}
{"id": "686394", "url": "https://cs.wikipedia.org/wiki?curid=686394", "title": "Iman (modelka)", "text": "Iman (modelka)\n\nIman (* 25. července 1955 Mogadišu), vlastním jménem Iman Mohamed Abdulmajid ( \"\", ) je somálsko-americká modelka, herečka a podnikatelka. V letech 1992–2016 byla manželkou zpěváka Davida Bowieho.\n\nNarodila se v rodině somálského diplomata a gynekoložky, má dva bratry a dvě sestry. Studovala politologii na University of Nairobi v Keni, kde ji objevil americký fotograf Peter Beard. Přestěhovala se do Spojených států a od roku 1976 se následujících 14 let plně věnovala modelingu, přičemž již brzy se stala supermodelkou. Spolupracovala s fotografy jako Helmut Newton, Richard Avedon, Irving Penn či Annie Leibovitzová. V roce 1994 založila vlastní značku kosmetiky Iman Cosmetics, která je určena především pro ženy tmavé pleti. Věnuje se též charitativní činnosti.\n\nOd roku 1979 je také příležitostnou herečkou, debutovala v britském thrilleru \"Lidský faktor\". Později hrála např. také ve filmech \"Vzpomínky na Afriku, Bez východiska\" nebo \"Útěk do ráje\", ve sci-fi snímku \"\" ztvárnila postavu měňavce jménem Martia.\n\n"}
{"id": "686398", "url": "https://cs.wikipedia.org/wiki?curid=686398", "title": "Citroën Evasion", "text": "Citroën Evasion\n\nCitroën Évasion je velkoprostorový vůz vyráběný v letech 1994–2002 v automobilce Sevel Nord, jako společný projekt koncernu PSA a Fiatu.\n\nCitorën Évasion je konstrukčně shodný s vozy Peugeot 806, Fiat Ulysse a Lancia Zeta. Liší se jen drobnými detaily (maska chladiče, zadní světla, vybavení interiéru). Byl určen pro přepravu 7–8 osob.\nVýroba začala v roce 1994. V nabídce byly 2 zážehové motory, o rok později přišel vznětový motor. V roce 1999 byl proveden facelift. S ním přibyl i nový vznětový motor 2.0 HDi se vstřikováním common rail. Výroba byla ukončena v roce 2002, automobil byl nahrazen modelem C8.\n\n\n"}
{"id": "686399", "url": "https://cs.wikipedia.org/wiki?curid=686399", "title": "Ludvík IV. Durynský", "text": "Ludvík IV. Durynský\n\nLudvík IV. Durynský ( \"Ludwig IV. von Thüringen\", 28. října 1200 Creuzburg – 11. září 1227 Otranto) byl durynský lantkrabě, saský falckrabě, říšský maršálek a účastník křížové výpravy.\n\nByl nejstarším ze tří přeživších synů lantkraběte Heřmana Durynského a Žofie, dcery Oty Bavorského. Již v dětství byl zasnouben s Alžbětou, dcerou uherského krále Ondřeje a roku 1211 dorazila čtyřletá snoubenka na durynský dvůr. Roku 1217 lantkrabě Heřman zemřel a Ludvík převzal tituly i majetek a roku 1221 se oženil s Alžbětou. Roku 1226 přijal kříž a přislíbil účast na křížové výpravě císaře Fridricha II. Zemřel v jižní Itálii v důsledku horečnatého onemocnění v září 1227, krátce po nalodění na cestu do Svaté země. Jeho ostatky byly převezeny do vlasti a pohřbeny v klášteře Reinhardsbrunn. Poručníkem nezletilého syna se stal Ludvíkův mladší bratr Jindřich Raspe IV. Vdova Alžběta opustila své děti a s velkým zanícením věnovala péči o chudé a nemocné, což se jí stalo osudným. Zemřela roku 1231 a již čtyři roky poté byla kanonizována.\n\n"}
{"id": "686402", "url": "https://cs.wikipedia.org/wiki?curid=686402", "title": "Dálková spoušť", "text": "Dálková spoušť\n\nDálková spoušť, drátěná nebo kabelová spoušť je mechanické elektrické, infračervené nebo rádiové zařízení připojené k tlačítku spouště fotoaparátu nebo speciálnímu konektoru na fotoaparátu. Ovládá se stiskem, který aktivuje spoušť fotoaparátu. Často se používá pro snímání ze stativu a v režimu bulb a dlouhých expozičních časech. Zvláštním případem je dálkové ovládání blesků a jejich synchronizace s fotoaparátem. Délka klasické drátové spouště je od několika centimetrů do několika metrů. V historickém tradičním mechanickém provedení se jedná o pružnou kovovou trubičku až 40 cm dlouhou s pevnou tyčkou uvnitř. Na jedné straně bowdenu je tlačítko a na druhé je kónický závit pro našroubování do otvoru tlačítka spouště. Někdy bezdrátovou spoušť obsahuje bateriový grip přidaný k fotoaparátu. Spouštění snímání fotoaparátu bezkontaktně se řadí mezi techniky fotografování pro snížení třesu rukou a vlivu na fotoaparát pro dosažení snímku bez pohybové neostrosti. Dálkové spouštění fotoaparátu se používá také tam, kde není vhodná nebo možná přítomnost fotografa. Například na nebezpečných místech, při fotografování sportovních událostí nebo při fotografování divoké přírody.\n\n\n\"Podrobnější informace naleznete v článku Synchronizátor a studiový blesk\"\n\nPro odpalování studiového blesku (synchronizaci) je možné použít synchronizační kabel, nebo bezdrátový odpalovač. Použití synchronizačního kabelu vyžaduje, aby zařízení bylo vybaveno synchronizačním terminálem s konektorem. Nejčastěji používanou synchronizací je pomocí takzvaného konektoru \"PC\", který kdysi byl na všech jednookých zrcadlovkách a profesionálním vybavení. V moderní době se vyskytuje na profesionálních digitálních zařízení, jako je například Nikon D200 nebo D300. Synchronizační kabel obvykle obsahuje různé konektory na každém konci: konektor PC pro připojení fotoaparátu a konektor pro generátor blesku. Synchronizační kabel je jednoduché řešení, které funguje se všemi standardními blesky. Umožňuje spouštět také záblesky, které jsou zakryté dekorativními prvky nebo jinými předměty, a které by nemusely reagovat na jiný způsob odpálení, například bleskem. Hlavní nevýhodou je přítomnost kabelu od fotoaparátu k blesku, což může být nepříjemné, pokud se světelnými zdroji často manipuluje.\n\nMísto kabelu lze k odpálení použít také bezdrátový signál. Většina moderních studiových blesků obsahuje čidlo, které reaguje na jiný záblesk a tím se synchronizuje jejich odpálení - toto umožňuje například při použití více světel použít pouze jeden odpalovač (přijímač a vysílač). Některé značky nabízejí infračervený vysílač, který se připojuje k sáňkám na fotoaparátu. Spouští se pak záblesky, které mají infračervený přijímač signálu. Platí, že vysílač a studiový blesk musí být mezi sebou kompatibilní. Dalším typem jsou rádiové vysílače / přijímače pracující na stejném principu. Vysílací modul se umísťuje na sáňky fotoaparátu a přijímací modul spustí záblesk. Rozsah takového systému je větší (až na desítky metrů). Většina studiových blesků obsahuje čidlo citlivé na světelný záblesk, které funguje jako spoušť. Když bleskne první blesk, další se spustí okamžitě. Studiová záblesky tak mohou být spouštěny pomocí vestavěného blesku na fotoaparátu, ale musí být nastavena dostatečně nízká intenzita, aby nedocházelo ke světelnému konfliktu ve snímané scéně, ale zároveň musí být dostatečně silný, aby záblesky odpálil.\n\nModerní digitální fotoaparáty lze obvykle propojit kabelem s počítačem a ovládat je na dálku specializovaným softwarem.\n\nFotografická past je automatizovaný fotoaparát sloužící k zachycení fotografie volně žijících zvířat. Instaluje se v místě, ve kterém se vzácné zvíře vyskytuje a tudíž se očekává, že jej navštíví. Když pohybový nebo infračervený senzor detekuje přítomnost zvířete, spustí se mechanismus, který pořídí fotografii. Po uplynutí určité doby se majitel obvykle vrátí k fotoaparátu a zkontroluje pořízené fotografie. Fotografické pasti jsou důležitým nástrojem při výzkumu vzácných, plachých nebo nočních zvířat. Obecně vzato tato technologie volně žijící zvířata neruší, ale záblesky mohou způsobit, že se některá zvířata odstěhují. Někdy může dojít k poškození kamery samotnými zvířaty. Někdy techniku poškodí, zničí nebo odnesou lidé.\n\n"}
{"id": "686404", "url": "https://cs.wikipedia.org/wiki?curid=686404", "title": "Leon Russom", "text": "Leon Russom\n\nLeon Russom (* 6. prosince 1941 Little Rock, Arkansas) je americký herec. Debutoval v roce 1969 v mýdlové opeře stanice CBS \"U nás ve Springfieldu\", v průběhu své kariéry hrál postupně v několika dalších mýdlových operách (např. \"Love is a Many Splendored Thing\"). Na začátku 70. let hostoval v původním seriálu \"Mission: Impossible\", v průběhu 70. a 80. let hrál spíše menší role v televizi, na konci 80. let se pravidelně objevoval v seriálu \"TV 101\". V 90. letech hostoval v seriálech jako \"Matlock, Právo a pořádek, To je vražda, napsala, Diagnóza vražda, JAG\" či \"Akta X\". V roce 1991 ztvárnil postavu vrchního velitele Hvězdné flotily (oslovovaného ostatními admirály Bille) ve sci-fi filmu \"\" a o čtyři roky později viceadmirála Toddmana v epizodě „Kostky jsou vrženy“ seriálu \"\". Dvakrát spolupracoval s bratry Coenovými, hrál v jejich snímcích \"Big Lebowski\" (1998) a \"Opravdová kuráž\" (2010). V prvním desetiletí 21. století měl větší roli např. v seriálu \"Útěk z vězení\" (generál Jonathan Krantz).\n\nV roce 1991 byl nominován na cenu Emmy pro nejlepšího herce ve vedlejší roli v minisérii nebo speciálu za roli v televizním filmu \"The Long Road Home\".\n\n"}
{"id": "686405", "url": "https://cs.wikipedia.org/wiki?curid=686405", "title": "Kolegiátní kapitula v Mělníku", "text": "Kolegiátní kapitula v Mělníku\n\nKolegiátní kapitula v Mělníku existovala od 11. století do husitských válek při tamním kostele sv. Petra a Pavla.\n\nO historii kapituly se zachovalo jen poměrně málo zpráv. První doložený mělnický probošt Šebíř (Severus) zastával tuto funkci prokazatelně už v roce 1086, avšak podle některých historiků mohou sahat počátky mělnické kapituly až na začátek 11. století, do doby, kdy v Mělníku pobývala kněžna Emma. Součástí majetku kapituly byl i dvorec v Brozanech, kde prý mělničtí probošti občas sídlili, a proto byli někdy nazýváni také brozanskými probošty.\n\nNa přání krále Václava II. přeložil pražský biskup Tobiáš v roce 1294 z Mělníka na Pražský hrad ke kapli Všech svatých, avšak už po šesti letech se z rozhodnutí krále Václava II. vrátila zpět do Mělníka. Karel IV. požádal 12. ledna 1349 papeže, aby kapitula byla opět přeložena do Prahy, žádosti však nebylo vyhověno. Podle zprávy z druhé poloviny 14. století bylo mezi mělnické kanovníky rozděleno devět obročí a noví kanovníci byli jmenováni českou královnou jako vládkyní královského věnného města Mělníka.\n\nPo vypuknutí husitských válek začal král Zikmund od Vánoc roku 1420 zastavovat majetek kapituly. Když se pak Mělník v dubnu 1421 vzdal husitům a tamním hejtmanem se stal Jan Smiřický, museli katoličtí kněží z Mělníka uprchnout, čímž kapitula fakticky zanikla.\n\nV roce 1896 byl papežským breve z podnětu města Mělník obnoven úřad probošta mělnického jako čestného titulu tamního duchovního správce.\n\n\nData udávají období, ve kterém je dotyčná osoba doložena ve funkci probošta.\n\n\n\n\n"}
{"id": "686417", "url": "https://cs.wikipedia.org/wiki?curid=686417", "title": "Jan Haluza", "text": "Jan Haluza\n\nJan Haluza (12. července 1914 Šternov (nyní část Újezdu u Brna) – 25. srpna 2011 Zlín) byl československý atlet, běžec a trenér Emila Zátopka. V padesátých letech se stal obětí komunistické perzekuce, byl vězněn a mučen a později po propuštění mu bylo znemožněno vykonávat právnické povolání. Šlo o nositele řádu Řádu Tomáše Garrigua Masaryka.\n\nSe sportem začínal v rodné obci, za studií práv v Brně byl závodníkem oddílu VS Brno. Reprezentoval klub na středních a delších tratích a v bězích mimo dráhu. Před druhou světovou válkou se stal mistrem republiky v krosu a reprezentoval ČSR na Katolických olympiádách ve Vídni a Lublani. V letech 1940 až 1942 pracoval jako učitel tělocviku a němčiny na Arcibiskupském gymnáziu v Praze. Když však bylo toto po atentátu na říšského protektora Reinharda Heydricha uzavřeno, dostal se v roce 1942 do Zlína začal závodit za místní klub SK Baťa. Ve Zlíně se setkal s výbornými atlety té doby – Tomášem Šalé a zejména začínajícím Emilem Zátopkem. Tomu se stal prvním rádcem a na dva roky trenérem. Spolu objížděli republikové závody a překonali několik českých rekordů ve štafetových bězích. Sám Jan Haluza zvítězil vícekrát na domácím šampionátu v krosu, lesním běhu a v běhu na 1500 metrů. Dvakrát – v letech 1943 a 1944 také zvítězil ve známém běhu Běchovice–Praha. Po ukončení aktivní kariéry působil dále jako atletický činovník.\nPo druhé světové válce se zapojil do politického života. Stal se členem Československé strany lidové a předsedou Krajského výboru lidové mládeže Zlínska. V ústředí strany se stýkal s Janem Šrámkem či Františkem Hálou. Po komunistickém převratu v roce 1948 mu komunistická strana nabídla členství ve svých řadách, které však odmítl. Byl ve Zlíně zatčen a obviněn z hospodářské špionáže. Později jej komunisté obvinili také z členství ve skupině Milady Horákové. Byl podroben mučení ve známé věznici v Uherském Hradišti, mimo jiné jej mučili elektrickým proudem. Hrozil mu trest smrti, nakonec byl odsouzen k šesti letům žaláře. Prošel mnoha komunistickými lágry (např. Rovnost, Svornost, Mariánská, Eliáš nebo Nikolaj). V uranových dolech v Jáchymově byl opět obviněn ze špionáže a vyslýchán. Tam se také nakazil tyfem. V roce 1954 byl propuštěn na svobodu, nadále jej však sledovala Státní bezpečnost a nemohl vykonávat svou profesi. Zaměstnán byl jako dělník a tři roky jako horník v ostravských dolech. Teprve v polovině šedesátých let mohl začít vykonávat alespoň okrajově právnické povolání. V roce 1968 se nakrátko vrátil do veřejného života prostřednictvím organizace politických vězňů Klub 231. Tato byla však po srpnové invazi rozpuštěna. V době normalizace se stal opět nepohodlným.\n\nTeprve po roce 1989 se mu dostalo satisfakce. Setkal se opět s Emilem Zátopkem, který při této příležitosti prohlásil: „Kdyby nebylo Haluzy, nebylo by ani Zátopka.“ Přispěl k obnovení činnosti Orla a byl členem Konfederace politických vězňů České republiky. Jeho příběh se dostal do médií a byl literárně zpracován v knize Oldřicha Koudelky \"Trénoval jsem Emila\". Zde odkrývá své životní krédo: „Věřím v lepší budoucnost člověka a také v to, že je důležitější dlouhodobé zhodnocení našich činů než okamžitý zisk. Kdo má čistý štít, nemusí se ničeho bát. Nelituji nejcennějších let mého života, protože jsem bojoval a zvítězil. Vyhrál jsem ten nejdůležitější závod.“ Stal se vzorem mimořádné lidskosti, vůle, statečnosti a morální síly. Za své aktivity obdržel několik vyznamenání, na předním místě převzal 28. října 2010 z rukou prezidenta republiky Řád Tomáše Garrigua Masaryka II. třídy. Dalšími oceněními byly např. \"Zlatá medaile za čestný běh životem\", titul \"Osobnost roku 2010 Zlínského kraje\" a další.\nV roce 1946 se oženil s Věrou Andrýskovou. Ta byla po jeho zatčení rovněž vězněna a vyslýchána a i když byla po několika měsících propuštěna na svobodu, dlouhé roky trpěla spolu s manželem komunistickou perzekucí. Manželé Haluzovi neměli děti. Věra Haluzová zasvětila svůj život folkloristice a on sám ji v těchto aktivitách podporoval.\n\n"}
{"id": "686423", "url": "https://cs.wikipedia.org/wiki?curid=686423", "title": "Jackyl", "text": "Jackyl\n\nJackyl je americká hard rocková hudební skupina, existující od roku 1990. Skupina je známá hlavně kvůli své skladbě \"\"The Lumberjack\"\" z jejich debutového alba Jackyl, ve které zpěvák skupiny Jesse James Dupree hraje na motorovou pilu, není to však jediná skladba, ve které na ní hraje.\n\n\n"}
{"id": "686424", "url": "https://cs.wikipedia.org/wiki?curid=686424", "title": "Street Survivors", "text": "Street Survivors\n\nStreet Survivors je páté a na dlouhou dobu poslední studiové album americké southern rockové skupiny Lynyrd Skynyrd, vydané 17. října 1977, jen tři dny před ukončení činnosti kapely. 20. října 1977 se zřítilo letadlo se třemi členy skupiny (Ronnie Van Zant, Steve Gaines a Cassie Gaines), všichni zemřeli.\n\n\n\n"}
{"id": "686425", "url": "https://cs.wikipedia.org/wiki?curid=686425", "title": "Předsklopení zrcátka", "text": "Předsklopení zrcátka\n\nPředsklopení zrcátka, předsklopení zrcadla (\"anglicky\" mirror lock-up, MLU) je funkce fotoaparátu typu zrcadlovka, která sklopí zrcátko před pořízením snímku. Funkce pomáhá snižovat pohybovou neostrost. Mezi oběma kroky je stanovena pevná prodleva, čímž se zabrání rozechvění fotoaparátu během expozice. Je doporučeno použít stativ a kabelovou spoušť nebo samospoušť. Sklápění zrcátka v normálním režimu během expozice dokáže fotoaparát s objektivem rozhýbat i na stabilním stativu a u expozic s delším časem dojde ke ztrátě detailu, nebo k rozostření celého snímku.\n\n\n"}
{"id": "686426", "url": "https://cs.wikipedia.org/wiki?curid=686426", "title": "Liberty Records", "text": "Liberty Records\n\nLiberty Records bylo americké hudební vydavatelství, které založil Simon Waronker v roce 1955. Mezi umělce, kteří s touto společností spolupracovali patří, mimo jiné, i The Aynsley Dunbar Retaliation, Dr. Feelgood, Ray Charles, Captain Beefheart, Canned Heat, Johnny Burnette, Bonzo Dog Doo-Dah Band, Amon Düül II, Ravi Shankar, Kenny Rogers, Hawkwind, The Groundhogs a mnoho dalších.\n"}
{"id": "686428", "url": "https://cs.wikipedia.org/wiki?curid=686428", "title": "Don McLean", "text": "Don McLean\n\nRonald \"Don\" McLean (* 2. října 1945, New Rochelle, New York, USA) je americký zpěvák-skladatel a kytarista, nejvíce známý jako autor hitu \"American Pie\", který ho proslavil v roce 1971.\n\n\n"}
{"id": "686429", "url": "https://cs.wikipedia.org/wiki?curid=686429", "title": "Fat Mattress", "text": "Fat Mattress\n\nFat Mattress byla anglická rocková hudební skupina, založená v Folkestone v roce 1968. Skupinu založil člen The Jimi Hendrix Experience Noel Redding.\n\n"}
{"id": "686431", "url": "https://cs.wikipedia.org/wiki?curid=686431", "title": "Relativity Records", "text": "Relativity Records\n\nRelativity Records je americké hudební vydavatelství, které v roce 1982 založil Barry Kobrin. Mezi umělce, kteří s touto společností spolupracovali patří Joe Satriani, Steve Vai, Napalm Death, Stuart Hamm a další.\n"}
{"id": "686432", "url": "https://cs.wikipedia.org/wiki?curid=686432", "title": "Norská florbalová reprezentace mužů", "text": "Norská florbalová reprezentace mužů\n\nNorská florbalová reprezentace mužů je národní florbalový tým Norska.\n\nTým se zúčastnil všech dosavadních mistrovství světa a jednoho ročníku mistrovství Evropy. Nejlepším výsledkem týmu je 3. místo na prvním mistrovství světa v roce 1996. Norsko je tak po Švédsku, Finsku, Švýcarsku a Česku jediná další země, která na mistrovství získala medaili.\n\n"}
{"id": "686433", "url": "https://cs.wikipedia.org/wiki?curid=686433", "title": "Chuck Berry (album)", "text": "Chuck Berry (album)\n\nChuck Berry je předposlední studiové album amerického rock and rollového kytaristy a zpěváka Chucka Berryho, vydané v roce 1975.\n\n\n"}
{"id": "686437", "url": "https://cs.wikipedia.org/wiki?curid=686437", "title": "Norská florbalová reprezentace žen", "text": "Norská florbalová reprezentace žen\n\nNorská florbalová reprezentace žen je národní florbalový tým Norska.\n\nTým se zúčastnil všech dosavadních mistrovství světa i Evropy. Tým získal dvě třetí místa na mistrovstvích světa v letech 1997 a 2001 a druhé místo na jediném Mistrovství Evropy v roce 1995. Je tak čtvrtou nejúspěšnější reprezentací.\n\n"}
{"id": "686446", "url": "https://cs.wikipedia.org/wiki?curid=686446", "title": "Pretties for You", "text": "Pretties for You\n\nPretties for You je debutové studiové album americké hard rockové skupiny Alice Cooper (v té době ještě Alice Cooper byl název skupiny; zpěvák vydával sólová alba až později), vydané v roce 1969.\n\nVšechny skladby napsali Alice Cooper, Glen Buxton, Michael Bruce, Dennis Dunaway a Neal Smith.\n\n"}
{"id": "686451", "url": "https://cs.wikipedia.org/wiki?curid=686451", "title": "Pseudohumanismus", "text": "Pseudohumanismus\n\nPseudohumanismus je většinou pejorativní označení pro domnělé zneužívání problematiky lidských práv. Pojem „pseudohumanista“ je používán pro politiky, úředníky a aktivisty, kteří jsou obviňováni, že „bojem za lidská práva“ odvádějí pozornost od podstaty problému, zviditelňují se a sledují vlastní zájmy.\n\nSlovo se také velmi často vyskytuje v internetových diskusích. Mluvčí mezi pseudohumanismus řadí například:\n\nPodle ředitele Ekumenické akademie Jiřího Silného „těm, kdo mluví o pseudohumanistech, zpravidla nejde o obhajobu skutečného humanismu před jeho lživou nebo falešnou podobou. Jedná se ve skutečnosti o jen málo maskovaný útok na humanismus jako takový. Je to slovo, které signalizuje fašizující tendence v české společnosti.“\n\nPodobné pejorativum „humanitář“ ve významu „hlasatel falešné humanity“ se vyskytuje například v románu Karla Poláčka \"Hlavní přelíčení\" z roku 1932.\n"}
{"id": "686453", "url": "https://cs.wikipedia.org/wiki?curid=686453", "title": "Southend (Saskatchewan)", "text": "Southend (Saskatchewan)\n\nSouthend je malá vesnice v severovýchodním Saskatchewanu v Kanadě. Stojí na jižním konci jezera Reindeer Lake, devátého největšího jezeře v Kanadě. Má asi 700 obyvatel (k říjnu 2008). V této vsi končí silnice Highway 102.\nV únoru 1980 byly ze Southendu vypáleny dvě sondážní rakety Black Brant 5B.\n\nSouthend je v poslední době známý tím, že v roce 2010 byl veden proti Královské kanadské jízdní policii soudní proces místního usedlíka (Christophera Okemau), který byl střelen do ruky a hrudi důstojníkem Královské kanadské jízdní policie. \n\n"}
{"id": "686458", "url": "https://cs.wikipedia.org/wiki?curid=686458", "title": "Karel Hába", "text": "Karel Hába\n\nKarel Hába (21. května 1898 Vizovice – 21. listopadu 1972 Praha) byl český hudební skladatel, sbormistr, violista a pedagog.\n\nKarel Hába byl bratrem skladatele Aloise Háby a bratrancem skladatele Emila Háby. Původně byl učitelem a při učitelských povinnostech studoval housle a skladbu na pražské konzervatoři. Byl žákem Jaroslava Křičky, Josefa Bohuslava Foerstera a Vítězslava Nováka. \n\nV letech 1922–1927 vyučoval na učitelském ústavu ve Sv. Janě pod Skalou. Od roku 1929 pracoval jako redaktor Československého rozhlasu, kde se věnoval zejména vysílání pro školy. V roce 1945 založil Dětský pěvecký sbor Českého rozhlasu. V roce 1952 se stal profesorem metodiky hudební výchovy na Vysoké škole pedagogické v Praze. Působil i v Umělecké besedě v Praze a veřejně vystupoval zejména jako violista.\n\nSpolu se svým bratrem propagoval mikrotonální hudbu. Byl zaníceným interpretem bratrových skladeb a napsal i houslovou školu pro čtvrttónový systém.\n\nJe autorem řady klavírních a komorních skladeb, sborů a písní. Pro orchestr zkomponoval 2 symfonie a houslový koncert.\n\nVydal řadu zpěvníků určených pro školy a amatérské hudební soubory (\"92 lidových písní, Pějme píseň dokola, 100 národních a znárodnělých písní\"). \n\n\n\n\n"}
{"id": "686459", "url": "https://cs.wikipedia.org/wiki?curid=686459", "title": "Marián Greksa", "text": "Marián Greksa\n\nMarián Greksa (* 11. června 1959, Bratislava, Československo) je slovenský rockový zpěvák, známý hlavně svým působením ve skupinách Modus a Demikát.\n\nNarodil se v roce 1959, během docházky na základní školu chodil na hodiny klavíru, ale hra na tento hudební nástroj jej nenadchla. V době svých studií na gymnáziu hrával ve studentských kapelách Vákuum, Katastrofa, Nervy (spolu s Matěm Ďurindou a Andrejem Šebanem) a Tonic nejprve krátkou dobu na bicí, poté čtyři roky i na basovou kytaru.\n\nV roce 1981 společně s kytaristou Andrejem Šebanem spoluzaložili hard rockovou skupinu Demikát, se kterou vystupoval dva roky. Při jejich \"rozlúčkovém\" koncertu tato hudební skupina, která nevydala žádné oficiální album, pouze jeden singl („Puberta Blues“/ „Kráľovstvo krivých zrkadiel“), vyprodala bratislavský Park kultury a oddechu.\n\nV roce 1983 se skupina Demikát rozpadla, on sám pak zakončil studium na Právnické fakultě Univerzity Komenského v Bratislavě a dostal příležitost zpívat se skupinou Modus Janka Lehotského, se kterou nahrál alba \"Najlepšie dievčatá\" a \"Každý niečo hrá\". Z Modusu nastoupil na základní vojenskou službu, po které nahrál spolu s Borisem Filanem, Andrejem Šebanem a Pecim Uherčíkem své první sólové album z názvem \"Demikát\". Na tomto albu se nachází jeho známý hit „Amerika, Afrika“ a i skladby, pro které hudbu složil Jožo Ráž („Ako sa hľadá bubeník“), či Ján Baláž („Maškarné pleso“). V době Sametové revoluce v roce 1989 bylo vydáno jeho druhé sólové album, produkované Henry Tóthem, s názvem \"Amnestia v blázinci\".\n\nPočátkem 90. let si vydělával hraním po barech, později pracoval také jako diskžokej v zahraničí\n(Rakousko, Německo, Švýcarsko, Kanárské ostrovy).\n\nV roce 1995 bylo vydáno skupině Demikát album \"Grejtst Hic\". V tomto období pak také došlo ke krátkému comebacku této\nskupiny, po ukončení její činnosti pak vzniklo hudební seskupení Grexa, ve kterém střídavě hráli: Emil Frátrik (bicí),\nMišo Kovalčík (kytara), Henry Tóth (baskytara), později i David Onvualu, Vadim Bušovský, Boris Brna a Attila Béreš.\n\nÚčinkoval v muzikálech \"Krysař\", \"Hamlet\" a \"Kleopatra\". Kromě svého účinkování v hudebním divadle hrává také v klubech a na firemních večírcích společně s hudebními seskupeními jako je Grexabat (v roce 2007 jedna z předskupin koncertu Deep Purple), či v akustickém duu Psycho 3P s Mišou Kovalčíkem a violoncellistou, které hraje coververze známých hitů od Boba Marleyho přes The Beatles až po Metallicu.\n\nJe po druhé ženatý, má dva syny a dceru z druhého manželství. Je sportovně založený, jeho oblíbenou aktivitou je inline bruslení na čunovské hrázi a vodní sporty.\n\n\n\n"}
{"id": "686461", "url": "https://cs.wikipedia.org/wiki?curid=686461", "title": "Speak to Me", "text": "Speak to Me\n\n„Speak to Me“ je úvodní skladba z alba The Dark Side of the Moon z roku 1973 od anglické progresivně rockové skupiny Pink Floyd. Autorem skladby je bubeník skupiny Nick Mason.\n\n"}
{"id": "686467", "url": "https://cs.wikipedia.org/wiki?curid=686467", "title": "Park kultury a oddechu (Bratislava)", "text": "Park kultury a oddechu (Bratislava)\n\nPark kultury a oddechu (zkráceně PKO) bylo slovenské kulturní zařízení v Bratislavě nacházející se na nábřeží Dunaje v městské části Staré Město. Konaly se zde pravidelné kulturní a společenské akce - například koncerty, výstavy a veletrhy.\n\nV objektu sa nachází obraz \"Dožinky\" akademického malíře Františka Gajdoše. Na průčelí byly umístěny sochy, které vytvořil akademický sochař Tibor Bártfay.\n\nSoučástí PKO je i astronomický úsek, kde se pravidelně konají astronomické přednášky a pozorování noční oblohy. Toto zařízení je jediné svého druhu v Bratislavě, protože v Bratislavě se nenachází žádná astronomická observatoř ani planetárium.\n\nV roce 2005 bratislavské městské zastupitelstvo na základě doporučení magistrátu (primátor: Andrej Ďurkovský) prodalo pozemky pod budovou PKO firmě Henbury Development bez veřejné soutěže a veřejné diskuse\n\nCresco Group v roce 2006 obdržela demoliční výměr na budovu. Proti zbourání areálu vznikla petice, kterou podepsaly i známé osobnosti z oblasti slovenské kultury.\n\nV okolí PKO probíhá výstavba komplexu River Park a je plánována i výstavba komplexu River Side, přičemž PKO bude s největší pravděpodobností zcela zrušeno nebo velmi omezeno, přičemž mnohé zde pořádané akce nebude možné uskutečňovat jinde, protože v Bratislavě na to momentálně neexistují vhodné prostory ani podmínky. Jako jedna z náhrad PKO bude sloužit komplex s názvem Auditórium a Sklad č. 7 v komplexu Eurovea na nábřeží Dunaje.\n\nBudovy PKO začal developer bourat 29. prosince 2015.\n\n"}
{"id": "686468", "url": "https://cs.wikipedia.org/wiki?curid=686468", "title": "Karel Kolský", "text": "Karel Kolský\n\nKarel Kolský (21. září 1914 Kročehlavy – 17. února 1984 Plzeň) byl český fotbalista, československý reprezentant a dlouholetý fotbalový trenér.\n\nHrával jako levý záložník či obránce. Postavou menší, zdatný, byl výtečný technik.\n\nV lize hrál nejprve krátce za SK Kladno, ale v roce 1937 přestoupil do Sparty Praha, s níž spojil svůj fotbalový osud. Hrál za ni v letech 1937–1948. Patří k legendám letenského klubu, získal s ním čtyři tituly mistra Československa (1938, 1939, 1946, 1948) a jeden titul v protektorátní lize (1944). Za války také se Spartou dvakrát získal Český pohár (1943, 1944).\n\nByl účastník mistrovství světa ve Francii roku 1938 jako hráč (byť do bojů přímo nezasáhl) a mistrovství světa ve Švédsku 1958 jako trenér národního týmu. Za československou reprezentaci odehrál 13 zápasů, dva zápasy pak za výběr Čech a Moravy.\n\nJako trenér vedl československou reprezentaci v letech 1956–1959 v 18 utkáních. Vedl i několik ligových klubů, největší úspěchy dosáhl s Duklou Praha, s níž během 8 let působení jako trenér získal dva mistrovské tituly (1956, 1958). Trénoval tři roky pražskou Spartu, se Zbrojovkou Brno (tehdy TJ Spartak ZJŠ Brno) se probojoval i do evropských pohárů, dále vedl Jablonec, Plzeň, působil i v zahraničí, kde v sezoně 1963 / 64 sestoupil s Wisłou Kraków z nejvyšší polské soutěže.\n\n"}
{"id": "686483", "url": "https://cs.wikipedia.org/wiki?curid=686483", "title": "Nissan Tiida", "text": "Nissan Tiida\n\nNissan Tiida je vůz nižší střední třídy firmy Nissan. Je nástupcem modelů Almera, Pulsar a Sunny. První generace se začala vyrábět v roce 2004, na jejích základech vznikl také elektromobil Nissan Leaf. Prodává se po celém světě, v Severní Americe pod názvem Nissan Versa, v části Asie jako Nissan Latio, v Japonsku jako Nissan Tiida Latio a v Jižní Americe jako Dodge Trazo.\n"}
{"id": "686486", "url": "https://cs.wikipedia.org/wiki?curid=686486", "title": "Modus (rozcestník)", "text": "Modus (rozcestník)\n\nModus může být:\n\n\n\n"}
{"id": "686491", "url": "https://cs.wikipedia.org/wiki?curid=686491", "title": "Světový pohár družstev 2011", "text": "Světový pohár družstev 2011\n\nSvětový pohár družstev 2011 byl 33. ročník mistrovství světa tenisových družstev mužů pořádaný ATP. Turnaje se účastnilo osm družstev, která byla nominována na základě pořadí dvou nejlépe umístěných hráčů světového žebříčku na konci minulého roku. Konal se od 15. do 21. května 2011. Po ukončení sponzoringu firmou ARAG v roce 2010 byl původně následující ročník zrušen. V lednu 2011 se podařilo zajistit nového sponzora společnost Power Horse a mistrovství se uskutečnilo. \n\nSoutěž se každoročně hraje na antukových dvorcích Rochusclubu v Düsseldorfu v Německu a je součástí kategorie \"250 series\" v rámci ATP World Tour.\n\nObhájcem titulu bylo mužstvo Argentiny. Vítězem se stal tým Německa, který ve finále porazil Argentinu 2:1, když rozhodující bod ve čtyřhře získal pár Philipp Petzschner a Philipp Kohlschreiber nad dvojicí Juan Ignacio Chela a Máximo González poměrem setů 6–3, 7–6(5). \n\n\n\n\n\n\n\n\n\n\n"}
{"id": "686495", "url": "https://cs.wikipedia.org/wiki?curid=686495", "title": "Modus (hudební skupina)", "text": "Modus (hudební skupina)\n\nModus je slovenská bratislavská rocková hudební skupina, která vznikla v roce 1967. \nNázev \"Modus\" začala používat v roce 1968.\n\nPůvodní obsazení: Tomáš Berka, Ján Baláž, S. Hrda, E. J. Kratochvíla, Peter \"Špiro\" Krutek, T. Psota, J. Czinege, O. Hoppe, Ľ. Stankovský, G. Wertlen, Miroslav Žbirka. Skupina na začátku hrála coververze populárních hitů konce 60. let 20. století. \n\nV roce 1972 se k ní připojil Ján Lehotský, který se posléze stal jejím lídrem. Repertoár skupiny, která zpočátku vystupovala ve složení: Baláž, Kaššay, Lehotský, Stankovský, Žbirka, se začal rozšiřovat o původní, slovenské písně. V roce 1973 se skupina, po odchodu Žbirky do orchestru Gustáva Offermanna a Kaššaye a Stankovského do skupiny Prognóza, rozpadla. \n\nV roce 1974 začal Modus znovu vystupovat ve složení: \n\nVětší úspěchy ve slovenské populární hudbě se dostavily až v roce 1976, kdy se do ní vrátil Miroslav Žbirka (rytmická kytara a zpěv) a přišel Lehotského nový pěvecký objev, zpěvačka Marika Gombitová a její původní spoluhráči ze skupiny Profily Štefan Havaši (basová kytara), Karel Witz (kytara) a Miroslav Jevčák (bicí a zpěv). \n\nV 70. let převažovaly na předních místech žebříčků v československých hitparádách \npopulární hudby coververze zahraničních hitů s českými nebo slovenskými texty. Skupina Modus se ale rozhodla produkovat \npůvodní slovenskou hudbu. Janko Lehotský jako její hlavní hudební skladatel tehdy navázal spolupráci s textaři Borisem Filanem, Ľubošem Zemanem a hlavně s Kamilem Peterajem, který se postupně stal dvorním textařem skupiny Modus. Skupina nahrála několik nových rozhlasových nahrávek a v roce 1977 vyhrála s písní „Úsmev“ Bratislavskou lyru.\n\nV roce 1978 se ke skupině připojili baskytarista Laco Lučenič, bubeník Dušan Hájek a kytarista Viliam Pobjecký, po odchodu Karla Witze do skupiny \"Collegium Musicum.\" Skupina se v té době v tomto složení stala po hudební stránce jednou z nejvýraznějších slovenských skupin. V roce 1978 se zúčastnila Bratislavské lyry s písní „Dievčatá“, v roce 1979 s písní „Malý veľký vlak“, v roku 1980 získala bronzovou bratislavskou lyru se skladbou „Tajomstvo hier“. V tehdejší československé čtenářské anketě časopisu Mladý svět Zlatý slavík se umístila na 6. (1979), 4. (1980) a 5. (1981) místě, Miroslav Žbirka a Marika Gombitová se v tomto období v této čtenářské anketě časopisu Mladý svět umísťovali také na předních místech. Následovala koncertní turné hlavně po tehdejších zemích východního bloku (Bulharsko, Jugoslávie, Maďarsko, SSSR, Polsko) jakož i do spřátelených asijských státech (Laos, Vietnam). Koncertovali i v NSR a zúčastnili se tehdejších festivalů populární hudby Zlatý Orfeus (Bulharsko) a Schlagerfestival v Drážďanech (NDR). \n\nNárůst popularity původní slovenské tvorby skupiny Modus, Mariky Gombitovej a Miroslava Žbirky podnítil i zájem veřejnosti i o další umělce tohoto žánru jako byl například Elán, Peter Nagy se skupinou Indigo, později členy jiné bratislavské skupiny 80. let nazvané Ventil RG, ze které později vzešel např. Robo Grigorov či skupina Vidiek.\n\nZlomovým obdobím v historii skupiny Modus se stal odchod Miroslava Žbirky s Dušanem Hájkem a Lacom Lučeničem, \nkteří založili spolu s Martinem Karvašem skupinu Limit, a dále také těžká automobilová havárie Mariky Gombitové, která v období nejvyšší kulminace popularity skupině Modus znemožnila pravidelné koncertní vystoupení.\n\nNásledovalo období 80. let, kdy se ve skupině střídali hudebníci a zpěváci jako Anastasis Engonidis, Jirko Vana, Jozef Paulíni, Milan Vyskočányi, Ivona Novotná, Marián Greksa, svojím zpěvem se zde zaskvěl í bubeník Ľubomír Stankovský s písničkou \"Ty, ja a môj brat\".\n\nV historii slovenské (a potažmo i československé) populární hudby měla skupina Modus nesporný význam, protože spolu se skupinami Collegium Musicum a Prúdy Pavla Hammela patřila mezi průkopníky původní slovenské rockové tvorby sedmdesátých a první poloviny osmdesátých let 20. století.\n\n\n\n\n"}
{"id": "686499", "url": "https://cs.wikipedia.org/wiki?curid=686499", "title": "The Blues (B.B. King)", "text": "The Blues (B.B. King)\n\nThe Blues je druhé studiové album amerického bluesového kytaristy a zpěváka B. B. Kinga, vydané v roce 1958.\n\n"}
{"id": "686500", "url": "https://cs.wikipedia.org/wiki?curid=686500", "title": "School's Out (album)", "text": "School's Out (album)\n\nSchool's Out je páté studiové album americké hard rockové skupiny Alice Cooper, vydané v roce 1972 u Warner Bros. Records.\n\n"}
{"id": "686501", "url": "https://cs.wikipedia.org/wiki?curid=686501", "title": "Remember Tomorrow", "text": "Remember Tomorrow\n\n\"Remember Tomorrow\" je druhá skladba z debutového studiového alba anglické heavy metalové skupiny Iron Maiden Iron Maiden z roku 1980. Skladbu napsali baskytarista Steve Harris a zpěvák Paul Di'Anno.\n\n"}
{"id": "686502", "url": "https://cs.wikipedia.org/wiki?curid=686502", "title": "Postcards of the Hanging", "text": "Postcards of the Hanging\n\nPostcards Of The Hanging je výběr z koncertních nahrávek americké rockové skupiny Grateful Dead, nahraných v letech 1973-1990. Album obsahuje předělávky skladeb Boba Dylana a vyšlo v roce 2002.\n\nVšechny skladby napsal Bob Dylan.\n\n\n"}
{"id": "686503", "url": "https://cs.wikipedia.org/wiki?curid=686503", "title": "Nightfall of Diamonds", "text": "Nightfall of Diamonds\n\nNightfall of Diamonds je koncertní dvojalbum americké rockové skupiny Grateful Dead vydané v roce 2001. Album bylo nahrané 16. října 1989.\n\n\n\n"}
{"id": "686504", "url": "https://cs.wikipedia.org/wiki?curid=686504", "title": "Muscle of Love", "text": "Muscle of Love\n\nMuscle of Love je sedmé a zároveň poslední studiové album americké hard rockové skupiny Alice Cooper, vydané v roce 1973. Další alba byla vydávána již pod jménem zpěváka této skupiny.\n\n\n"}
{"id": "686505", "url": "https://cs.wikipedia.org/wiki?curid=686505", "title": "Love It to Death", "text": "Love It to Death\n\nLove It to Death je třetí studiové album americké hard rockové skupiny Alice Cooper, vydané v lednu roku 1971 u Straight Records.\n\n\n\n"}
{"id": "686506", "url": "https://cs.wikipedia.org/wiki?curid=686506", "title": "Live at San Quentin", "text": "Live at San Quentin\n\nLive at San Quentin je koncertní album amerického bluesového kytaristy a zpěváka B. B. Kinga, vydané v roce 1990 u MCA Records.\n\n"}
{"id": "686507", "url": "https://cs.wikipedia.org/wiki?curid=686507", "title": "Killer (album)", "text": "Killer (album)\n\nKiller je čtvrté studiové album americké hard rockové skupiny Alice Cooper, vydané v roce 1971 u Warner Bros. Records.\n\n"}
{"id": "686508", "url": "https://cs.wikipedia.org/wiki?curid=686508", "title": "Grateful Dead (album)", "text": "Grateful Dead (album)\n\nGrateful Dead je koncertní album americké rockové skupiny Grateful Dead, vydané v roce 1971 u Warner Bros. Records.\n\n\n\n"}
{"id": "686509", "url": "https://cs.wikipedia.org/wiki?curid=686509", "title": "Easy Action", "text": "Easy Action\n\nEasy Action je druhé studiové album americké hard rockové skupiny Alice Cooper, vydané v roce 1970 u Straight Records.\n\nVšechny skladby napsali Alice Cooper, Glen Buxton, Michael Bruce, Dennis Dunaway a Neal Smith.\n\n\n"}
{"id": "686510", "url": "https://cs.wikipedia.org/wiki?curid=686510", "title": "Billion Dollar Babies", "text": "Billion Dollar Babies\n\nBillion Dollar Babies je šesté studiové album americké hard rockové skupiny Alice Cooper, vydané v roce 1973 u Warner Bros. Records.\n\n\n"}
{"id": "686512", "url": "https://cs.wikipedia.org/wiki?curid=686512", "title": "Alice Cooper Goes to Hell", "text": "Alice Cooper Goes to Hell\n\nAlice Cooper Goes to Hell je konceptuální album amerického rockového zpěváka Alice Coopera, vydané v roce 1976. Album produkoval Bob Ezrin.\n\nVšechny skladby napsali Alice Cooper, Dick Wagner and Bob Ezrin, pokud není uvedeno jinak.\n\n"}
{"id": "686514", "url": "https://cs.wikipedia.org/wiki?curid=686514", "title": "Atletika na Letních olympijských hrách 2012", "text": "Atletika na Letních olympijských hrách 2012\n\nAtletické disciplíny na Letních olympijských hrách 2012 probíhaly od 3. do 12. srpna na olympijském stadiónu a v okolí ulice Mall v Londýně. Na programu bylo celkově 47 disciplín (24 mužských a 23 ženských), kterých se mělo zúčastnit celkově 2231 atletů, z toho 1160 mužů a 1071 žen.\n\nNa olympijských hrách mohli startovat závodníci, kteří splnili kvalifikační podmínky a dosáhli v průběhu roku 2012 minimální věkové hranice:\n\nNárodní olympijský výbor může do jedné disciplíny nominovat maximálně 3 reprezentanty, kteří v daném kvalifikačním období splnili „A-limit“ vypsaný Mezinárodní asociací atletických federací (IAAF). Pokud žádný reprezentant dané země v kvalifikačním období „A-limit“ nesplnil, může národní olympijský výbor dané země do disciplíny nominovat 1 zástupce, který splnil „B-limit“ IAAF.\n\nPokud žádný sportovec dané země nesplní „A-limit“ ani „B-limit“ v žádné z disciplín, může národní olympijský výbor nominovat 1 reprezentanta a 1 reprezentantku do kterékoli disciplíny, vyjma běhu na 10 000 metrů, běhu na 3 000 metrů překážek a vícebojů. Pokud například limit splní pouze mužský reprezentant, může země přesto nominovat reprezentantku bez splněného kvalifikačního limitu podle uvedených pravidel a naopak. Start těchto závodníků ale musí schválit IAAF, a to na základě žádosti podané do 15. června 2012 a doložené výkonnosti.\n\nTabulka limitů schválená na zasedání IAAF v Tegu 11. a 12. dubna 2011:\n\nVe štafetách (vypsány 2 mužské a 2 ženské) může startovat maximálně 16 družstev. Žebříček zemí je vytvořen z průměru dvou nejlepších výkonů štafety reprezentující daný stát, přičemž brány v potaz jsou pouze výsledky ze závodů, ve kterých nastoupí alespoň tři družstva z různých zemí. Do štafety může být nominováno až 6 závodníků (včetně 2 náhradníků).\n\nMaratonci, kteří se umístí v první dvacítce na MS v atletice v roce 2011 (platí pro muže i ženy) a dále v první desítce maratónů kategorie IAAF Gold Label v průběhu kvalifikačního období, tímto umístěním bez ohledu na dosažený výkon splnili „A-limit.“\n\nNominace závodníků z jednotlivých zemí, kteří splňují uvedená kvalifikační kritéria (a případná dodatečná kritéria stanovená jednotlivými národními olympijskými výbory), musí být nahlášena organizačnímu výboru Her nejpozději do 9. července 2012.\n\nZávodníci mohli plnit výkonnostní limity v následujících obdobích:\n\nVýkonnostní limity pro maratónský běh a závodní chůzi musel být splněny na jedné ze soutěží, které vyjmenovávají seznamy, jež jsou přílohou oficiálně publikovaných kvalifikačních podmínek.\n\nNebudou uznány výkony dosažené s nepovolenou podporou větru. Dále nebudou uznány ručně měřené časy pro disciplíny běh na 100 m, běh na 200 m, běh na 400 m, běh na 100/110 m překážek a pro štafetu 4×100 m. Běžecké výkony pro vzdálenosti 400 m a výše dosažené na drahách s abnormální (větší) délkou okruhu nebudou uznány. Povoleno je naopak splnění limitu v hale pro závody dlouhé alespoň 400 m a všechny neběžecké disciplíny.\n\n"}
{"id": "686517", "url": "https://cs.wikipedia.org/wiki?curid=686517", "title": "Prostor (matematika)", "text": "Prostor (matematika)\n\nProstor je v matematice obvykle označení pro geometrický, topologický případně množinový objekt. V užším smyslu se \"prostorem\" rozumí třírozměrný fyzikální prostor, v kterém jsme zvyklí si vytvářet své geometrické představy. Obecněji může prostor znamenat v závislosti na kontextu topologický prostor, varietu, metrický prostor, množinu s nějakou přidanou algebraickou strukturou, vektorový prostor, anebo jenom samotnou množinu.\n"}
{"id": "686518", "url": "https://cs.wikipedia.org/wiki?curid=686518", "title": "Oranžová linka (metro v Montréalu)", "text": "Oranžová linka (metro v Montréalu)\n\nOranžová linka (označovaná také méně často jako Linka č. 2) je jedna ze čtyř linek metra v Montrealu, jejíž celková délka je 30 km. Na lince je celkem 31 stanic. Nejstarší část linky byla postavena v roce 1966, další podstatná část (celé západní rameno) v 80. letech 20. století a tři stanice východního ramene byly přistavěny po 19leté pauze v roce 2007.\n\nStavba a prodlužování linky oběma směry se odehrálo ve třech hlavních fázích:\n\n\nOranžová linka se nachází ve střední části ostrova, na němž leží město Montreal. Na mapě vytváří tato linka tvar písmene U, přičemž střední část linky (od stanice Lionel-Groulx po Berri-UQAM) je paralelní se střední části zelené linky, s níž se v obou jmenovaných stanicích kříží. Z obou těchto stanic se linka stáčí vždy přibližně severozápadním směrem až ke konečné stanici každého z ramen. Západněji položené rameno linky směřuje na severozápad od stanice Lionel-Groulx ke konečné Côte-Vertu, východní část pokrarčuje od přestupní stanice Berri-UQAM rovněž severozápadním směrem. Poslední stanicí na území města Montreal je Henri-Bourassa a následující tři stanice (včetně konečné Montmorency) se nacházejí v sousedním městě Laval za severním ramenem řeky svatého Vavřince obtékající ze severu i z jihu montrealský ostrov.\n\nLinka obsluhuje následující montrealské arrondissementy:\n\n\n"}
{"id": "686519", "url": "https://cs.wikipedia.org/wiki?curid=686519", "title": "Třebíčský masív", "text": "Třebíčský masív\n\nTřebíčský masív je magmatické těleso o ploše cca 500 km² rozkládající se přibližně mezi městy Jaroměřice nad Rokytnou, Polná a Velká Bíteš. Z pohledu regionální geologie náleží třebíčský masiv do oblasti moldanubika. Třebíčský masiv je tvořen specifickými horninami tzv. durbachity, které jsou charakteristické zvýšenými obsahy draslíku a hořčíku, což jsou prvky, které se běžně ve vyvřelých horninách nekoncentrují společně. Oproti běžným magmatickým horninám je pro durbachity charakteristické zvýšení zastoupení uranu a thoria, což společně s vysokým zastoupením draslíku přispívá k jejich radioaktivitě. \n\nMineralogicky jsou horniny třebíčského masivu tvořeny zejména alkalickými živci, křemenem doprovázenými v menší míře biotitem, plagioklasem a amfibolem. Horniny jsou většinou porfyrické méně často stejnoměrně zrnité. Petrograficky odpovídají durbachity třebíčského masivu nejčastěji melanokratním amfibol-biotitickým granitům až syenitům. \n\nHorniny byly datovány pomocí radioaktivních izotopů a zjištěná stáří se pohybovala kolem 340 milionů let. \n\nDurbachity byly poprvé popsány na lokalitě Durbach v jihozápadním Německu, od které vzešlo i jejich pojmenování. V České republice se tyto horniny vyskytují ve dvou severojižně protažených pásmech. Na Moravě se jedná o třebíčský masiv, jihlavský masiv a drobné masivy v okolí Nového Města na Moravě. V Čechách se naopak jedná o masiv Certova břemene, táborský masiv, netolický masiv a mehelnický masiv a masiv Želnava.\n"}
{"id": "686529", "url": "https://cs.wikipedia.org/wiki?curid=686529", "title": "Seznam ministrů zahraničních věcí Maďarska", "text": "Seznam ministrů zahraničních věcí Maďarska\n\nSeznam ministrů zahraničních věcí Maďarska od 8. května 1849 do současnosti.\n\n\n\n"}
{"id": "686536", "url": "https://cs.wikipedia.org/wiki?curid=686536", "title": "Greatest Hits (album, Alice Cooper)", "text": "Greatest Hits (album, Alice Cooper)\n\nAlice Cooper's Greatest Hits je kompilační album americké hard rockové skupiny Alice Cooper, vydané v roce 1974.\n\n"}
{"id": "686543", "url": "https://cs.wikipedia.org/wiki?curid=686543", "title": "Karel Senecký", "text": "Karel Senecký\n\nKarel Senecký (17. března 1919 – 28. dubna 1979) byl český fotbalista, československý reprezentant.\n\nUpozornil na sebe již jako dorostenec v dresu SK Nusle. Byl průbojný a technický útočník a zejména výborný střelec. V 17 letech odjel na krátkou dobu do Splitu, kde hrál za HNK Hajduk Split, opravdovou fotbalovou hvězdou se stal až v roce 1937 v dresu pražské Sparty. V lize hrál za ni mnoho let. Působil na Letné v letech 1937–1955. Patří k legendám letenského klubu, je jediným sparťanským fotbalistou, který získal mistrovské tituly ve třicátých, čtyřicátých i padesátých letech 20. století. Titulů mistra Československa získal 6 (1938, 1939, 1946, 1948, 1952, 1954) a jeden titul si připsal též v protektorátní lize (1944). Za Spartu odehrál 688 zápasů, z toho 352 ligových. Dal 98 gólů, 50 z toho ligových. Svou kariéru končil opět v SK Nusle. Nejlepší fotbalová léta měl na začátku 40. let, po osvobození reprezentoval dál, ale už na místě krajního obránce, na toto místo se přeškolil během válečných let.\n\nByl účastník mistrovství světa ve Francii roku 1938. Za československou reprezentaci odehrál 21 zápasů a vstřelil 5 gólů.\nSouběžně s hráčskou kariérou celý život pracoval jako dělník v ČKD Lokomotivka.\n\n"}
{"id": "686544", "url": "https://cs.wikipedia.org/wiki?curid=686544", "title": "Tibor Bártfay", "text": "Tibor Bártfay\n\nTibor Bártfay (12. května 1922, Nitra, Československo – 3. října 2015, Bratislava, Slovensko) je slovenský sochař, syn sochaře Júlia Bártfaye.\n\nJde o žáka Karla Pokorného, který stylově směřuje od realizmu ke znakovému symbolu. Prostřednictvím dobově\naktuální výpovědi založené na vypjaté obsahové komunistické angažovanosti a pevné realistické formě se stal jedním z těch sochařů,\nkteří vytvářeli důležité stupně v nové tradici memoriální plastiky socializmu, odkrývání jejích nových socialistických společenských funkcí. Druhově i tematicky mnohostranná tvorba zahrnuje portréty (Ľudovít Štúr, Klement Gottwald), komorní, volnou a architektonickou plastiku s historickými (pomník obětem z koncentračního tábora v Mauthausenu atd.) a sportovními náměty a hlavně monumentální pomníková sousoší sloužící socialistickému režimu na prosazovaní své ideologie. Jde o autora známé \"Fontány míru\" na Hodžově náměstí v Bratislavě.\n\nStal se i autorem sousoší stalinisty Klementa Gottwalda na dnešním náměstí Slobody v Bratislavě. Po Sametové revoluci v roce 1989 bylo toto dílo z veřejného prostoru odstraněno. Gottwaldovská tematika i v období intenzivní přípravy a realizace kolektivního díla na památník aktuálně přetrvávala i v jeho individuální umělecké aktivitě. Studie Gottwaldovy podobizny přerostly do interiérové soustavy pylonové stavby nazvané \"Šest únorových dní\" pro Muzeum SNB a vojska Ministerstva vnitra v Praze.\n\n"}
{"id": "686551", "url": "https://cs.wikipedia.org/wiki?curid=686551", "title": "Oliver Shanti", "text": "Oliver Shanti\n\nOliver Shanti (narozen jako Ulrich Schulz 16. listopadu 1948 v Hamburgu), později znám jako Oliver Serano-Alve, je hudebník New Age. Zakladatel skupiny \"Inkarnation\" produkující meditativní hudbu.\nV roce 2002 byl v Německu vydán zatykač pro podezření ze zneužívání dětí. Shanti zmizel a byl zatčen 29. června 2008 v Lisabonu. Ve vyšetřovací vazbě se pokusil spáchat sebevraždu. Mnichovský soud jej 4. prosince 2009 odsoudil k šesti letům a deseti měsícům za prokázaných 76 případů zneužití dětí.\n"}
{"id": "686561", "url": "https://cs.wikipedia.org/wiki?curid=686561", "title": "National Lacrosse League", "text": "National Lacrosse League\n\nNational Lacrosse League (NLL) je nejprestižnější boxlacrossovou soutěží na světě, které se účastní týmy z Kanady a USA. Liga je rozdělena do dvou divizí, východní a západní, po pěti týmech.\n\nSezóna je rozdělena na dvě části, základní část a play-off. Základní část tvoří 16 zápasů, po kterých se čtyři týmy z každé divize kvalifikují do vyřazovací části. Z té vzejdou šampińoni obou divizí, kteří se poté utkají ve finálovém utkání.\n\nV průběhu sezóny se rovněž pořádá All-Star Game mezi výběry hráčů ze západní a východní konference.\n\nZe statistiky z roku 2007 vzešlo, že průměrný plat hráče NLL je zhruba $14,000, tudíž většina hráčů si musí udržovat druhé zaměstnání.\n\n"}
{"id": "686568", "url": "https://cs.wikipedia.org/wiki?curid=686568", "title": "Josef Zeman (fotbalista)", "text": "Josef Zeman (fotbalista)\n\nJosef Zeman (23. ledna 1915 – 3. května 1999) byl český fotbalista, útočník a československý reprezentant.\n\nByl účastník mistrovství světa ve Francii roku 1938 (dal na šampionátu i jeden gól, v zápase s Nizozemskem). Za československou reprezentaci odehrál 4 zápasy a vstřelil 2 góly. V lize hrál především za Spartu Praha. Získal s ní dva československé (1938, 1939) a jeden protektorátní (1944) mistrovský titul. Patřil k tzv. ztracené generaci, jejíž fotbalová kariéra kulminovala v době Mnichova, druhé republiky a 2. světové války, bez větších možností mezinárodního soutěžení.\n\n"}
{"id": "686569", "url": "https://cs.wikipedia.org/wiki?curid=686569", "title": "Tejas (album)", "text": "Tejas (album)\n\nTejas je páté studiové album americké blues rockové skupiny ZZ Top, vydané v roce 1977. Album produkoval manažer skupiny Bill Ham.\n\nVšechny skladby napsali Billy Gibbons, Dusty Hill a Frank Beard, není-li uvedeno jinak.\n\n"}
{"id": "686571", "url": "https://cs.wikipedia.org/wiki?curid=686571", "title": "Jezábel", "text": "Jezábel\n\nJezábel je starozákonní postava, dcera fénického krále Sidónu Etbaala I., manželka krále Achaba (9. století př. n. l.). Podle 1. knihy královské prosazovala v Izraeli pohanské kulty, proslula svou bezohledností a nakonec byla svržena z okna svého paláce.\n\nJezábel byla dcerou Etbaala, krále a kněze Týru a Sidónu. Provdala se za izraelského krále Achaba (871-852 př. Kr). Sňatek Jezábel s Achabem znamenal stvrzení spojenectví mezi Týrem a Izraelem, jímž chtěl Achab vyvážit nepřátelství Damašku vůči Izraeli. Achab také zajistil, aby Jezábel mohla i v novém domově v Samaří uctívat svého domácího boha Baala.\n\nMěla panovačnou povahu, byla tvrdohlavá a energická. Patřila k fanatickým vyznavačům Melkarta, týrského Baala, a za Achabovy vlády patřilo k jejímu služebnictvu 450 jeho proroků a dále 400 proroků bohyně Ašéry. Požadovala, aby její bůh měl přinejmenším stejná práva jako Jahve, Bůh Izraele. Tím se dostala do konfliktu s prorokem Elijášem. K souboji mezi Jahvem a Baalem došlo na hoře Karmel, kde Bůh Izraele slavně zvítězil. Elijáš pak vyvraždil všechny Jezábeliny proroky, což však její horlivost nezmenšilo, ba právě naopak. Jezábelino pojetí absolutistické monarchie bylo v rozporu s hebrejským smluvním vztahem mezi Hospodinem, králem a lidem. Sehrála hlavní roli v případu Nábotovy vinice, kdy její svévolné a kruté jednání mělo dopad na celou společnost a také podkopalo Achabovo postavení.\nNábot byl majitelem vinice, po níž bažil Achab, Nábot se však vinice odmítl vzdát, protože byla částí rodinného dědictví. Jezábel přiměla místní starší, aby Nábota povýšili a pak proti němu podali falešné obvinění z rouhání. Nábot byl ukamenován. Protože Jezábel sama také tento zločin připravovala, stihlo ji za to neblahé proroctví Elijášovo (\"Jezábelu sežerou na valech Jizreelu psi\"), které se vyplnilo za revoluce Jehúovy (845 př. Kr.): Jezábel byla dvořany vyhozena z okna paláce v Jizreelu, ušlapána koňmi a sežrána psy. Jezábel měla tři děti – Achazjáše, Jórama a Atalju. Po Achabově smrti uplatňovala Jezábel v Izraeli svůj vliv ještě 10 let v roli královny matky, a to za vlády Achazjáše a pak v době Jóramově.\n\nJezábel se stala symbolem ženské špatnosti, projevené obzvláště namalovanou tváří. V listu do Thyatir (Zjevení Janovo 2,20) je jako \"žena Jezábel\" označena svůdná prorokyně, která pod rouškou náboženství podporovala nemorálnost a modlářství (Nikolaité). Mohlo jít o jednotlivce nebo skupinu v rámci sboru. \"Je zřejmé, že se toto jméno stalo symbolem odpadlictví.\"\n\nPíseň Jezabel napsána Waynem Shanklinem a interpretována Frankiem Lainem. V našich končinách dobře známá díky Waldemaru Matuškovi z roku 1964. V roce 2010 se pokusila o cover i britská zpěvačka Anna Calvi.\n\nPíseň inspirována symbolem Jezábel se objevuje mj. u Depeche Mode na desce Sounds of the Universe (2009).\n\nFilm Jezebel z roku 1938 režiséra Williama Wylera s Bette Davis a Henry Fondou v hlavních rolích.\n\n\n"}
{"id": "686573", "url": "https://cs.wikipedia.org/wiki?curid=686573", "title": "Právo okapu", "text": "Právo okapu\n\nPrávo okapu byla pozemková domovní služebnost, která byla obsažena v § 489 všeobecného zákoníku občanského. Vzniknout mohla jak smlouvou, tak závětí nebo rozhodnutím soudu a její podstata spočívala v tom, že ten, komu byla ku prospěchu, mohl nechat stékat dešťovou vodu ze své střechy na střechu cizí, a vlastník této cizí střechy to musel strpět. Ten, komu byla ku prospěchu, se však musel starat o odklízení napadeného sněhu a udržovat samotný okap, pokud byl zřízen.\n\nNově se toto právo objevuje v prakticky nezměněné podobě jako služebnost okapu v § 1270 nového občanského zákoníku.\n"}
{"id": "686586", "url": "https://cs.wikipedia.org/wiki?curid=686586", "title": "Strictly Commercial", "text": "Strictly Commercial\n\nStrictly Commercial je kompilační album amerického rockového kytaristy a zpěváka Franka Zappy, vydané v roce 1995, tedy dva roky po jeho smrti. Skladby pocházejí z let 1966-1988, tedy skoro celé jeho kariéry.\n\n\n\n\n"}
{"id": "686588", "url": "https://cs.wikipedia.org/wiki?curid=686588", "title": "Mistrovství světa juniorů v ledním hokeji 1990", "text": "Mistrovství světa juniorů v ledním hokeji 1990\n\nMistrovství světa juniorů v ledním hokeji 1990 se konalo 26. prosince 1989 až 4. ledna 1990 ve finských městech Helsinky, Turku, Kauniainen a Kerava.\n\n26.12.1989\nKanada - USA 3:2 (0:0, 1:1, 2:1)\nSSSR - Polsko 11:0 (3:0, 4:0, 4:0)\nŠvédsko - Norsko 4:3 (3:1, 0:0, 1:2)\nČSSR - Finsko 7:1 (4:1, 3:0, 0:0)\n27.12.1989\nSSSR - Norsko 12:2 (2:1, 5:0, 5:1)\nČSSR - USA 7:1 (1:1, 4:0, 2:0)\n28.12.1989\nKanada - Polsko 12:0 (7:0, 1:0, 4:0)\nFinsko - Švédsko 5:2 (2:2, 1:0, 2:0)\n29.12.1989\nKanada - Norsko 6:3 (2:0, 2:3, 2:0)\nSSSR - Finsko 3:2 (1:1, 1:1, 1:0)\nČSSR - Polsko 11:1 (1:0, 5:0, 5:1)\nŠvédsko - USA 6:5 (3:1, 2:0, 1:4)\n30.12.1989\nČSSR - Norsko 13:2 (4:0, 5:2, 4:0)\nSSSR - USA 7:3 (1:2, 3:1, 3:0)\n31.12.1989\nKanada - Finsko 3:3 (1:1, 2:2, 0:0)\nŠvédsko - Polsko 14:0 (6:0, 2:0, 6:0)\n1.1.1990\nKanada - SSSR 6:4 (2:3, 3:0, 1:1)\nČSSR - Švédsko 7:2 (1:0, 4:1, 2:1)\nFinsko - Norsko 8:2 (3:0, 2:0, 3:2)\nUSA - Polsko 3:2 (0:0, 1:1, 2:1)\n2.1.1990\nSSSR - ČSSR 8:5 (3:1, 5:2, 0:2)\nNorsko - USA 6:5 (0:3, 3:2, 3:0)\n3.1.1990\nŠvédsko - Kanada 5:4 (2:2, 0:0, 3:2)\nFinsko - Polsko 7:1 (4:0, 3:0, 0:1)\n4.1.1990\nKanada - ČSSR 2:1 (0:1, 2:0, 0:0)\nSSSR - Švédsko 5:5 (2:0, 2:2, 1:3)\nNorsko - Polsko 7:3 (3:2, 1:0, 3:1)\nFinsko - USA 6:3 (2:1, 1:1, 3:1)\n\n Kanada\n\nBrankáři: Stéphane Fiset, Trevor Kidd\nObránci: Patrice Brisebois, Kevin Haller, Dan Ratushny, Stewart Malgunas, Jason Herter, Adrien Plavsic\nÚtočníci: Dave Chyzowski, Mike Needham, Mike Ricci, Dwayne Norris, Stu Barnes, Wes Walz, Eric Lindros, Mike Craig, Kent Manderville, Scott Pellerin, Steven Rice, Kris Draper.\n\nBrankáři: Sergej Tkačenko, Sergej Poljakov\nObránci: Alexandr Godyňuk, Igor Ivanov, Sergej Zubov, Dmitrij Juškevič, Sergej Tertyšnyj, Eugene Regents, Alexandr Karpovcev\nÚtočníci: Andrej Kovalenko, Vjačeslav Kozlov, Pavel Bure, Roman Oksjuta, Viktor Gordyjuk, Alexej Žamnov, Vjačeslav Bucajev, Sergej Martyňuk, Andrej Potajčuk, Alexej Kudašov, Jan Kaminski.\n\nBrankáři: Roman Turek, Robert Horyna\nObránci: Jiří Šlégr, Jiří Vykoukal, Petr Kuchyňa, Jiří Malinský, Ján Varholík, Miloš Holaň, Richard Šmehlík\nÚtočníci: Robert Reichel, Jaromír Jágr, Bobby Holík, Pavol Zůbek, Martin Procházka, Luboš Rob, Ladislav Karabín, Petr Bareš, Miroslav Mach, Peter Zůbek, Marián Uharček.\n\nBrankáři: Henry Eskelinen, Pasi Räty\nObránci: Veli-Pekka Kautonen, Karri Kivi, Janne Laukkanen, Sami Nuutinen, Toni Porkka, Teemu Sillanpää, Mika Strömberg\nÚtočníci: Petri Aaltonen, Mika Alatalo, Jonas Hemming, Janne Kekäläinen, Petro Koivunen, Tommi Pullola, Rauli Raitanen, Harri Suvanto, Keijo Säilynoja, Vesa Viitakoski, Mika Välilä.\n\nBrankáři: Jonas Levén, Joakim Persson\nObránci: Henrik Andersson, Henric Björkman, Joacim Esbjörs, Nicklas Lidström, Torbjörn Lindberg, Mattias Olsson, Osmo Soutokorva\nÚtočníci: Niklas Andersson, Niklas Brännström, Patric Englund, Patrik Juhlin, Fredrik Nilsson, Henrik Nilsson, Patrik Ross, Daniel Rydmark, Mats Sundin, Pelle Svensson, Marcus Thuresson.\n\nBrankáři: Mattis Haakensen, Lasse Syversen\nObránci: Tommie Eriksen, Rene Hansen, Tommy Jakobsen, Pål Kristiansen, Svein Enok Nørstebø, Jan Tore Rønningen, Peter Samuelsen\nÚtočníci: Vegard Barlie, Henrik Buskoven, Ole Eskild Dahlstrøm, Geir Dalene, Stig Johansen, Espen Knutsen, Trond Magnussen, Per Martinsen, Tom Erik Olsen, Marius Rath, Bjørnar Sørensen.\n\nBrankáři: Chuck Hughes, Jeff Stolp\nObránci: Brian Bruininks, Keith Carney, Ted Crowley, Sean Hill, Shaun Kane, Barry Richter, Doug Zmolek\nÚtočníci: Tony Amonte, Marc Beran, Jeff Blaeser, Mike Boback, Ted Drury, Rod Gaudreau, Bill Guerin, Jim Larkin, Cory Laylin, Bryan Smolinski, Jason Zent.\n\nBrankáři: Wojciech Baca, Dariusz Karamuz\nObránci: Adam Fras, Maciej Funiok, Jacek Kuc, Maciej Pachucki, Jerzy Sobera, Wojciech Sosiński, Rafał Sroka, Jacek Szłapka\nÚtočníci: Mariusz Czerkawski, Sławomir Furca, Dariusz Garbocz, Piotr Matlakiewicz, Janusz Misterka, Piotr Sadłocha, Andrzej Secemski, Leszek Trybuś, Ryszard Tyrała, Wojciech Winiarski.\n\nŠampionát B skupiny se odehrál v Bad Tölzu v Západním Německu, postup na MSJ 1991 si vybojovali Švýcaři, naopak sestoupili Jugoslávci. Domácí výběr se představil naposledy, protože v dalším ročníku již startoval celek sjednoceného Německa.\n\n1. Švýcarsko\n2. SRN\n3. Japonsko\n4. Dánsko\n5. Francie\n6. Rakousko\n7. Rumunsko\n8. Jugoslávie\n\nŠampionát C skupiny se odehrál v Eindhovenu v Nizozemsku, postup do B skupiny MSJ 1991 si vybojovali domácí.\n\n1. Nizozemsko\n2. KLDR\n3. Itálie\n4. Bulharsko\n5. Jižní Korea\n6. Velká Británie\n7. Maďarsko\n"}
{"id": "686592", "url": "https://cs.wikipedia.org/wiki?curid=686592", "title": "Historie.cs", "text": "Historie.cs\n\nHistorie.cs je český publicistický cyklus, vysílaný Českou televizí od 3. září 2007. Zpočátku byl vysílán na stanici ČT2, posléze na ČT24. Věnuje se historickým událostem Česka a jeho dějinných předchůdců. Spoluautorem a prvním moderátorem byl Vladimír Kučera, který uváděl díly věnované historii po roce 1918. Po jeho smrti v roce 2019 převzal tato témata Přemysl Čech. Epizody zabývající se událostmi před rokem 1918 moderuje Marie Koldinská.\n\nV roce 2013 byli autoři cyklu oceněni Cenou Václava Havla za přínos díla občanské společnosti.\n\n\n"}
{"id": "686593", "url": "https://cs.wikipedia.org/wiki?curid=686593", "title": "DVV Go-Ahead", "text": "DVV Go-Ahead\n\nDVV Go-Ahead je amatérský fotbalový klub z nizozemského města Deventer. Klub byl založen 2. prosince 1902. Hraje v červeno-žlutých, příčně pruhovaných dresech. V minulosti v klubu působil i československý reprezentant Josef Jelínek. Ze známých nizozemských hráčů dres Deventeru oblékali Gerrit Hulsman, Jan de Kreek, Leo Halle, Jan Halle či Wim Roetert. Klub v současnosti hraje nizozemskou amatérskou ligu, tzv. Zesde klasse.\n\n"}
{"id": "686596", "url": "https://cs.wikipedia.org/wiki?curid=686596", "title": "Boulez Conducts Zappa: The Perfect Stranger", "text": "Boulez Conducts Zappa: The Perfect Stranger\n\nBoulez Conducts Zappa: The Perfect Stranger je studiové album amerického multiinstrumentalisty Franka Zappy, vydané v roce 1984 u Angel Records.\n\nVšechny skladby napsal Frank Zappa.\n\n\n"}
{"id": "686599", "url": "https://cs.wikipedia.org/wiki?curid=686599", "title": "ÖFB-Cup", "text": "ÖFB-Cup\n\nÖFB-Cup či též \"Rakouský pohár\", plným názvem \"Cup des Österreichischen Fußball-Bundes\" je nejvyšší rakouskou pohárovou soutěží v kopané, z níž rakouské kluby postupují do Evropské ligy (dříve do Poháru vítězů pohárů). Pohár byl založen roku 1919 (resp. 1918). Stejně jako jiné národní poháry i rakouský nesl názvy sponzorů. V letech 2004−2010 se jmenoval Stiegl Cup podle pivovaru Stieglbrauerei zu Salzburg. Od roku 2011 je novým sponzorem společnost Samsung, pohár se oficiálně jmenuje Samsung Cup.\n\nNejúspěšnějším týmem je k roku 2013 s 27 prvenstvími klub FK Austria Wien. Aktuálním vítězem z roku 2014 je FC Red Bull Salzburg.\n\nPozn.: vítěz označen tučně\nZdroj:\n\n\n\n"}
{"id": "686600", "url": "https://cs.wikipedia.org/wiki?curid=686600", "title": "Válečné hry v Pacifiku", "text": "Válečné hry v Pacifiku\n\nKniha Válečné hry v Pacifiku vyšla v roce 2010 ve Španělsku s podporou města Madrid (oficiálně Madridské společenství, ), společnosti Respekt institut o.p.s. a Španělské asociace AIL. Autoři jsou chilští analytici Carlos González Sháněl a Luis A. Doñas.\n\nVztahy mezi Chile a Peru se vyostřily v roce 2005, kdy se Peruanská vláda rozhodla „přezkoumat mořské a pozemní hranice s Chile“. Hlavní šok ale nastal v roce 2008, kdy se Peru rozhodlo na Chile podat žalobu u Mezinárodního soudního dvora v Haagu, a kdy nacionalistické sektory začaly hovořit o „potenciální válce mezi oběma zeměmi a o tom, že je jen otázkou času, kdy tato válka vypukne“. \n\nVelká část knihy je proto věnována hypotetickým scénářům této války, se záměrem ilustrovat katastrofické důsledky, které by ozbrojený konflikt mezi Chile a Peru měl, a ukázat, jak velký krok zpátky by znamenal v procesu integrace v Jižní Americe. Autoři vycházejí z několika teoretických proudů, zejména z myšlenky „demokratického míru“, jejímž hlavním argumentem je, že konsolidované demokracie (až na snadno vyčíslitelné výjimky) nikdy nevstoupily do vzájemného válečného konfliktu.\n\nV demokracii státy vedou svoji vlastní diplomacii, obchod a politiku, v zásadě velmi odlišným způsobem než tomu je u autoritářských režimů. V tomto kontextu autoři hodnotí stav vztahů mezi Chile a Peru, které jsou patrně nejhorší od roku 1974. V té době vládly v Jižní Americe tvrdé vojenské diktatury a Chile bylo doslova pár kroků od vypuknutí války s Argentinou a velmi blízko ozbrojenému konfliktu s Peru.\n\nPředmluvu napsal bývalý český senátor a bývalý ministr vnitra Jan Ruml . „Kniha Válečné hry v Pacifiku sleduje aktuální hypotézy scénáře sice málo pravděpodobného, nicméně v zásadě možného. Historie vztahů dvou latinskoamerických zemí má varující kontext. Jakkoli dnes Peru i Chile představují lepší verzi demokracie než většina států Jižní Ameriky, je nutné se ptát, jak se osvědčí tváří v tvář konkrétním staronovým problémům společných hranic. Hranic jako znaku státní suverenity, tématu vždy politickému, a proto nutně zástupnému.“, píše v předmluvě Jan Ruml.\n\n"}
{"id": "686601", "url": "https://cs.wikipedia.org/wiki?curid=686601", "title": "Dickey Betts", "text": "Dickey Betts\n\nForrest Richard „Dickey“ Betts (* 12. prosince 1943, West Palm Beach, Florida, USA) je americký kytarista, zpěvák a skladatel, nejvíce známý jako člen skupiny The Allman Brothers Band, jejímž členem byl v letech 1969-1976, 1978-1982, 1986 a 1989-2000. Se skupinou byl roku 1995 uveden do Rock and Roll Hall of Fame. Rovněž vydal několik sólových alb, prvním z nich byla nahrávka \"Highway Call\" z roku 1974. V srpnu 2018 prodělal mrtvici. Přibližně o měsíc později byl v kritickém (ale stabilním) stavu v nemocnici po úrazu ve svém domě.\n\n"}
{"id": "686603", "url": "https://cs.wikipedia.org/wiki?curid=686603", "title": "Kruštík", "text": "Kruštík\n\nKruštík (\"Epipactis\") je rozsáhlý rod jednoděložných rostlin z čeledi vstavačovitých.\n\nDo rodu kruštík se řadí asi 70 druhů rostoucích v mírném pásu nebo v subtropech. 17 zástupců z rodu \"Epipactis\" je zastoupeno v České republice. Rostliny obvykle rostou na světlých místech v lese a vyhledávají vlhčí prostředí bohaté na vápník. Zástupci s nižším obsahem chlorofylu v pletivech mají namodralou barvu.\n\nuvedeny druhy, které rostou nebo rostly na území České republiky\n\n"}
{"id": "686604", "url": "https://cs.wikipedia.org/wiki?curid=686604", "title": "RC Cola", "text": "RC Cola\n\nRC Cola (zkratka pro Royal Crown Cola) je limonádový nápoj na kolové bázi, který byl uveden na americký trh v roce 1905.\n\nPo Coca-Cole a Pepsi je RC Cola třetí nejoblíbenější kolový nápoj na světě. V USA se prodá 600 mil. litrů RC koly ročně. V roce 1905 ji začal vyrábět lékárník Claud A. Hatcher. V 70. letech 20. století překonala hranice USA. Dnes se prodává ve více než 60 zemích světa.\n\nV České republice vyrábí RC Colu společnost Kofola, která má uzavřenou smlouvu s americkým výrobcem Royal Crown Cola International.\n\nV roce 1901, by založen obchod s potravinami Cole-Hampton-Hatcher Grocery Store (Columbus, Georgia, jih - jihovýchod US).\n\nV roce 1903, rodina Hatcherových převzala kompletní vlastnictví obchodu a následovala změna názvu na Hatcher Grocery Store. Obchod se nacházel na adrese 22 West 10th Street. Dnešní adresa (po přečíslování domů) je 15 West 10th Street. Ve stejné době rychle rostla poptávka a oblíbenost po kolových nápojích a majitelé chtěli maximalizovat svůj zisk. Jako velkoobchodník, Claud A. Hatcher koupil velké množství sirupu Coca-Cola od místní společnosti Columbus Roberts. Hatcher měl pocit, že díky velkému odběru by jeho firma měla mít na sirup speciální cenu. Roberts nechtěl s cenou pohnout, a tak mezi oběma stranami vypukl hořký konflikt. Hatcher řekl Robertsovi, že bitvu vyhraje a už nikdy nebude kupovat Coca-Colu, tak se Hatcher rozhodl vyvinout své vlastní receptury na nápoje. Začal s vývojen receptůry na ginger-ale v suterénu svého obchodu.\n\nHatcher založil společnost Union Bottling Works v jejich rodinném obchodě. První vlastní produkt z dílny Royal Crown byl Royal Crown Ginger Ale v roce 1905, dalšími byly Royal Crown Strawberry a Royal Crown Root Beer. \n\nSpolečnost se přejmenovala na Chero-Cola v roce 1910 a v roce 1925 se přejmenovali Nehi Corporation po svých barevných a ochucených nápojích. V roce 1934, původní Chero-Cola byla přeformulována chemikem Rufusem Kamm, a oficiálně označena jako Royal Crown Cola.\n\nV 50. letech, nápoj Royal Crown Cola and americké koláčky \"moon pies\" byli populárním obědem \"pracujícího lidu\" na jihu Ameriky. V r. 1954, Royal Crown byla první společnost, která prodávalo limonády v plechovkách (spíše konzervách) a později společnost začala nápoje prodávat plechovkách které známe na nápoje nyní (hliníkové a tenkostěnné).\n\nV roce 1958, společnost přišla se svojí první kolou bez cukru – Diet Rite – a v roce 1980, s kolou bezkofeinovou – RC 100. V polovině 90. let, RC uvedla na trh Royal Crown Draft Cola, označovanou jako \"premium\" kolu, která používala jako sladidlo třtinový cukr, více než kukuřičný sirup s vysokým obsahem fruktózy. Tato kola byla nabízena pouze v 12-uncových lahvích (cca 28 gramů). Prodeje byly neuspokojivé, z velké části kvůli neschopnosti stáčející sítě RC dosáhnout distribuce v síti pouze tímto nápojem, to vedlo k přerušení dodávek nápoje s výjímkou Australie, Nového Zélandu a Francie. Později byl nápoj dostupný pouze na Novém Zélandu, v částech Austrálie, Thajsku a Tajikistanánu. \n\nSpolečnost na trh také začala dodávat Cherry RC, višňová varianta RC limonády, která se stala konkurenčním produktem pro Cherry Cola and Wild Cherry Pepsi.\n\nV roce 1984, RC Cola odpovídala zhruba 4-5 % prodejů limonád ve Spojených státech, po nápojích Coke, Pepsi, Dr. Pepper, a Seven Up.\n\nV říjnu roku 2000, Royal Crown byla získáná společností Cadbury (později Cadbury Schweppes) přes akvizici společnosti Snapple. Royal Crown následně spadla pod skupinu Dr Pepper Snapple Group (DPSG) –výrobce Dr Pepper coly – která se oddělila od Cadbury v roce 2008. DPSG se později v roce 2018 sloučila s Keurig Green Mountain jako nová společnost Keurig Dr Pepper, kteří jsou aktuální vlastníci značky RC Cola.\n\nV roce 2001, veškerý business netýkající se US byl přeunut do Cott Beverages of Mississauga (Ontario, Canada), a funguje jako značka Royal Crown Cola International, která se kompletně stará od RC produkty mimo Spojené státy.\n"}
{"id": "686605", "url": "https://cs.wikipedia.org/wiki?curid=686605", "title": "Pseudouridin", "text": "Pseudouridin\n\nPseudouridin (Ψ, systematicky 5-β-D-ribofuranosyluracil či 5-ribosyluracil) je neobvyklý nukleosid tvořený ribózou a uracilem, jenž je připojen na ribózu C-glykosidickou vazbou. Od uridinu se liší konkrétní pozicí cyklu, jímž je uracil k ribóze připojen (u uridinu je to 1' dusík, u pseudouridinu 5' uhlík uracilu). \n\nJedná se o vzácnější nukleosid, který však je součástí například molekul transferové RNA (tRNA, zejména v T-raménku) i v ribozomální RNA (rRNA) a v malé jaderné RNA (snRNA). Pokud se vyskytuje v antikodonu, pak páruje s adeninem. Pseudouridin vzniká z uridinu až po transkripci, tedy modifikací existující RNA, a to pomocí pseudouridinsyntáz. K celé řadě úprav dochází v jadérku a na řízení celého procesu mají zásadní roli malé molekuly jadérkové RNA (snoRNA). Při modifikaci rRNA v jadérku je uridin určený k modifikaci rozpoznán malou jadérkovou RNA třídy H/ACA box, která se přesně váže v bezprostřední blízkosti nukleotidu určeného k modifikaci, ale samotný uridin vystavuje k úpravě enzymem pseudouridin syntázou. Mutace jedné z těchto syntáz může vyústit až v onemocnění dyskeratosis congenita, jiné zase v myopatické a anemické onemocnění MLASA, takže je zřejmé, že pseudouridin v různých RNA plní závažné role. Po degradaci RNA se uvolňuje volný pseudouridin a protože neexistuje enzym, jenž by ho rozložil, je vylučován v intaktním stavu močí.\n"}
{"id": "686608", "url": "https://cs.wikipedia.org/wiki?curid=686608", "title": "Indelibly Stamped", "text": "Indelibly Stamped\n\nIndelibly Stamped je druhé studiové album britské progresivně rockové skupiny Supertramp, vydané v roce 1971 u A&M Records.\n\nVšechny skladby napsali Rick Davies a Roger Hodgson, pokud není uvedeno jinak.\n\n\n\n\n"}
{"id": "686611", "url": "https://cs.wikipedia.org/wiki?curid=686611", "title": "Samuel Zoch", "text": "Samuel Zoch\n\nSamuel Zoch (18. prosince 1882 Cerovo – 4. ledna 1928 Bratislava) byl slovenský evangelický kněz, spisovatel a československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPřed rokem 1918 byl členem Muzeální slovenské společnosti.\n\nV roce 1918 se stal členem Slovenské národní rady. Je spoluautorem tzv. Martinské deklarace, kterou se slovenská politická reprezentace přihlásila k myšlence společného státu Čechů a Slováků. Byl tím z účastníků schůzky SNR v Martině, kdo oficiálně přečetl její návrh.\n\nV letech 1918–1919 zasedal v Revolučním národním shromáždění. Slib složil hned na 1. schůzi parlamentu, mandátu se vzdal už na 14. schůzi v lednu 1919. Důvodem rezignace bylo jeho jmenování županem Prešpurské (Bratislavské) župy. Počátkem 1919 patřil mezi skupinu československých politiků a úředníků, kteří přebírali moc na Slovensku. V únoru 1919 se uvádí jako župan v Bratislavě. Jako evangelík prosazoval zájmy evangelické církve, zejména ve školské oblasti (odnětí několika gymnázií na Slovensku katolíkům a jejich převedení pod evangelickou správu).\n\nNeúspěšně kandidoval v parlamentních volbách v roce 1920 a to za tehdejší Slovenskou národní a rolnickou stranu.\n\nV parlamentu se objevil znovu až po parlamentních volbách v roce 1925. Po jeho smrti místo něj nastoupil poslanec Andrej Kocsis.\n\nOd roku 1919 byl administrátorem a od roku 1922 biskupem Západního distriktu Evangelické církve augsburského vyznání na Slovensku (se sídlem v Modre).\n"}
{"id": "686620", "url": "https://cs.wikipedia.org/wiki?curid=686620", "title": "Maurus Haberhauer", "text": "Maurus Haberhauer\n\nMaurus Haberhauer, \"vlastním jménem\" Josef František, \"psán také\" Habelhauer (13. března 1746 Svitavy – 18. února 1799 Rajhrad) byl český řádový skladatel a hudební pedagog.\n\nVystudoval jezuitské gymnázium v Brně. Po dokončení studií v roce 1763 vstoupil do řádu benediktínů a stal se mnichem a varhaníkem v klášteře v Rajhradě. V letech 1778–1783 byl ředitelem kůru. Významně se zasloužil o rozkvět rajhradské hudební kultury. Kromě svých vlastních skladeb pořizoval do rajhradské hudební sbírky soudobé symfonie Christiana Cannabicha, Karla Ditters von Dittersdorfa, Josepha Haydna, Georga Melchiora Hoffmanna, Jana Křtitele Vaňhala či Georga Christopha Wagenseila. K zvláště oblíbeným dílům patřily skladby Karla Ditterse. Za jeho působení byla uváděna i díla italských autorů včetně operních árií vrcholných skladatelů jako byli Niccolò Jommelli, Tommaso Traetta, Antonio Mazzoni, Baldassare Galuppi, Antonio Sacchini.\n\nPečoval rovněž o soudobou chrámovou produkci. Kromě vlastních skladeb zazněla jeho zásluhou v Rajhradě díla Josepha Haydna nebo moteta Tobiase Michaela.\n\nHaberhauer působil rovněž jako učitel skladby. Jeho nejznámějším žákem byl Wenzel Müller.\n\nByl velmi plodný skladatel. Zkomponoval na 50 mší a mnoho dalších církevních i světských skladeb. Jeho oblíbeným nástrojem byl anglický roh, pro který napsal i koncert s orchestrem. Skladby se dochovaly nejen v rajhradském klášteře, ale i v Brně, ve Vyškově a ve Znojmě.\n\n\n"}
{"id": "686622", "url": "https://cs.wikipedia.org/wiki?curid=686622", "title": "Tokdo", "text": "Tokdo\n\nTokdo ( , (handža: 獨島), (kandži: 竹島) neboli Takešima) je malé souostroví v Japonském moři, které je dlouhodobě předmětem teritoriálního sporu mezi Korejskou republikou a Japonskem. Obě země si kladou historický nárok na vlastnictví ostrovů. V současné době jsou ostrovy spravovány korejskou stranou.\n\nSouostroví se skládá ze 2 skalnatých ostrovů - západního \"Seodo\" ( , neboli \"Otokodžima\") a východního \"Donkdo\" ( , neboli \"Onnadžima\"), a z 35 dalších menších útvarů. Celková plocha ostrovů zabírá 0,18745 km². Nejvyšší bod je ve výšce 169 m n. m. Nejbližší pevninou je korejský ostrov Ullung-do ležící ve vzdálenosti 87 km; dále to jsou japonské ostrovy Oki (157 km); ostrov Honšú (211 km) a Korejský poloostrov (217 km). Ostrovy jsou vulkanického původu, jejich stáří se odhaduje na 4,5 mil. let a velmi rychle erodují.\n\nFlóra na ostrově je velmi chudá, protože se zde prakticky nevyskytuje půda. Nachází se zde pouze 49 druhů rostlin. Fauna je zastoupena 107 druhy ptáků a 93 druhy hmyzu.\n\nKlima je typické oceánické, mírné. Průměrná teplota v lednu činí 1 °C, v srpnu 23 °C, celoroční zhruba 12 °C. Průměrný roční úhrn srážek dosahuje 1 240 mm, přičemž v zimě intenzivně sněží. Vanou zde silné větry - jihozápadní v létě a severovýchodní v zimě. Obloha je 160 dní v roce zatažená, nebo skoro zatažená.\n\nOstrovy nebyly až do vypuknutí teritoriálního sporu obydleny. Trvalé osídlení se datuje od r. 1965, kdy se zde usadil korejský rybář, který zde také pomáhal vybudovat trvalá zařízení. V současné době (2012) ostrovy obývá starší korejský pár, jenž se zde zabývá rybolovem a malý oddíl korejských policistů a úředníků, jejichž povinností je především obsluha místního majáku a symbolická reprezentace Korejské republiky.\n\nNejstarší zmínka o ostrovech je v korejských záznamech z počátku 15. století a není vzhledem době vzniku a terminologii zcela jasná. Druhý záznam o \"„ostrovech, které jsou z Ullungdo viditelné za dobrého počasí“\", je z r. 1432. První příslušné japonské dokumenty pocházejí z počátku 17. století, kdy bylo vydáno povolení k cestám na ostrovy za účelem lovu lachtanů. Záznamy z pozdějších dob jsou častější jak v japonských, tak korejských pramenech a svým rozsahem odpovídají bezvýznamnosti těchto ostrovů. Jisté je, že když zde v roce 1849 téměř ztroskotala francouzská velrybářská loď \"Le Liancourt\", po které nese souostroví název v mnoha evropských jazycích, nebyly ostrovy obydleny.\n\nKoncem 19. století byly ostrovy součástí Korey a pod japonskou správu přešly počátkem 20. století, ještě před anexí Korey Japonskem. Po porážce Japonska ve druhé světové válce vyvinula japonská diplomacie velké úsilí, aby v mírové smlouvě minimalizovala rozsah území, jehož svrchovanosti se Japonsko explicitně vzdávalo, a ostrovy Tokdo tak v ní nejsou zmíněny. Ve , která byla uzavřena 22. června 1965, není otázka ostrovů řešena. Jednou z podmínek uzavření této smlouvy bylo stanovení společné rybolovné zóně v okolí ostrovů.\n\nJaponsko opírá svoje nároky o skutečnost, že se svrchovanosti nad ostrovy, které získalo ještě před anexí Koreje, nikdy nevzdalo. S odkazem na znění Sanfranciské smlouvy Japonsko několikrát navrhovalo (1954, 1962, 2012), aby byl spor předán mezinárodnímu soudnímu dvoru, což nebylo korejskou stranou nikdy přijato.\n\nKorea vychází z Postupimské deklarace, kterou Japonsko při kapitulaci akceptovalo a ve které se stanovilo, že \"„suverenita Japonska bude omezena na ostrovy Honšú, Hokkaidó, Kjúšú, Šikoku a některé malé ostrovy, které spojenci určí, jak bylo oznámeno v Káhirské deklaraci v r. 1943“\".\nV rámci Korejské republiky je správa ostrovů zařazena do okresu Ullung (Ulleung County/울릉군) v provincii Severní Kjongsang (Gyeongsangbuk-do/경상북도). Japonské administrativní členění souostroví (distrikt Oki v prefektuře Šimane) má v současné době vzhledem ke korejské správě ostrovů pouze deklaratorní význam.\n\nKromě pocitu národní hrdosti jsou důvodem sporu také spekulace o nalezištích zemního plynu pod mořským dnem v okolí ostrovů.\n"}
{"id": "686631", "url": "https://cs.wikipedia.org/wiki?curid=686631", "title": "Rozvracení republiky", "text": "Rozvracení republiky\n\nRozvracení republiky je trestný čin, jehož skutková podstata je obsažena v § 310 trestního zákoníku. Patří tak mezi skupinu trestných činů proti České republice, cizímu státu a mezinárodní organizaci.\n\nRozvracením republiky se míní \"úmyslné rozvrácení ústavního zřízení, územní celistvosti nebo obranyschopnosti České republiky anebo zničení její samostatnosti, a to účastenstvím na násilných akcích proti ní nebo proti jejím orgánům\". Trestem pak může být odnětí svobody na 8 až 12 let, popřípadě navíc i propadnutí majetku. Trestná je navíc i jen příprava tohoto trestného činu.\n\nKvalifikovaná skutková podstata je dána tehdy, jestliže je trestný čin rozvracení republiky spáchán členem organizované skupiny, nebo je jím způsobena těžká újma na zdraví nejméně dvou osob nebo smrt, škoda velkého rozsahu či závažné ohrožení mezinárodního postavení České republiky, případně je-li spáchán za stavu ohrožení státu nebo za válečného stavu. V těchto případech již hrozí trest odnětí svobody na 12 až 20 let, popřípadě navíc i propadnutí majetku.\n\nPokud by trestný čin rozvracení republiky spáchal český občan ve spojení s cizí mocí, spáchal by trestný čin vlastizrady a hrozil by mu trest odnětí svobody na 15 až 20 let, popřípadě navíc i propadnutí majetku, ale také výjimečný trest. Trestná by byla opět i jen příprava.\n\n"}
{"id": "686635", "url": "https://cs.wikipedia.org/wiki?curid=686635", "title": "Univerzita Paříž XI", "text": "Univerzita Paříž XI\n\nUniverzita Paříž XI, francouzsky plným názvem \"Université Paris-Sud 11\" (Paříž Jih) je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Škola leží na předměstí Paříže, hlavní sídlo má ve městě Orsay, ale její další objekty jsou rozmístěny v obcích Antony, Bures-sur-Yvette, Cachan, Châtenay-Malabry, Clamart, Gentilly, Gif-sur-Yvette, Le Kremlin-Bicêtre, Le Plessis-Robinson, Sceaux, Les Ulis a Villejuif. Škola se specializuje na fyziku, především fyziku částic, jadernou fyziku, astrofyziku, atomovou fyziku, molekulovou fyziku, fyziku kondenzovaného stavu, teoretickou fyziku a elektroniku, ale nabízí též výuku chemie, matematiky a informatiky, biologie a lékařství. Na škole studovalo v roce 2009 celkem 27 470 studentů. Škola se skládá z pěti fakult, tří technologických a jednoho inženýrského institutu.\n\nMěsto Orsay má dlouhou tradici ve vědeckém výzkumu díky fyzikům Frédéric a Irène Joliot-Curie. Od 40. let oba vědci navrhovali rozšíření Pařížské univerzity na jižní předměstí. Rozhodujícím impulsem bylo v roce 1954 připojení Francie na účasti v CERN a vlastní výzkum v oblasti jaderné fyziky.\n\nIrène Joliot-Curie navrhla vytvořit \"Institut de physique nucléaire d'Orsay\" (Ústav jaderné fyziky v Orsay) a v roce 1955 byly zahájeny práce. Jelikož zemřela v roce 1956, prvním ředitelem ústavu se stal její manžel Frédéric Joliot-Curie. Mezitím se situace na Sorbonně stala neúnosnou ohledně kritického nedostatku místa. Proto bylo roce 1958 rozhodnuto o přeložení části vědecké fakulty do Orsay.\n\nV roce 1965 byla uznána nezávislost zdejší vědecké fakulty a v roce 1970 se stala základem nově vzniklé Univerzity Paříž XI. Kromě ní se součástí univerzity stala i lékařská fakulta v Le Kremlin-Bicêtre, farmaceutická fakulta v Chatenay-Malabry, fakulta práva a ekonomie ve Sceaux, Ústav elektrotechniky a strojírenství v Cachanu a další vědecké ústavy.\n\nNa univerzitě působili či působí dva nositelé Nobelovy ceny za fyziku: Albert Fert (2007), Pierre-Gilles de Gennes (1991), nositel Nobelovy ceny za chemii Henri Kagan (2001) a tři nositelé Fieldsovy medaile – Wendelin Werner (2006), Jean-Christophe Yoccoz (1994) a Ngô Bảo Châu (2010).\n"}
{"id": "686642", "url": "https://cs.wikipedia.org/wiki?curid=686642", "title": "Skytalé", "text": "Skytalé\n\nSkytalé je druh šifrování, který se skládá z válce a na něm navinutém papyru či pergamenu na kterém je napsaný vzkaz. Tento druh šifrování používali Řekové a to zejména Sparťané, kteří ji využívali během válek. \n\nZ nepřímých důkazů se o Skytalé první zmínil řecký basník Archilochos, který žil v 7. století před naším letopočtem. Dalším kdo se zmínil o Skytalé byl až polovině 3. století př. nl Apollónios z Rhodu. Popis toho, jak fungovala skytalé napsal až Plútarchos (50 až 120 nl).\n\nPrincip šifrování údajů spočívá v tom, že se na dřevěný válec předem dohodnutého průměru namotal pásek pergamenu a ve směru hlavní osy válce se na něj napsal text od jednoho konce k druhému. Po jeho odmotaní na pásku zůstala písmena, která nedávala spolu smysl. Jediným způsobem, jak dešifrovat text, bylo namotaní pásky na válec o stejné velikosti průměru . \n\nPáska na válci vypadala takto:\n\nPo roztažení vypadala takto: \n\nPozději ale přišli na to, že tento způsob šifrování není dokonalý, protože stačilo pásku namotat na kužel a posouvat jím dokud jste nedostali smysluplné slovo.\n\n"}
{"id": "686650", "url": "https://cs.wikipedia.org/wiki?curid=686650", "title": "Basmati", "text": "Basmati\n\nBasmati (hindsky बासमती, doslova „královna vůní“) je druh dlouhozrnné rýže, pěstované na jižních svazích Himálají v Indii a Pákistánu. Rýžová pole leží hlavně v Paňdžábu a jsou zavlažována vodou z tajících ledovců. Američané se pokoušeli vypěstovat vlastní basmati , ale mezinárodní soud určil, že tento název mohou používat pouze místní pěstitelé . Basmati proto bývá nazýváno „indické šampaňské“. Basmati se skladuje dva roky, aby se zbavila veškeré vody. Uvařená rýže je proto sypká a má jemnou oříškovou vůni, způsobenou ketonem 2AP (2-acetyl-1-pyrrolinem). Rýže basmati obsahuje minimum cukru a lepku, takže je vhodná pro dietní stravu.\n\n"}
{"id": "686651", "url": "https://cs.wikipedia.org/wiki?curid=686651", "title": "Okres Allegany (Maryland)", "text": "Okres Allegany (Maryland)\n\nOkres Allegany se nachází na severozápadě amerického státu Maryland. Vznikl roku 1789 odtržením od okresu Washington. K roku 2009 zde žilo 72 532 lidí na ploše o rozměrech 1113 km. Oproti roku 2000 byl zaznamenán pokles o přibližně 2400 obyvatel. Okresní město je Cumberland, jenž je i jeho největším městem.\nCelková rozloha okresu je 1113 km, z toho 1,02 % jsou vodní plochy. Hustota osídlení k roku 2009 byla 65 ob./km². Okres sousedí s 8 jinými okresy nacházejícími se ve třech státech:\n\n\nV roce 2010 bylo rasové složení následující – 88,16 % nehispánští běloši, 8,03 % černoši, 0,14 % Původní Američané, 0,76 % Asiaté, 0,04 % Tichomořští ostrované, 0,08 % jiná rasa, 1,47 % dvě a více ras a 1,44 % byli Hispánci. 20,60 % obyvatel bylo mladších 18 let, ve věku 18–64 to bylo 61,5 % a konečné pro věk nad 65 let 17,90 %.\nData ze sčítání v roce 2000 nám dále říkají, že průměrný věk byl tehdy 39 let a medián příjmů na domácnost byl 30 821 dolarů.\n\n\nSamozřejmě se vyskytuje v okrese Allegany další spousta sídel patřících do takzvaných Nezačleněných komunit a pár městeček, které nepatří do žádné z uvedených skupin.\n\nNárodní historický park Chesapeake and Ohio canal\n\na další…\n\na spousta dalších…\n\n"}
{"id": "686653", "url": "https://cs.wikipedia.org/wiki?curid=686653", "title": "Univerzita Paříž XII", "text": "Univerzita Paříž XII\n\nUniverzita Paříž XII, francouzsky plným názvem \"Université Paris-Est Créteil Val-de-Marne\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy se nachází v kampusu ve městě Créteil jihovýchodně od Paříže v departementu Val-de-Marne, po kterém nese své jméno. Další univerzitní objekty jsou rozmístěny v obcích Sénart, Fontainebleau a Vitry-sur-Seine. Škola nabízí studium literárních a společenských věd, přírodních věd a techniky, lékařství, právních věd, ekonomie, správních věd a pedagogiky. Na škole studovalo v roce 2009 28 631 studentů.\n\nŠkola byla založena 1. ledna 1971 pod názvem Univerzita Paříž XII - Val de Marne po rozdělení Pařížské univerzity. Vznikla z lékařské fakulty v Créteil ustavené roku 1969 a univerzitního centra v Saint-Maur-des-Fossés ve čtvrti La Varenne-Saint-Hilaire, kde se nacházela od roku 1969 studia práva a ekonomie. V roce 1972 byl k univerzitě připojen \"Institut d'urbanisme de Paris\" (Urbanistický ústav v Paříži).\n\nV roce 1988 univerzita rozšířila své aktivity i na území departementu Seine-et-Marne ve městě Sénart. V roce 1995 vzniklo další univerzitní centrum ve Vitry-sur-Seine\n"}
{"id": "686656", "url": "https://cs.wikipedia.org/wiki?curid=686656", "title": "Princezna ze mlejna", "text": "Princezna ze mlejna\n\nPrincezna ze mlejna je česká filmová pohádka z roku 1994 režiséra Zdeňka Trošky. Film byl v kinech premiérově uveden 1. června 1994. Televizní premiéra se odehrála na stanici ČT1 24. prosince 1994, kdy byl odvysílán jako štědrovečerní pohádka České televize. Díky diváckému úspěchu filmu bylo v roce 2000 natočeno pokračování \"Princezna ze mlejna 2\".\n\nPohádka byla natáčena u Bavorova, u Lhotského rybníka, na zámku Dobříš, ve vesnici Nahořany a na hradě Helfenburk u Bavorova. Mlýn, v němž žila Eliška s mlynářem, postavil filmový štáb a po natáčení byla budova stržena.\n\nV pohádce zazněla řada písniček. Hudbu složil Miloš Krkoška a texty Václav Bárta starší.\n\nV jihočeské vísce, uprostřed stříbrných rybníků a tmavých lesů, žije pohledný mládenec Jindřich, který se jednoho dne vydá do světa s pevným rozhodnutím vysvobodit zakletou princeznu. \n\nNa své cestě se dostane do mlýna, kde žije se svým otcem mlynářem, krásná Eliška. Mládenec se Elišce líbí, namluví mu proto, že v rybníce je zakletá princezna a on ve mlýně zůstává jako pomocník. To se nelíbí místnímu čertovi a vodníkovi, kteří si na mlynářovu dceru myslí. Snaží se, seč jim síly stačí, aby mohli pomocí kouzel a intrik mládence Jindřicha ze mlýna vypudit. \n\nVe mlýně se objevuje třetí ženich: starý, bohatý knížepán, a protože Eliška všechny nápadníky odmítá, mlynář se rozzlobí. Určí lhůtu: buď si do úplňku ženicha sama vybere nebo ji dostane ten, kdo si o ni první řekne. Nastává boj mezi ženichy.\n"}
{"id": "686657", "url": "https://cs.wikipedia.org/wiki?curid=686657", "title": "Letiště Barra", "text": "Letiště Barra\n\nLetiště Barra (: \"Barra Airport\"; IATA: BRR, ICAO: EGPR) je lokální letiště typu STOL na ostrově Barra, který je součástí souostroví Vnějších Hebrid ve Skotsku. Letiště spadá pod správu společnosti Highlands and Islands Airports Limited, které patří většina menších letišť ve Skotsku a přilehlých ostrovech.\n\nJde o jediné letiště s pravidelnými linkami na světě, jehož vzletové a přistávací dráhy se rozkládají na písečné pláži.. Pláž je pro obyvatele uzavřena vždy, když je větrný rukáv vzdutý. Při přílivu může být pláž zaplavena, letový provoz se musí řídit stavem hladiny moře. Letiště nemá licenci pro noční provoz, ve výjimečných nouzových případech přistávací dráhu osvětlují osobní automobily.\n\nLetiště nabízí spojení pouze se 2 destinacemi. Jedná se o letiště Glasgow a letiště Benbecula (na stejnojmenném ostrově Vnějších Hebrid). Linky zajišťuje skotská letecká společnost Loganair pod značkou Flybe. \n\n"}
{"id": "686662", "url": "https://cs.wikipedia.org/wiki?curid=686662", "title": "Evropská dálková trasa E10", "text": "Evropská dálková trasa E10\n\nEvropská dálková trasa E10 je turisticky vyznačená trasa v délce 2850 km pro pěší turisty po Evropě. Českou republikou prochází severojižním směrem, v terénu je vedená po českých turistických trasách s uvedením E10 v špičce rozcestníku.\n\nEvropské turistické sdružení vytvořilo do roku 2006 v Evropě jedenáct Evropských dálkových tras označených E1 až E11. V České republice byla využita již existující síť červeně značených turistických tras, které byly pospojovány a označeny klasickými směrovkami a tabulkami turistického značení Klubu českých turistů. Původní pojmenování a označení tras nebylo zrušeno. Vyznačení trasy v terénu není dokončeno zejména na jihu Evropy, důsledně dokončené není ani v Česku.\n\nTrasa má v projektu procházet těmito státy (od severu): Finsko, Německo, Česko, Rakousko, Itálie, Francie a Španělsko. Mezinárodní E trasy se navzájem kříží, na území Česka se E10 kříží s E3 poblíž Jedlové v Lužických horách. Téměř hotový je úsek E10 od Německa do Itálie.\n\nOd severu vede z Německa a prochází těmito známými místy:\n\nA další směrem k jihu - Praha, Karlštejn, Dobříš, Orlík nad Vltavou, Písek, Týn nad Vltavou, České Budějovice, Český Krumlov, Lipno nad Vltavou, Vyšší Brod. Přes Šumavu přechází trasa do Rakouska.\nTrasa E10 je vedena po již existujících červeně značených cestách, které na řadě úseků měly své regionální označení. V úseku přes Kokořínsko byla využita existující Máchova cesta, u Kralup Dvořákova stezka, poblíž Berouna Cesta Vojty Náprstka, v jižních Čechách Fritzova cesta. Toto využití nebylo úplné, např. v úseku od Nového Boru do Mimoně přes Českou Lípu byla tehdejší červená trasa 0328 využita pro E10 jen zčásti, úsek z České Lípy do Mimoně byl přečíslován a ponechán jako na E10 navazující červená trasa. Z Písku na Zvíkov je vedena po Sedláčkově stezce. Celá mapa vedení dálkové trasy E10 vypadá takto. \n\nSoučástí E10 se stala také \"červená trasa 0345\" z Doks u Máchova jezera přes Bezděz k hradu Houska, kde se napojovala na také začleněnou \"trasu 0004\", jinak známou jako již zmíněnou \"Máchovu cestu\". \n\nDalší do E10 plně začleněnou trasou byla někdejší 8 km dlouhá \"červená trasa 0354\", která vedla z České Lípy údolím Pekla do Zahrádek.\nNa předchozí trasu 0354 navazovala 19,5 km červená trasa 0334 od Zahrádek do Doks u Máchova jezera. \nZ trasy 0354 (tedy dnešní E10) byla vyznačena 2 km dlouhá žlutá spojka ze sedla pod Maršovickým vrchem (blízko Máchova jezera) do vesničky Chlum. Měla číselné označení 6940.\n\n\n"}
{"id": "686673", "url": "https://cs.wikipedia.org/wiki?curid=686673", "title": "Jan Bárta", "text": "Jan Bárta\n\nJan Bárta, B.Th. (* 11. června 1956, Ústí nad Orlicí) je výtvarník a publicista, v letech 2004–2012 působil jako ředitel humanitární organizace ADRA. Následně působí jako ředitel PR a komunikace Nadačního fondu Impuls.\n\nBárta se narodil v Ústí nad Orlicí, ale dětství prožil ve Znojmě. Jeho otcem byl farářem církve Adventistů sedmého dne. Mezi roky 1975 a 1986 Jan Bárta fáral na dole Paskov a současně také v Ostravě navštěvoval večerní školu propagačního výtvarnictví. Jeho první výstava se konala v tomto městě v roce 1984. Následně přešel do Prahy a v závěru 80. let 20. století působil jako výtvarný redaktor.\n\nPo sametové revoluci mohl vystudovat teologii. Mezi roky 1991 a 1992 pobýval s celou svojí rodinou v Anglii. Svá díla, která během tohoto pobytu vznikla, vystavoval v hrabství Berkshire a poté též v Kalifornii. Po návratu zpět do České republiky externě spolupracoval s Českým rozhlasem Plzeň a také s Radiem Proglas.\n\nPočínaje rokem 1995 se účastnil humanitárních projektů organizovaných společností ADRA, které směřovaly do Čečenska a do bývalé Jugoslávie. Například během roku 1996 spolu s českou keramičkou Martou Lipusovou maloval s dětmi v Sarajevu, které bylo tou dobou zničené válkou. Takto vzniklé obrazy se poté představily na výstavách zorganizovaných jak v České republice, tak ve švédském Göteborgu, až nakonec skončila v bruselském Českém centru. Bárta absolvoval také cestu do jihovýchodní Asie, do míst v roce 2004 zničených vlnou tsunami. Když v prvním pololetí roku 2009 Česká republika předsedala Evropské unii, vystavoval svá plátna v sídle Evropské komise v bruselském paláci Berlaymont.\n\nVedle výtvarných děl – obrazů, ilustrací knih (kupříkladu \"Poutní písně. Výklad žalmů 120–134\" od Jana Hellera a Jiřího Beneše) či koláží – se věnuje také psaní knih pro děti.\n\n\n\n\n"}
{"id": "686681", "url": "https://cs.wikipedia.org/wiki?curid=686681", "title": "Univerzita Paříž XIII", "text": "Univerzita Paříž XIII\n\nUniverzita Paříž XIII, francouzsky plným názvem \"Université Paris XIII Nord\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy bylo přesunuto na sever od hlavního města do departementu Seine-Saint-Denis. Hlavní sídlo má univerzita v kampusu ve Villetaneuse (právo, humanitní a přírodní vědy) a dále sídlí ve městech Saint-Denis (technologický institut) a Bobigny (lékařství).\n\nNa počátku 60. let rektorát Pařížské akademie otevřel ve Villetaneuse fakultu přírodních věd. V září 1969 bylo v Saint-Denis zřízeno univerzitní centrum se statutem fakulty v rámci Pařížské univerzity, tzv. \"Univerzitní centrum Saint-Denis - Villetaneuse\". V roce 1970 bylo rozhodnuto o rozdělení Pařížské univerzity na 13 samostatných celků a od 1. ledna 1971 tak ve Villetaneuse vznikla Univerzita Paříž XIII.\n\nNový univerzitní kampus byl postaven jako součást renovace města Villetaneuse. První etapa zahrnovala výstavbu filozofického a právnického centra určeného pro zhruba 5000 studentů. První budova byla dokončena v říjnu 1970 a od prosince zde začalo studovat 1500 studentů prvního ročníku práva, ekonomie a humanitních věd. V roce 1972 univerzita zřídila dvě knihovny, jednu v univerzitním centru v Saint-Denis a jednu ve Villetaneuse.\n"}
{"id": "686691", "url": "https://cs.wikipedia.org/wiki?curid=686691", "title": "Open de Nice Côte d’Azur 2011", "text": "Open de Nice Côte d’Azur 2011\n\nTenisový turnaj ATP Open de Nice Côte d’Azur 2011 se konal ve dnech 16. – 21. května ve francouzském Nice venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 398 250 EUR.\n\nPrvní čtyři nasazení měli volný los do druhého kola.\n\n\n"}
{"id": "686701", "url": "https://cs.wikipedia.org/wiki?curid=686701", "title": "Vstavač", "text": "Vstavač\n\nVstavač (\"Orchis\") je velmi rozsáhlý rod jednoděložných rostlin z čeledi vstavačovitých. Zástupců rodu vstavač je známo asi 80, z nichž 11 druhů roste v České republice. Po poranění roní žluté mléko. Druhy v Česku se vyskytující jsou vázány spíše na sušší stanoviště v porovnání s ostatními rody čeledi vstavačovitých. Výjimku tvoří vstavač bahenní, který se vyskytuje na vlhkých loukách v nižších polohách.\n\nDruhy vyskytující se v ČR jsou uvedeny v infoboxu.\n\nDalší druhy:\n\n\n\n \n"}
{"id": "686702", "url": "https://cs.wikipedia.org/wiki?curid=686702", "title": "Ivan Fíla", "text": "Ivan Fíla\n\nIvan Fíla (*24. prosince 1956 v Praze) je český filmový režisér, producent a scenárista.\n\nNarodil se v Praze 24. prosince 1956. V roce 1977 emigroval do Německa, kde na Filmové fakultě v Kolíně nad Rýnem vystudoval režii a scenáristiku. Fíla začal natáčet dokumentární a krátké filmy a pracoval také jako fotograf v Hongkongu a New Yorku. V roce 1996 debutoval hraným filmem Lea, který měl premiéru na Benátském filmovém festivalu, kde vyhrál cenu OCIC. Film byl nominován na Golden Globe jako nejlepší cizojazyčný film a na Evropskou filmovou cenu. Mimo dalších mezinárodních filmových ocenění získal také dva České lvy. Film mu otevřel cestu do Hollywoodu, kde Fíla na pozvání Stevena Spielberga napsal pro Studio DreamWorks a producentku Wendy Finerman (\"Forrest Gump\") scénář \"The Betty Schimmel Story\".\n\nJeho další film \"Král zlodějů\" měl premiéru v roce 2004 na Moskevském mezinárodním festivalu. Fílův scénář vyhrál ,Prix d´Or“ za nejlepší evropský scénář, tak jako čtyři České lvy. Film Král zlodějů byl slovenskou nominací na Oskara v kategorii zahraniční film, kde se dostal do užšího výběru nejlepších 9 filmů. Vedle hraných filmů natočil Fíla dokumentární filmy \"Margarete Buber-Neumann – Německý osud\", \"Kroky v labyrintu\", \"Václav Havel – Česká pohádka\", ,\"Hitler – Vyděrač\", \"Mlha\", \"Joschka Fischer\" a další. Fíla momentálně připravuje český film \"Den štěstí\", volně inspirovaný životem zpěváka Petra Nováka a herečky Evy Jakoubkové, a v mezinárodní koprodukci anglicky mluvenou komedii \"Bella Luna\". Hlavní úlohu má hrát americká herečka Sharon Stone.\n\nV roce 2018 vydal román \"Muž, který stál v cestě\" inspirovaný životními osudy komunistického politika Františka Kriegla. V roce 2019 Český rozhlas Plus odvysílal audioverzi knihy, přičemž Fila chystá také filmové zpracování příběhu.\n\nŽije v Los Angeles, Frankfurtu a v Praze.\n\n\n\n\n\n"}
{"id": "686704", "url": "https://cs.wikipedia.org/wiki?curid=686704", "title": "Internationaux de Strasbourg 2011", "text": "Internationaux de Strasbourg 2011\n\nTenisový turnaj WTA Internationaux de Strasbourg 2011 se konal ve dnech 16. – 22. května ve francouzském Štrasburku venku na antukových dvorcích. Odměny činily 220 000 USD.\n\n\n\n"}
{"id": "686705", "url": "https://cs.wikipedia.org/wiki?curid=686705", "title": "Fabio Pereira da Silva", "text": "Fabio Pereira da Silva\n\nFábio Pereira da Silva (* 9. července 1990), především známý jako Fábio nebo Fábio da Silva, je brazilský fotbalista, který hraje na postu krajního obránce. V současnosti působí v anglickém klubu Middlesbrough FC.\n\nFábio se narodil v Petrópolis, asi hodinu jízdy autem od Rio de Janeiro. S fotbalem začal ve svých pěti letech, kdy si se svým jednovaječným dvojčetem Rafaelem kopal po městě, poté si jich všiml zástupce Fluminense a ten jim dal možnost zahrát si za klub.\n"}
{"id": "686706", "url": "https://cs.wikipedia.org/wiki?curid=686706", "title": "Josef Jakubec", "text": "Josef Jakubec\n\nJméno a příjmení Josef Jakubec má více nositelů:\n\n"}
{"id": "686711", "url": "https://cs.wikipedia.org/wiki?curid=686711", "title": "Leesburg (Virginie)", "text": "Leesburg (Virginie)\n\nLeesburg je město ležící v okrese Loudoun na severozápadním okraji Washingtonské metropolitní oblasti. Nedaleko odtud směrem na jihozápad je národní park Shenandoah, poblíž teče řeka Potomac. Založeno bylo roku 1730, v roce 1758 se Leesburg stal okresním sídlem a roku 1823 bylo povýšeno na město. V roce 2010 zde žilo 42 616 obyvatel; signifikantní nárůst od roku 2000. Ve městě také sídlí Centrum řízení letového provozu pro Washington.\n\nPo roce 1722, kdy kmeny Irokézů opustili území na východ od Blue Ridge Mountains začali kolonisté osídlovat budoucí okres Loudoun. O osm let později obdržel Francis Awbrey 4054 akrů země na místě dnešního Leesburgu, načež na jeho pozemcích vznikla osada. Roku 1757 byl Leesburg (tehdy pod názvem George’s Town) vybrán jako sídlo soudu a rok poté byl oficiálně založen už jako Leesburg na počest ho. Leesburg byl v té době obchodní křižovatkou, kterou používali farmáři z údolí Shenandoah na cestě do Alexandrie a Georgetownu. Význam křižovatky vzrostl vybudováním cesty, dnes známe jako Virginia Highway 7 v roce 1820. Americká revoluce byla ve městě přijata kladně; milice Loudounského okresu byla největší v celé Virginii.\nBěhem anglo-americké války v letech 1812–1815 zde umístěn národní archiv obsahující Deklaraci nezávislosti, Ústavu Spojených států amerických a jiné významné dokumenty.\nLeesburg byl zákonem povýšen na město 14. srpna 1813.\nUž od prvních let existence žili v Leesburgu i otroci, ti ovšem na rozdíl od ostatních otroků v okolí pracovali v obchodech, domovech pánů a jako řemeslníci, místo na poli. Ovšem kromě otrokářů zde žili i abolicionisté sdružení pod místní pobočku Americké kolonizační společnosti, jež usilovala o poslání osvobozených otroků do Libérie.\nNa začátku občanské války měl Leesburg 1700 obyvatel a vzhledem ke své poloze blízko hranic Konfederace a Unie se ocitl uprostřed válečného dění. Jelikož byl Leesburg součástí Konfederace, mnoho místních mužů se přidalo k armádě nově vzniklého státu s výjimkou místních kvakerů, kteří utvořili spolu s ostatními svého smýšlení v okrese jedinou unionistickou jednotku. Dne 16. října 1861 byla pod velením konfederačního plukovníka e provedena evakuace města z důvodu blízké přítomnosti unionistických jednotek, které se pohybovali v prostoru za nedalekou řekou Potomac. Evakuace byla pozorována Unií a generál George McClellan ihned zareagoval vysláním průzkumného oddílu a ostřelováním předpokládané pozice rebelů. Protože nebyla zaznamenána žádná aktivita, generál Charles Pomeroy Stone vyslal 15. Massachusettskou infanterii obsadit nepřátelské pozice. Ta zaútočila na místo, kde se měl nacházet nestrážený tábor, avšak našla jen stromy. Po této blamáži si plukovník Charles Devens vyžádal nové rozkazy; následně byl poslán i s jeho muži na průzkumnou misi směrem k Leesburgu. Na cestě se konečně střetli s nepřítelem a i navzdory posilám byli přinuceni dát se na ústup. V barvách Unie tehdy zemřelo 223 vojáků, 226 bylo zraněno a 553 zajato. Konfederace ztratila 155 mužů, z toho 36 mrtvých, 117 zraněných a 2 zajatí. Tato bitva, později známá jako Bitva o Ball’s Bluff byla největším konfliktem vybojovaným na území okresu Loudoun po celou dobu války.\n8. března 1862 bylo město dobyto Unií – během války město změnilo majitele celkem 150×.\nPo válce se Leesburg rychle zotavoval z válečných útrap díky blízkosti u D.C. a jeho růst se ještě zrychlil po druhé světové válce, kdy byl kvůli silně rostoucí populaci začleněn do Washingtonské metropolitní oblasti.\n\nRozloha města je 30 km a v roce 2010 byla hustota obyvatel 1421/km. Nadmořská výška je 110–12 m n. m., přičemž západní část se znatelně zvyšuje. Je to z důvodu polohy na okraji horského systému Blue Ridge, v těchto místech konkrétně pohoří Catoctin.\n\nOdhad k roku 2010 nám sděluje, že v městě žilo 42 616 obyvatel v 14 441 domácnostech. Medián příjmu na domácnost byl 91 367 dolarů. 72,8 % rezidentů byli běloši, 12 % černoši, 6,7 % Asiaté, 5,2 % ostatní rasy, 3,3 % dvě a více ras. Hispánci bez ohledu na rasu tvořili 12 % obyvatelstva. Město má i relativně mladou populaci: 31,3 % lidí mělo 19 let a méně, 63 % ve věku 20–64 a 65 let a víc bylo 5,6 %. Průměrný věk činil 33,3 let. Posledních 50 let město zažívá impozantní nárůst rezidentů, v roce 1950 zde žilo 1700 obyvatel, tedy stejně jako na začátku občanské války.\n"}
{"id": "686722", "url": "https://cs.wikipedia.org/wiki?curid=686722", "title": "French Open 2011 – mužská dvouhra", "text": "French Open 2011 – mužská dvouhra\n\nObhájcem titulu a pětinásobným vítězem turnaje byl Rafael Nadal, který vůbec poprvé během sedmi účastí na tomto grandslamu sehrál pětisetový zápas, když v úvodním kole porazil Američana Johnem Isnerem. Do semifinále se probojovali čtyři nejvýše nasazení. Roger Federer v něm dosáhl výhry nad Novakem Djokovićem, který byl v této sezóně dosud neporažený se 42 výhrami v řadě.\n\nVítězem se stal opět Rafael Nadal, který ve finále přehrál Rogera Federera ve čtyřech setech, čímž se udržel na pozici světové jedničky o 45 bodů před Djokovićem. Vyrovnal také Borgův rekord šesti titulů v otevřené éře tenisu. Na dvorci také zápasu přihlíželi bývalí vítězové turnaje včetně Jana Kodeše, Jima Couriera, Gustavo Kuertena a Matse Wilandera (ten zde působil jako komentátor televizní stanice Eurosport).\n\n\n"}
{"id": "686725", "url": "https://cs.wikipedia.org/wiki?curid=686725", "title": "Karl Theodor von Dalberg", "text": "Karl Theodor von Dalberg\n\nKarl Theodor von Dalberg (8. leden 1744 – 10. leden 1817, celým jménem \"Karl Theodor Anton Maria von Dalberg\") byl mohučský arcibiskup a kurfiřt, říšský arcikancléř, velkovévoda frankfurtský, kníže regensburský a aschaffenburský a jediný primas rýnského spolku.\n\nKarl Theodor se narodil ve městě Herrnsheim u Wormsu.\n\nPoté co Napoleon sekularizací zrušil arcibiskupství v Mohuči v roce 1803 Karl Theodor von Dalberg obdržel jako kompenzaci knížectví v Aschaffenburku, Regensburgu a hrabství Wetzlar.\n\nAschaffenburské knížectví se stalo součástí Rýnského spolku v roce 1806 po rozpadu Svaté říše římské. V roce 1810 po dobytí Napoleonem bylo Regensburské knížectví připojeno k Bavorskému království. Dalberg opět jako kompenzaci získal Hanau a Fuldu a spojil své zbývající území Aschaffenburk, Frankfurt, Wetzlar s Hanau a Fuldou do nového frankfurtského velkovévodství. Z Aschaffenburského knížectví se stala část nového velkovévodství.\n\n26. října 1813 po bitvě u Lipska abdikoval Dalberg na všechny své funkce a území kromě řezenského arcibiskupství, ve prospěch Evžena de Beauharnais (Napoleonův nevlastní syn), který byl jeho dědicem od roku 1810.\n\nMěsto Aschaffenburk zůstalo Dalbergovým sídlem, kraj byl ale připojen v roce 1814 v Bavorsku. Dalberg zemřel krátce poté v roce 1817 jako řezenský arcibiskup.\n\n\n"}
{"id": "686728", "url": "https://cs.wikipedia.org/wiki?curid=686728", "title": "Zach Miskovic", "text": "Zach Miskovic\n\nZach Miskovic (* 8. května 1985 v River Forest, Illinois) je americký hokejový obránce.\n\nS juniorským hokejem začínal v lize USHL v týmu Cedar Rapids Roughriders kde strávil tři sezóny 2002/05 a v sezónách 2003/04 a 2004/05 se stal nejtrestanějším hráčem v týmu a v poslední sezóně pomohl k zisku Clark Cupu.\n\nDo vyšší juniorské kategorie odešel hrát do St. Lawrence University (NCAA) kde strávil čtyři sezóny a ani jednou se s týmem neprobojoval do playoff.\n\n25. března 2009 podepsal smlouvu s týmem Washington Capitals jako volný hráč. Svou profesionální kariéru začal na farmě Capitals v Hershey Bears, kdy v první sezóně se usadil v týmu Bears a pomohl vybojovat Calderův pohár. Za 59 zápasů v základní části nasbíral ve svém první sezóně v AHL 26 bodů a Capitals s ním 15. července 2010 prodloužili smlouvu na jeden rok. V následující sezóně 2010/11 si na začátku ročníku poranil koleno a musel vynechat pár zápasů a v sestavě ho nahradil obránce Joe Finley, který byl povolán ze druhé záložní farmy Capitals v South Carolina Stingrays. Po vyléčení se vrátil zpět do týmu Bears kde stihl odehrát 58 zápasů v nichž nasbíral 16 bodů. 18. května 2011 ho Capitals opět odměnil za jeho dobré výkony v týmu Bears další smlouvou na jeden rok.\n\n\n\n"}
{"id": "686729", "url": "https://cs.wikipedia.org/wiki?curid=686729", "title": "Stanisław Grędziński", "text": "Stanisław Grędziński\n\nStanisław Grędziński (* 19. října 1945, Ostrzyca, Lublinské vojvodství) je bývalý polský atlet, běžec, jehož hlavní disciplínou byl běh na 400 metrů.\n\nPrvní velké úspěchy zaznamenal v roce 1964 ve Varšavě na prvních evropských juniorských hrách, kde vybojoval tři stříbrné medaile (400 m, 400 m překážek, smíšená štafeta – 100 m x 200 m x 300 m x 400 m). V roce 1966 se stal v Budapešti mistrem Evropy v běhu na 400 metrů. Společně s Janem Wernerem, Edmundem Borowským a Andrzejem Badeńským vybojoval zlato také ve štafetě na 4×400 metrů. Na evropském šampionátu v Athénách v roce 1969 získal bronz (400 m).\n\n"}
{"id": "686730", "url": "https://cs.wikipedia.org/wiki?curid=686730", "title": "Vstavač kukačka", "text": "Vstavač kukačka\n\nVstavač kukačka (\"Anacamptis morio\", syn. \"Orchis morio\") je vytrvalá bylina, která patří k silně ohroženým druhům v České republice. Latinský druhový název „morio“ (česky „šašek“) vznikl na základě podobnosti okvětních lístků tvořících přilbu a šaškovské čapky. Druh byl na základě výsledků fylogenetických studií přeřazen z rodu \"Orchis\" do rodu \"Anacamptis\".\n\nDříve to byl nejrozšířenější druh celého rodu \"Orchis\" na českém území. Dnes patří k silně ohroženým druhům. Jedna z příčin jeho stále vzácnějšího výskytu je jeho citlivost na zvyšování koncentrace minerálních látek v půdě a změnu půdního komplexu. Nalézá se nejčastěji na nehnojených loukách a pastvinách, dále na světlejších místech křovinatých strání. Vyskytuje se převážně v oblasti pahorkatin a v nižších polohách podhůří. Obývá půdy bazické i kyselé (pH v rozmezí 5,5–8,6), častěji se však nachází v půdách neutrálních až slabě bazických. Druh je rozšířen takřka po celé Evropě (vyjma její nejsevernější a nejvýchodnější část a Středozemí). V ČR se setkáme pouze s nominátním poddruhem, a to spíše u východních hranic ČR.\n\nRostlina je vysoká 8 až 30 cm, ojediněle může být i vyšší. Hlízy jsou malé, kulovité. Má nečetné krátké a silné kořeny. Kvete od května do června. Lodyha je vzpřímená, světle zelená, nahoře bývá fialová, nad její bází jsou nahloučeny listy, které v horní části chybí. Listy jsou modravě sivozelené a kopinaté. Dosahují délky až 14 cm, široké jsou 5–15 mm. Horní listy jsou menší a pochvovité. Květenství má vejčitý až široce válcovitý tvar, nejběžněji má fialovou barvu. Dosahuje délky až 13 cm, většinou však menší, má průměr 3–4 cm, zahrnuje 7–25 květů. Květy má středně velké, nachové až růžové, ojediněle bílé. Okvětní lístky jsou skloněny a tvoří přilbu, vnější lístky jsou pětižilné a dlouhé 5–8 mm, vnitřní jsou dvoužilné a o něco kratší. Pysk je ostruhatý, zpravidla širší než delší, fialově červený, na bázi bělavý.\n\n\n"}
{"id": "686731", "url": "https://cs.wikipedia.org/wiki?curid=686731", "title": "Lützen", "text": "Lützen\n\nLützen je městem v zemském okrese Burgenlandkreis v německé spolkové zemi Sasko-Anhaltsko, po komunální reformě v roce 2005 je správním centrem tzv. správního společenství Lützen-Wiesengrund. Město se proslavilo především díky bitvě u Lützenu během třicetileté války, v níž padl švédský král Gustav Adolf.\n\nZemědělská a tržní osada Lützen měla od středověku hrad s hranolovou věží a vodním příkopem, chránící toto strategicky důležité území, a přebudovaný na renesanční zámek s arkádovým dvorem. Stavba s úpravami ze 17.-19. století se dochovala dodnes a je sídlem městského a regionálního muzea. \nV roce 1583 postihla město epidemie encefalitidy, následovaná v roce 1586 epidemií moru, při nichž vymřela velká část obyvatelstva. Z šíření nákazy byla obviněna \"čarodějnice\" Ursula. V letech 1621-1623 byla zavedena ražba vlastní stříbrné mince.\n\nBoje Třicetileté války vyvrcholily na jaře roku 1632 bitvou mezi protestanty, vedenými švédským králem Gustavem Adolfem II., a katolickým vojskem císaře Fridricha II., vedeným generálem Albrechtem z Valdštejna. Na rozlehlém rovinatém poli západně od města se odehrála krvavá bitva, v níž padl nejen švédský král, ale také několik stovek vojáků. Jejich společné hroby a další hmotné nálezy z této bitvy byly v letech 2006-2011 prozkoumány systematickým archeologickým výzkumem za účasti českých archeologů, vedených Václavem Matouškem a s využitím přístrojové techniky včetně detektorů kovů. Na tomto základě byla bitva zrekonstruována a její průběh dokumentován v muzeu. Tam je vystaven jednak model bitvy s třinácti tisíci figurkami (cínových vojáčků), dále animace průzkumu, a několik tisíc archeologických nálezů.\nDruhou bitvu zde 2. května 1813 svedl Napoleon Bonaparte v čele francouzského vojska proti pruské armádě, na cestě do Lipska. Demonstrativně přespal v pamětní kapli krále Gustava Adolfa, zbudované na místě jeho smrti.\n\n\n"}
{"id": "686732", "url": "https://cs.wikipedia.org/wiki?curid=686732", "title": "Zinkový prst", "text": "Zinkový prst\n\nZinkový prst (z angl. \"zinc finger\") je označení pro strukturní motiv běžně nacházený u celé řady bílkovin. Umožňuje především vazbu daných bílkovin na DNA (a RNA) a je proto součástí celé řady tzv. transkripčních faktorů. Je pojmenován podle toho, že má tvar zahnutého prstu, přičemž uvnitř se nachází vazebné místo pro zinek koordinačně navázaný na cysteinový a histidinový zbytek.\n\nPrvní zinkové prsty byly objeveny v roce 1985 v transkripčním faktoru TFIIIA. Dnes je známo, že je v lidském genomu kódováno přes 700 proteinů obsahujících zinkové prsty, a tak zinc fingers představují druhý nejběžnější strukturní motiv vůbec. Obvykle se navíc v proteinu vyskytuje více zinkových prstových domén za sebou, aby vazba byla silnější či specifičtější.\n\nKlasický zinkový prst se skládá z jednoho alfa-helixu a jednoho beta-skládaného listu, které jsou uspořádány paralelně vedle sebe a vytváří mezi sebou vazebné místo pro zinek. Toto vazebné místo je dále stabilizováno hydrofobními aminokyselinami, obvykle tyrosinem, fenylalaninem a leucinem. Zinek umožňuje stabilizaci celé podjednotky, protože se pro toto v redukčním prostředí cytosolu nehodí disulfické můstky.\n"}
{"id": "686735", "url": "https://cs.wikipedia.org/wiki?curid=686735", "title": "Vstavač vojenský", "text": "Vstavač vojenský\n\nVstavač vojenský (\"Orchis militaris\") je statná rostlina s lodyhou vysokou téměř půl metru, kvetoucí v květnu a červnu růžově-červenými pyskatými květy seřazenými v až 20 cm dlouhém květenství. Přestože je v české přírodě považován za původní druh a patří k nejčastěji se vyskytujícím vstavačům, je rostlinou poměrně vzácnou, ohroženou vymizením a chráněnou zákonem.\n\nEuroasijský druh roztroušeně rozšířený v mírném pásmu od západní Evropy až na Ural a Kavkaz na východě. V Asii se dále přerušovaně vyskytuje v arelách v Malé Asii, v západní a střední Sibiři, Mongolsku a severozápadních oblastech Číny. V České republice roste v Českém středohoří, Českém krasu, Polabí a nejvíce na jihu a jihovýchodě Moravy, poměrně častý je v Bílých Karpatech.\n\nJeho stanoviště se nacházejí na teplých, osluněných loukách, na stráních s řídkými křovinami i v bylinných lemech světlých lesů. Obvykle vyhledává bazické skeletovité, na živiny bohaté půdy na podloží z krystalických vápenců.\n\nKvete od května do června, květy jsou opylovány blanokřídlým nebo dvoukřídlým hmyzem. Při uvadání rostlina voní kumarinem. Atraktivní květy připomínají svým tvarem některým lidem postavu rozkročeného vojáka s přilbou, odtud také pochází jeho druhové jméno \"vojenský\". Sušené, drcené hlízy jsou považované za afrodisiakum a bývaly součástí tradičního blízkovýchodního nápoje salep.\n\nVytrvalá bylina se vzpřímenou, nevětvenou lodyhou obvykle dosahující výšky 20 až 40 cm, která vyrůstá z kulovité, asi 1,5 cm velké hlízy. V době růstu a květu jsou hlízy dvě, loňská z níž lodyha vyrůstá a letošní nabírající živiny pro příští rok. Slabě rýhovaná, vespod šupinatá lodyha má tři až pět listů nahloučených v dolní části. Listy mají pochvy, jsou podlouhle eliptické, na vrcholu tupé a bývají 5 až 15 cm dlouhé a 2 až 5 cm široké.\n\nNa vrcholu lodyhy vyrůstá husté, válcovité květenství, dlouhé až 20 cm, tvořeno pěti až patnácti vonnými, bělavě růžovými až nachově červenými, 1,5 cm velkými květy rozkvétajícími od spodu nahoru. Květy s nafialovělou stopkou vyrůstají v paždí šupinových listenů. Tři vnější a dva vnitřní okvětní lístky jsou k sobě skloněné a tvoří kopinatě vejčitou, špičatou, uzavřenou přilbu, poslední lístek vytváří nápadný hluboce třílaločný pysk. Přilba je z vnější strany světle růžová a z vnitřní má výrazné nachové žilkování. Pysk je světle červený, místy chlupatý a po obvodě výrazně tmavý. Větší prostřední lalok je na konci rozšířený a hluboko rozeklaný, postranní laloky jsou úzké a na koncích odstálé, všechny jsou na vnější straně nachově červené. Ostruha je krátká, válcovitá a směřuje dolů, semeník je zelený.\n\nVariabilní druh vytváří mnoho forem, různost se projevuje ve stavbě i barvě květu, existují i bělokvětí jedinci. Tato rozdílnost pravděpodobně souvisí s rozlohou areálu. Plod je podlouhlá tobolka s množstvím semen.\n\nPatří k nejnápadnějším orchidejím rostoucím ve střední Evropě a v  české přírodě je vzhledově téměř nezaměnitelných druhem. Od nejpodobnějšího, vstavače nachového (\"Orchis purpurea\") se odlišuje menším vzrůstem, špičatou přilbou a protáhlým prostředním lalokem pysku.\n\nPlody jsou tobolky obsahující množství drobných semen rozptylovaných větrem na velké vzdálenosti. Vstavač vojenský, stejně jako ostatní druhy orchidejí, potřebuje k vyklíčení semen i dalšímu úspěšnému růstu orchideoidní mykorhizní symbiózu, při které do jeho kořínků vrostou houbová mycelia zajišťující přísun potřebných živin. Obvykle se pojí s houbovými symbionty některých rodů z čeledí tulasneovkovitých (Tulasnellaceae) a rohoplodníkovitých (Ceratobasidiaceae).\n\nJe rostlinou s dlouhým vývojem, od klíčení semene po vyrašení prvních listů nad zem uběhnou průměrně čtyři roly a stejně dlouho trvá, než se objeví prvé květy. Za příznivých podmínek se tento geofyt může dožít i patnácti let.\n\nVstavač vojenský patřil k poměrně častým druhům vstavačů, dnes však z mnoha původních stanovišť postupně mizí. Nejvíce je ohrožován sukcesí způsobenou změnou v zemědělském hospodaření v druhé polovině 20. století. Mnoho otevřených travnatých míst, kde se pravidelně vyskytoval, přestalo být spásáno a koseno, naopak zarostlo býlím a křovinami. Dále je tento nápadný a dekorativní druh ohrožován vyhrabáváním hlíz ve snaze přesazovat je do zahrad. Je proto ve vyhlášce MŽP ČR č. 395/1992 Sb. ve znění vyhl. č. 175/2006 Sb., stejně jako v Červeném seznamu cévnatých rostlin České republiky z roku 2012 zařazen do kategorie mezi silně ohrožené druhy (§ 2, C2b).\n\n"}
{"id": "686736", "url": "https://cs.wikipedia.org/wiki?curid=686736", "title": "Vstavač bahenní", "text": "Vstavač bahenní\n\nVstavač bahenní (\"Orchis palustris\") je až půl metru vysoká, vlhkomilná bylina kvetoucí koncem jara a počátkem léta fialově nachovými až růžovými květy. V české přírodě je velmi vzácný, je silně ohrožen vyhynutím. Celosvětově je ale řazen mezi málo dotčené druhy. Někdy bývá řazen pod názvem rudohlávek bahenní (\"Anacamptis palustris\") do rodu rudohlávek (\"Anacamptis\").\n\nRoste hlavně ve Středomoří, odkud se jeho areál rozkládá na sever po státy Beneluxu a jih Baltu, zasahuje až do západního Ruska. Východním směrem vyrůstá téměř v celé Evropě i Turecku a dále izolovaně v arelách v oblastech Kavkazu, Střední Asie, Blízkého východu i na Arabském poloostrově. Vyskytuje se také ve státech severní Afriky podél jižního pobřeží Středozemního moře.\n\nV Čechách se vstavač bahenní v současnosti řídce vyskytuje ve středním a východním Polabí a jen ojediněle na Moravě okolo dolních toků Dyje a Moravy.\n\nRoste na vlhkých půdách bohatých na minerály a hlavně vápník, které jsou někdy až zasolené. Vyskytuje se především na slatiništích, mokrých až bahnitých loukách a podél rákosin u břehů rybníků a vodních příkopů.\n\nVytrvalá bylina, jejíž lodyha je za květu vysoká 25 až 50 cm, v horní části je nafialovělá a vyrůstá z kulovité hlízy. Lodyha je porostlá třemi až sedmi, 1,5 až 2 cm širokými, šikmo odstávajícími listy, které se směrem vzhůru zmenšují.\n\nNa konci lodyhy vyrůstají velké, fialově nachové až růžové květy s listeny v řídkém, sedmi až dvacetičetném klasu. Květy jsou na stopkách a mají šest okvětních lístků ve dvou přeslenech po třech. Vnější lístky, 7 až 15 mm dlouhé a 3 až 6 mm široké, se ohýbají směrem ven. Vnitřní postranní jsou kratší, sklání se k sobě a vytvářejí částečnou přilbu. Vnitřní střední lístek vytváří pysk, je tmavě skvrnitý a dělený do tří plytkých laloků nebo celistvý. Úzce válcovitá, téměř vodorovná, dozadu směřující ostruha je kratší nebo stejně dlouhá jako semeník.\n\nPlodem je válcovitá tobolka s množstvím velmi drobných semen.\n\nVstavač bahenní patří k nejvzácnějším orchidejím rostoucí v České republice. Příčinami jeho ústupu jsou destrukce přirozených biotopů, které byly odvodněny a přeměněny na ornou půdu. Byl proto zařazen ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\" z roku 2012, mezi kriticky ohrožené druhy (§1, C1b).\n\n"}
{"id": "686737", "url": "https://cs.wikipedia.org/wiki?curid=686737", "title": "Okrotice", "text": "Okrotice\n\nOkrotice (\"Cephalanthera\") je rod jednoděložných rostlin z čeledi vstavačovitých. Do rodu okrotice patří tři druhy rostoucí v České republice. Rostliny obvykle preferují světlé listnaté a jehličnaté lesy.\n\n\n \n"}
{"id": "686741", "url": "https://cs.wikipedia.org/wiki?curid=686741", "title": "Švandovo divadlo na Smíchově", "text": "Švandovo divadlo na Smíchově\n\nŠvandovo divadlo na Smíchově je divadlo v ulici Štefánikova č. 6/57 na pražském Smíchově. Navazuje na dlouholetou tradici předchozích divadel sídlících v této budově a jejím okolí. Švandovo divadlo na Smíchově je scénou hlavního města Prahy a na jeho provoz přispívá také Městská část Praha 5.\n\nV roce 1871 otevřel Pavel Švanda ze Semčic na náměstí Kinských divadelní nekrytou arénu nazývanou \"Aréna v Eggenbergu\" či \"V lesíčku\". V zimě divadlo hrávalo nejdříve v sále nedalekého hostince U Libuše čp.1 na nároží Schwarzenbergovy silnice (tj. dnešní Štefánikovy ulice) a ulice Holečkovy. Později bylo v nádvoří domu U Libuše postaveno \"Divadlo U Libuše\". Na tomto místě se divadelní tradice udržela až dodnes. Divadlo projektované pro 1000 osob bylo otevřeno v roce 1881 Smetanovou Hubičkou. V roce 1886 byla aréna zbourána, v roce 1891 byla na nedalekém nábřeží postavena nová \"Aréna na Smíchově\", divadlo tak hrálo v létě v aréně a v zimě v divadelní budově, ve dnech velkého zájmu pak na obou scénách současně.\n\nV roce 1900 bylo divadlo zásadně přestavěno, pozice jeviště a hlediště se zaměnily, a tato dispozice se dochovala dodnes. V roce 1908 pak bylo přejmenováno na \"Intimní divadlo\". V roce 1928 v době počínající hospodářské krize byl soubor rozpuštěn a v budově se vystřídalo několik divadelních nájemníků. V letech 1928–1930 zde působilo Divadlo Vlasty Buriana, v letech 1931–1932 pak Divadlo komiků (Ferenc Futurista a Jára Kohout). Od roku 1932 divadlo působí opět jako Švandovo divadlo, v letech 1935–1938 pak v nájmu Járy Kohouta a v letech 1939–1944 pak Jaroslava Fošena. V roce 1944 bylo divadlo definitivně zavřeno, o rok dříve byla zbourána i Aréna na Smíchově.\n\nPo válce bylo divadelní podnikání zakázáno a v září 1945 zde vzniklo \"Realistické divadlo\", od roku 1953 přejmenováno na \"Realistické divadlo Zdeňka Nejedlého\". Období 1945–1991 podrobně mapuje publikace Jaromíra Kazdy \"Realistické divadlo 1945–1991\". V roce 1991 bylo přejmenováno na \"Divadlo Labyrint\". V roce 1998 kvůli sporům o restituci budovy divadla i počínající dlouhodobé rekonstrukci opět celý soubor zanikl a divadlo bylo dlouhodobě uzavřeno. Znovu bylo otevřeno v roce 2002 jako \"Švandovo divadlo na Smíchově\".\n\nV současné době je Švandovo divadlo na Smíchově příspěvkovou organizací hlavního města Prahy.. Ředitelem divadla je (od jeho znovuotevření v roce 2002) Daniel Hrbek. Divadlo disponuje dvěma hracími prostory a to Velkým sálem s kapacitou 300 míst a komornějším Studiem pro 50 až 100 diváků. Na obou scénách se hraje činohra- repertoár Švandova divadla tvoří inscenace stálého činoherního souboru, převážně jde o díla současných autorů., ovšem můžete zde zhlédnout i jiné hostující divadelní soubory, a to nejen pražské. Svým příznivcům nabízí divadlo možnost setkávat se s výjimečnými osobnostmi českého, evropského i světového umění v rámci cyklu talk-show Scénické rozhovory a při pravidelných produkcích koncertů nadžánrové, klasické hudby i world-music. Mezi významné aktivity divadla patří také programy pro děti a mládež. Neméně důležitá je snaha intenzivněji rozvíjet mezinárodní spolupráci a vytvářet projekty se zahraničními partnerskými divadly a jejich osobnostmi. Dále má divadlo k dispozici vybavenou zkušebnu s příslušenstvím a profesionální nahrávací studio. Švandovo divadlo také nabízí širokou škálu workshopů a dílen pro všechny věkové kategorie, jednotlivce i skupiny.\n\nDivadlo má bezbariérový přístup, je klimatizováno a prostor Velkého sálu je vybaven indukční smyčkou pro nedoslýchavé, která je dostupná trvale. Švandovo divadlo na Smíchově je prvním divadlem v Praze, které pravidelně nabízí jedno představení v měsíci s českými titulky a umožňuje tak širší nabídku kulturního vyžití pro neslyšící a nedoslýchavé diváky. Všechna představení ve Velkém sále jsou dostupná také anglicky mluvícímu publiku, jelikož jsou opatřena anglickými titulky.\n\nK 13. září 2003 či k 29. listopadu 2003 byly tramvajové a autobusové zastávky na náměstí Kinských přejmenovány z dosavadního názvu Kinského zahrada na Švandovo divadlo. Výbor kultury, ochrany památek a cestovního ruchu Zastupitelstva hlavního města Prahy 19. března 2004 na svém 14. zasedání schválil usnesení, že se změnou nesouhlasí a žádá ředitele MHMP o vysvětlení legislativního postupu při přejmenování tramvajové zastávky \"Kinského zahrada\" na \"Švandovo divadlo\", a na svém 15. zasedání 9. dubna 2004 konstatoval, že toto vysvětlení neobdržel. Na svém 34. zasedání dne 9. ledna 2006 výbor rekapituloval, že sice obdržel dne 27. dubna 2004 vysvětlující dopis ředitele MHMP, doposud však nedošlo ke změně názvu zastávky (na původní) a výbor diskutoval o činnosti a složení místopisné komise Rady HMP a schválil požadavek, aby byl odborem dopravy MHMP o změnách názvů zastávek MHD včas informován. Na některých internetových diskusích bylo přejmenování dáváno do souvislosti například se spory Františka Oldřicha Kinského s českým státem o majetek či se znovuotevřením divadla po rekonstrukci.\n\n"}
{"id": "686754", "url": "https://cs.wikipedia.org/wiki?curid=686754", "title": "Rudolf Walter", "text": "Rudolf Walter\n\nRudolf Walter (22. března 1894 Dačice – 27. února 1966 Brno) byl český divadelní režisér, herec a pedagog.\n\nJeho manželkou byla herečka Marie Waltrová, rozená Pechová (1897–1978), sestra herce Ladislava Peška. Jejich dcera Olga Zezulová (1922–2001) byla divadelní a rozhlasovou režisérkou a také spisovatelkou a překladatelkou.\n\nPo dokončení konzervatoře působil v Národním divadle (později Zemském) v Brně (1912–1938). Po odchodu Jiřího Mahena z funkce dramaturga určoval Walter plně umělecké zaměření divadla. Byl příznivcem školy Maxe Reinhardta, orientoval se především na německý repertoár a styl, který nazýval \"patetickým realismem\". V letech 1925–1934 byl šéfem činohry Zemského divadla v Brně, kde se věnovala zejména operní režii. Roku 1938 opustil divadlo a věnoval se výuce mladých herců na brněnské Státní konzervatoři hudby, kde byl vedoucím dramatického oddělení. K jeho žákům patřili např. Karel Höger, František Kožík a Oldřich Lukeš. Za války pořádal se svými studenty \"Domácí večery dramatického oddělení Státní konzervatoře hudby v Brně\", ze kterého vytvořil pak poloprofesionální divadelní podnik \"Komorní hry Radosti ze života\", který se s koncem okupace transformoval ve \"Svobodné divadlo\", z něhož se později vyvinulo pozdější Divadlo bratří Mrštíků. V roce 1944 byl přechodně režisérem v Beskydském divadle v Hranicích na Moravě. Roku 1946 odešel do invalidního důchodu.\n\nVe filmu se Walter také občas vyskytoval. Poprvé hrál cestovatele Jindřicha Štěpána v psychologickém dramatu \"Až se vrátíš\" (1947), následně se objevil v Krškových kvalitních zpracováních díla Fráni Šrámka (\"Měsíc nad řekou\", 1953; \"Stříbrný vítr\", 1954).\n\n\n\n"}
{"id": "686755", "url": "https://cs.wikipedia.org/wiki?curid=686755", "title": "Jan Hromádka", "text": "Jan Hromádka\n\nJan Hromádka, na Slovensku též Ján Hromádka (18. prosince 1886 Volenice v okrese Strakonice – 25. ledna 1968 České Budějovice), byl český geograf, profesor fyzického zeměpisu, zabýval se geologií a geografií Slovenska. Je považován za zakladatele slovenské geografie.\n\nJeho otcem byl Tomáš Hromádka, matkou Rozálie, rozená Pelešková. Manželka Miloslava, rozená Rejmanová.\n\nStudoval na učitelském ústavu v Příbrami (do 1906), na Karlově univerzitě v Praze a na univerzitě Komenského v Bratislavě, kde v roce 1928 získal titul PhDr. v oboru geografie a etnologie. Od 1930 docent a v 1939 se stal univerzitním profesorem. Jeho vědecké prvotiny se zabývaly geomorfologickým vývojem Slovenska. Rozpracoval a načrtl všeobecný vývoj forem reliéfu a také navrhl jejich třídění podle vzniku. Je autorem všeobecného zeměpisu Slovenska, zeměpisných příruček o ČSSR, učebnice Ilustrovaný zeměpis všech dílů světa, Československého vojenského atlasu, Slovníku československé společnosti zeměpisné a časopisu Lidé a země. Budováním kateder geografické společnosti položil základy rozvoje slova \"geografie\" a vychoval první slovenské geografy, kteří rozvinuli jeho dílo.\n\nV letech 1945-1946 byl děkanem Přírodovědecké fakulty Univerzity Komenského, dále byl členem Slovenské učené společnosti, České národní badatelské rady, první předseda Slovenské zeměpisné společnosti a čestný člen České zeměpisné společnosti. Roku 1946 se stal držitelem Slovenské národní ceny a byl vyznamenán jugoslávským Řádem sv. Sávu a roku 1965 získal zlatou medaili VŠE.\n\nV rodných Volenicích ho připomíná pamětní deska vedle vchodu do obecního úřadu.\n\n"}
{"id": "686761", "url": "https://cs.wikipedia.org/wiki?curid=686761", "title": "Zničená planeta", "text": "Zničená planeta\n\n„Zničená planeta“, v originále „The Survivors“, je v pořadí třetí epizoda třetí sezóny seriálu \"\". V této epizodě Enterprise dorazí k federační kolonii, kde záhadný útočník vyhladil všech 11 000 obyvatel, ale dva zázračně přežili. Tito (jménem Kevin Uxbridge a Rishon Uxbridge) odmítnou pomoc a nechtějí být zachráněni. Posádla Enterprise musí zjistit, proč tu zůstali jen dva přeživší na jinak opuštěné planetě.\n\nUSS Enterprise D reaguje na tísňové volání federační kolonie na Delta Rana IV. Zjistí, že planeta byla kompletně zdevastována a zbavena života, ale uprostřed pustiny zůstal stát malý nedotčený kus země s jediným domem. Když se na toto místo transportuje výsadek, naleznou zde dva lidi (Kevin a Rishon Uxbridge). Byli svědky útoku na kolonii a její zničení, ale nebyli si vědomi, že jsou jediní přeživší. Ačkoliv Kevin by byl raději, kdyby Enterprise odletěla a nechala je na pokoji, Rishon jim dovolí zůstat a prohlédnout si dům, zda by to třeba nepomohlo najít odpověď na otázku, proč byli ušetřeni. Tým zde nenalézá nic zajímavého, kromě malé hrací skříňky. Trvají na jejich nalodění na Enterprise v zájmu jejich vlastní bezpečnosti, ale oni to odmítají. Na palubě lodi zatím Deanna Troi začíná z nějakého důvodu znovu a znovu slyšet zvuk z oné hrací skříňky, což jí dovádí k šílenství.\n\nNa orbitě planety se objeví neznámá loď a zaútočí na Enterprise, pak se otočí a velkou rychlostí se začne vzdalovat. Enterprise se nejdříve dá do pronásledování, ale nakonec kapitán Picard nařizuje návrat k planetě. Pak se přidá do druhého výsadkového týmu, aby se dozvěděl od obou přeživších nad šálkem čaje více o tom, o co tu vlastně jde. Kevin si myslí, že byli ušetřeni, protože jsou pacifisté, a opět odmítne nalodění na Enterprise. Po návratu výsadku zpět na Enterprise se opět na orbitě objeví neznámá loď, ale Picard přikáže opustit systém, protože se domnívá, že si s nimi někdo pohrává.\n\nKdyž se k planetě vrátí, druhá loď není nikde v dohledu, a tak se opět přenese na povrch a žádá Uxbridgovi, aby se vrátili i s ním, a také jim poví o problému poradkyně Troi. Když je opět odmítnut, sdělí jim, že Enterprise zde zůstane, dokud budou žít, aby je ochránili, a vrátí se, odkud přišel. Neznámá loď se brzy objeví znovu a zničí dům obou kolonistů. Picard nařídí zaútočit a tentokrát ji velmi snadno zničí. Kapitán, kterému se to vše, jak již bylo řečeno, zdá podezřelé, přikáže zaujmout vyšší orbitu a pokračuje ve skenování planety. Za krátkou dobu se dům na planetě znovu objeví.\n\nDává rozkaz, aby byli Kevin i Rishon transportováni na Enterprise, a pak konfrontuje Kevina svými závěry na celou situaci: Jejich dům byl zničen při původním útoku, kdy zemřelo všech 11 000 kolonistů a Rishon byla zabita, ale Kevin není člověk a nějak je oba zase obnovil. Cizí válečná loď je jen Kevinův nástroj, aby přinutil Enterprise odletět: Při posledním fiktivním útoku to vypadalo jako, že byli Uxbridgovi zabiti, a Enterprise by pak neměla důvod dále zůstávat a bránit je. Kevin přiznává pravdu a iluze Rishon se rozplyne. Pak jde za poradkyní Troi, aby jí zbavil mučivé hudby. Tu do ni vpravil, aby ho nebyla schopná jako poloviční Betazoid telepaticky identifikovat.\n\nProzradí také, že je Douwd, neuvěřitelně mocná a nezničitelná forma energie. Když cestoval v lidské podobě, potkal Rishon a zamiloval se do ní. Nakonec se usadili na Rana IV. Když byla tato planeta napadena agresivním a destruktivním druhem nazývaným Husnockové, odmítl se vzhledem k tomu, že jeho druh je striktně pacifistický, boje zúčastnit. Ale Rishon tak učinila a zemřela společně s ostatními 11 000 kolonisty. Nikdy se tak nedozvěděla, že Kevin není člověk.\n\nZasažen zármutkem a zuřivostí, Kevin použil svou sílu, aby vyhladil Husnocky. Nejenom útočící loď a její posádku, ale všechny a všude - celý druh čítající přes 50 miliard jedinců. Zděšen svým činem si zvolil dobrovolné vyhnanství na planetě, vytvořil si kopii Rishon a jejich domu a rozhodl se zde strávit svůj čas po zbytek věčnosti. Napodobeninu husnocké lodi pak využíval k zastrašování, aby si uchoval ústraní a samotu. Picard cítí, že není ten správný, kdo by měl Kevina soudit, a rozhodne, že nejlepší bude, když bude tento Douwd pokračovat ve svém exilu. Enterprise pak opustí v míru jeho iluze a Picard varuje, aby byl ponechán sám.\n\n"}
{"id": "686766", "url": "https://cs.wikipedia.org/wiki?curid=686766", "title": "Kinoosao (Saskatchewan)", "text": "Kinoosao (Saskatchewan)\n\nKinoosao je samota v severním Saskatchewanu, v Kanadě. Je přístupné pouze po silnicích Manitoba Provincial Road 394 a Saskatchewan Highway 994, které vedou z nejbližšího města, Lynn Lake, vzdáleného přes 95 km daleko. Kinoosao je jediné sídlo v Saskatchewanu přístupné jedině poté, co vstoupíte do sousední provincie (Manitoba). Co do velikosti je 6,5 km široké na šířku a nachází se v Regionu 18 v Saskatchewanu. Jeho zeměpisné souřadnice jsou 57.081993°N a 102.01934°W.\n\nKe květnu 2006 zde žilo 60 osob v 16 domácnostech.\n\nNázev \"Kinoosao\" je kríjský pojem pro slovo „ryba“.\n\nObec Kinoosao vznikla v listopadu 1952, když chtělo rybářské družstvo vybudovat manufakturu na filetování ryb, aby tak pomohlo v obsluze rybářů z obcí kolem jezera Reindeer Lake. Poštovní služby začaly v této obci fungovat v roce 1954, když začala dostávat poštu dvakrát za měsíc z La Ronge.\n\nV tomto místě na břehu Sobího jezera neexistují žádné restaurace, hotely ani tábořiště. Jedinými službami poskytovanými na této samotě jsou chata Grand Slam, v překladu „Velká rána“, sloužící k ubytování, a Kinoosaoská prodejna Co-op, která dodává pohonné hmoty, potravinářské zboží, nářadí a jiné.\n\n"}
{"id": "686767", "url": "https://cs.wikipedia.org/wiki?curid=686767", "title": "Czech Open", "text": "Czech Open\n\nCzech Open je název pro mezinárodní sportovní turnaje v České republice:\n\n"}
{"id": "686774", "url": "https://cs.wikipedia.org/wiki?curid=686774", "title": "Brochet (Manitoba)", "text": "Brochet (Manitoba)\n\nBrochet je \"nezačleněná obec\" v severní Manitobě poblíž saskatchewanské hranice. Pro zdejší, většinově kríjské, obyvatelstvo neexistuje celoroční silniční spojení se světem.. \"„Zimní silnice“\" je k dispozici jen pár měsíců do roka. Hlavním spojením obce se světem. Dostat se do Brochetu z Thompsonu vzduchem trvá asi hodinu a přibližně 4 až 6 hodin po \"„zimní silnici“\" z Lynn Lake, v závislosti na momentálních podmínkách na silnici.\n\nV severní Manitobě je kromě Brochetu několik dalších nezačleněných obcí. Jsou to Granville Lake a South Indian Lake. Také to je dalších několik indiánských rezervací a domorodých komunit. Jsou to: Barren Lands First Nation, Northlands First Nation, Sayisi Dene, Split Lake Cree, Fox Lake, Shamattawa a Mathias Colomb.\n\nPodnebí Brochetu je extrémně různorodé. Nejteplejší teplotou vůbec kdy naměřenou bylo 33.5 °C 11. srpna 1991 a nejnižší bylo –51.7 °C 15. února 1966. \n"}
{"id": "686776", "url": "https://cs.wikipedia.org/wiki?curid=686776", "title": "Purcellville", "text": "Purcellville\n\nPurcellville je malé město v okrese Loudoun v americkém státu Virginie. V roce 2009 měl 5309 obyvatel.\n\nPrvní osadník přijel do míst dnešního Purcellvillu roku 1764. V dalších letech se osada pomalu rozvíjela, na přelomu 18. a 19. století vznikaly první obchody a byla založena také pošta Valentinem Vernonem Purcellem (odtud jméno města). Už od prvních let osídlení tudy procházela cesta směrem na západ do Blue Ridge Mountains a v roce 1832 na ní bylo vybudováno mýto, načež doprava přes město vzrostla. 9. července 1853 byl Purcellville přijat jako oficiální název, ale město bylo začleněno (vytvořena vlastní správa) až 14. března 1908. Navzdory blízké poloze fronty, nebylo městečko během občanské války výrazně poškozeno a po válce následoval další rozvoj, a to vybudováním první veřejné školy roku 1883 a a zavedením železniční tratě v roce 1874, vedoucí od Leesburgu a dál do hor. Vývoj byl zbrzděn až řadou ničivých požárů, první roku 1900 a další dva roku 1914, při kterých byla zničena velká část budov, včetně nejstarších památek města. S rozšířením Virginia Route 7 začali místní obyvatelé postupně opouštět zemědělský způsob života a začali si hledat práci i mimo komunitu.\n\nMěsto má celkovou rozlohu 6,1 km². Nadmořská výška 176 metrů. Leží v západní části Loudounského okresu uprostřed Loudounského údolí, přibližně 14,5 km od okresního města Leesburg, na západě je vidět Blue Ridge Mountains. Průměrná teplota v červenci je 24° Celsia, v lednu kolem 0° Celsia.\n\nK roku 2009 zde žilo 5309 obyvatel, hustota obyvatel byla 870 ob./km. 88 % byli běloši, 3,8 % černoši, 2,4 % Asiaté, 5,6 % uvedlo více jak jednu rasu, zbytek se přihlásil k jiné rase. Hispánců bez ohledu na rasu bylo 5,8 %. 9 % bylo méně než 5 let, 66,3 % mělo 18–64 let a 6,2 % více jak 65 let. Průměrný věk byl 34,5 let. Celkově bylo rezidenčních nemovitostí 1631. Medián příjmů domácnost na domácnost činil 93 851 dolarů. 18,8 % obyvatel se přihlásilo k německému původu, 15,8 % k irskému, 12,3 % k anglickému, 11,7 % k americkému, 5,2 % k italskému a 3,6 % k skotsko-irskému.\n"}
{"id": "686778", "url": "https://cs.wikipedia.org/wiki?curid=686778", "title": "BioShock 2", "text": "BioShock 2\n\nBioShock 2 je akční počítačová hra žánru FPS vydaná v roce 2010. Jedná se o pokračování hry \"BioShock\".\n\nUběhlo již deset let od havárie letadla a objevení tajemného majáku, který Jacka poslal do podmořského města Rapture. Na první pohled se zde mnoho nezměnilo a samotné Rapture, gigantické podmořské a utopistické město a především útočiště všech nejlepších kapacit svých oborů, si nadále žije svým shnilým a zkaženým životem. Městem se prohánějí Spliceři, původní obyvatelé města, kteří zdegenerovali vlivem látky ADAM, a kteří také mohou za zkázu Rapture. Do toho všeho se zde vyskytují takzvané Little Sisters – malé holčičky, které s dlouhou jehlou v ruce hledají látku ADAM v mrtvých tělech – a jejich masivní, ve skafandrech oblečení ochránci – Big Daddyové.\n\nA právě do jednoho z nich staví hráče hra BioShock 2. Není to jen tak ledajaký řadový Big Daddy (Velký Taťka), ale první, který se dokázal spojit s Little Sister (Malá Sestřička). Nazván byl DELTA, protože byl až čtvrtým pokusem o spojení s Little Sister. Bohužel ne všechno se pro DELTU vyvíjelo tak, jak by mělo. Novým vizionářem se stala v Rapture jistá psycholožka Sophia Lambová, která konečně mohla uskutečnit věci, ke kterým jí Andrew Ryan nedal příležitost, protože razila opačnou filozofii než on sám. Právě Lambová měla na osudu DELTY největší podíl, protože první Little Sister spojenou s DELTOU byla dcera Sophie Lambové – Eleanor. DELTA jde tudíž vstříc osudu za znovuzískáním Eleanor, která mu byla násilně sebrána právě za asistence Lambové. Protivníky budou hlavně tradiční Spliceři, kteří se pídí po ADAMu, různé mechanické systémy a všudypřítomné prostředí. Ovšem ještě jeden protivník zde musí být zmíněn – tzv. Big Sister (Velká Sestra). Zapomenutá – samostatně se po desítku let vyvíjející Little Sister.\nJedná se v podstatě o FPS a RPG zaměřené na kombinování palných zbraní a plasmidů, které postavě propůjčují nadpřirozené schopnosti, jako jsou metání blesků, samovznícení, telekineze apod. Hra spočívá v prozkoumávání města Rapture a odhalování jeho záhad.\n\nNa rok 2012 se chystá pokračování s názvem BioShock Infinite, který se již nebude odehrávat v podmořském Rapture, nýbrž ve městě v oblacích, zvaném Columbia.\n\n"}
{"id": "686781", "url": "https://cs.wikipedia.org/wiki?curid=686781", "title": "Václav Horák (fotbalista)", "text": "Václav Horák (fotbalista)\n\nVáclav Horák (27. září 1912 Kročehlavy – 15. listopadu 2000 ?) byl český fotbalista, útočník, československý reprezentant i trenér.\n\nV lize hrál zprvu ve Viktorii Plzeň, odkud jej získala roku 1935 SK Slavia Praha. Získal s ní mistrovský titul v roce 1937.Poté pusobil v Ostravě.\n\nV roce 1934 se ještě jako hráč Plzně dostal do reprezentačního týmu na mistrovství světa ve Francii roku 1938, kde nastoupil v zápase 2. kola s Brazílií). Za československou reprezentaci odehrál do roku 1938 celkem 11 zápasů a vstřelil 5 gólů. Další zápasy v reprezentaci zhatila válka.\n\nPo skončení hráčské kariéry krátce působil i jako trenér Baníku Ostrava (1942–1943, 1948).\n\n"}
{"id": "686784", "url": "https://cs.wikipedia.org/wiki?curid=686784", "title": "Ladislav Šimůnek", "text": "Ladislav Šimůnek\n\nLadislav Šimůnek (4. října 1916 – 7. prosince 1969) byl český fotbalista, československý reprezentant.\n\nS fotbalem začal ve 14 letech v Meteoru Žižkov, později přestoupil do Unionu Žižkov. V lize hrál za pražskou Slavii, se kterou v roce 1938 vyhrál Středoevropský pohár, v rozhodujícím finálovém utkání vstřelil v Budapešti na trávníku Ferencvárose při výhře sešívaných 2:0 druhou branku. Se Slavií získal i jeden mistrovský titul, ovšem až v protektorátní lize, v roce 1940. Po zranění se rozehrával znovu v Unionu Žižkov, poté přestoupil do SK Pardubice, kde nastupoval v nejvyšší soutěži taktéž v útočné řadě.\n\nByl účastník mistrovství světa ve Francii roku 1938. Za československou reprezentaci odehrál 4 zápasy a vstřelil 3 góly – všechny v jediném zápase, hattricku dosáhl v kvalifikačním utkání na mistrovství světa 1938 s Bulharskem (ČSR vyhrála 6:0).\n\n"}
{"id": "686786", "url": "https://cs.wikipedia.org/wiki?curid=686786", "title": "Vemeník", "text": "Vemeník\n\nVemeník (\"Platanthera\") je velmi rozsáhlý rod jednoděložných rostlin z čeledi vstavačovitých, do kterého je řazeno 100 až 200 jednotlivých druhů. Podzemní orgány vemeníků jsou hlízky, stonky mohou být s listy i bez listů. Těžiště výskytu vemeníků je v mírném pásu na severní polokouli.\n\n\n \n"}
{"id": "686789", "url": "https://cs.wikipedia.org/wiki?curid=686789", "title": "Silnice II/474", "text": "Silnice II/474\n\nSilnice II/474 je silnice II. třídy v Moravskoslezském kraji (v okresech Frýdek-Místek a Karviná) spojující Mosty u Jablunkova a Hrádek a v druhé části Hnojník a Dětmarovice. \n\nPrvní část silnice tvoří úseky, které původně patřily silnici I/11, avšak po vybudování obchvatů Mostů u Jablunkova a Jablunkova a nového průtahu Hrádkem byly překategorizovány na silnici II. třídy. Silnice začíná těsně za hraničním přechodem se Slovenskem odbočením z I/11, vede přes centrum Mostů u Jablunkova, Jablunkova, Návsí a Hrádku, kde se znovu napojuje na I/11.\n\nDruhá část začíná na křižovatce s I/68 v Hnojníku, vede na sever přes Třanovice (křižovatka s II/648), Těrlicko (křižovatka s I/11), Horní Suchou (křižovatka s II/475), Karvinou-Doly, Orlovou (křižovatka s I/59) a končí v Dětmarovicích na křižovatce s I/67.\nPo dobudování přeložek silnic I/11 a I/68 by se součástí II/474 měly stát původní úseky těchto silnic mezi Bystřicí a Třanovicemi. Tím dojde k propojení obou částí silnice do souvislého celku.\n"}
{"id": "686792", "url": "https://cs.wikipedia.org/wiki?curid=686792", "title": "Oldřich Rulc", "text": "Oldřich Rulc\n\nOldřich Rulc (28. března 1911 Strašnice – 4. dubna 1969 Brno) byl český fotbalista (levý útočník), československý reprezentant a jedna z legend brněnského fotbalu.\n\nJeho mladší bratr Karel Rulc byl také prvoligovým fotbalistou.\n\nNarodil se v rodině truhláře Josefa Rulce (1870–??) a jeho manželky Anny, rozené Kohoutové (1872–??). V době narození žila rodina ve Starých Strašnicích 227.\n\nJako kluk hrál ve Viktorii Strašnice, kde se svými 4 bratry sestavil celý 5členný útok Rulců.\n\nV lize debutoval za Spartu Praha.\n\nZe Sparty byl v roce 1930 půjčen do SK Židenice a jeho hostování se brzy změnilo v přestup. V klubu SK Židenice hrál až do roku 1948 a za tu dobu zde absolvoval 700 zápasů.\nZa Židenice nastoupil poprvé 7. září 1930 v Husovicích. V roce 1932 se klub přeměnil z amatérského na profesionální. Hned vyhrál 2. profesionální ligu v ročníku 1932-33 a od ročníku 1933-34 byl pravidelným účastníkem nejvyšší soutěže. Rulc vstřelil úplně první gól Židenic v 1. lize, bylo to 27. srpna 1933 na Spartě, tedy proti svému bývalému klubu. Se Židenicemi zažil vesměs úspěšné období, v 1. lize skončil tým třikrát třetí (počítáme i první poválečný ročník, kdy se hrálo ve 2 skupinách a tým byl 2. v jedné z nich) a hrál před válkou třikrát Středoevropský pohár. \n\nV nejvyšší soutěži nastoupil ve 253 utkáních a dal 67 gólů.\n\nByl účastník mistrovství světa ve Francii roku 1938. Za československou reprezentaci odehrál 17 zápasů a vstřelil 2 góly. Na postu levého křídla byl v reprezentaci jeho konkurentem slávista Puč. \n\n"}
{"id": "686795", "url": "https://cs.wikipedia.org/wiki?curid=686795", "title": "Uniq", "text": "Uniq\n\ncodice_1 je v informatice nástroj v unixových systémech pro příkazový řádek, který slouží k odstranění duplicitních hodnot (řádků). Nejčastěji se používá společně s příkazem codice_2, kde ve výpisu odstraňuje duplicitní řádky. Při porovnávání se rozlišují malá a velká písmena (tzv. case sensitive), a proto je možné, že ve výpisu budou duplicitní hodnoty s malými a velkými písmeny.\n\nZa symbolem ‚$‘ je příkaz (příkazy) zadané uživatelem/uživatelkou:\nUtřídění souboru bez duplicitních řádků:\nUtřídění souboru a výpis duplicitních řádků; přepínač codice_3 vypíše pouze duplicitní řádky.\n\nUtřídění souboru, výpis duplicitních řádků a jejich počet; přepínač codice_4 vypíše před duplicitní hodnotu, kolikrát se v souboru nachází:\n\nVýpis duplicitních řádků a jejich počet ze dvou souborů:\n\n\n"}
{"id": "686798", "url": "https://cs.wikipedia.org/wiki?curid=686798", "title": "Lac Brochet (Manitoba)", "text": "Lac Brochet (Manitoba)\n\nLac Brochet je vesnice indiánů Dené (indiánská rezervace) v Manitobě, v Kanadě, situovaná na stejnojmenném jezeře. Tato obec čítá 629 obyvatel a z nich 610 jsou registrovaní (či smluvní) indiáni. Střední věk obyvatelstva je o něco nižší než 20 let.\n\nPoblíž se nachází indiánská rezervace Northlands Denesuline. Vesnici Lac Brochet nespojují žádné silnice s dalšími oblasti Manitoby. Mnozí usedlíci při cestování využívají zdejší letiště Lac Brochet Airport, nacházející se poblíž obce. Zdejší malá škola Petit Casimir Memorial School je školou typu K-12 school.\n\n"}
{"id": "686803", "url": "https://cs.wikipedia.org/wiki?curid=686803", "title": "Josef Ludl", "text": "Josef Ludl\n\nJosef Ludl (3. června 1916, Dalovice – 1. srpna 1998, Praha) byl český fotbalista a československý reprezentant.\n\nS fotbalem začal v Mladé Boleslavi, odkud odešel do Viktorie Žižkov. V ní byl v letech 1934–1939, v roce 1936 s ní vybojoval postup do 1. ligy. Jako hráč Viktorky hrál i na francouzském šampionátu, ale vrchol kariéry prožil ve Spartě Praha, s níž získal tři mistrovské tituly, dva československé (1946, 1948), jeden protektorátní (1944). Roku 1944 vyhrál se Spartou český pohár. Hrál v rudém dresu v letech 1939–1951, tedy 12 let. Za Spartu sehrál 417 zápasů (213 ligových) a dal 394 gólů (99 ligových). Celkem dal 128 ligových branek a je tak členem Klubu ligových kanonýrů. Hrál zprvu na postu levé spojky, později býval levý záložník. Byl menší postavy, subtilní, neúnavný bojovník, technicky nadaný.\nByl účastník mistrovství světa ve Francii roku 1938 (nastoupil v obou zápasech proti Brazílii). Za československou reprezentaci odehrál 16 zápasů a vstřelil 6 gólů. V roce 1947 byl členem mužstva Evropy k utkání proti Velké Británii, zahrál si na pozici levého záložníka.\n\nKariéru v roce 1951 ukončil kvůli vážnému zranění.\n\nKrátce pak působil jako trenér (Spartak Hradec Králové, SONP Kladno, Jednota Trenčín)\n\nPozději se vrátil ke svému původnímu povolání hromosvodáře.\n\n"}
{"id": "686804", "url": "https://cs.wikipedia.org/wiki?curid=686804", "title": "Oslavanské povstání", "text": "Oslavanské povstání\n\nOslavanské povstání proběhlo v Oslavanech v prosinci 1920, organizovala jej radikální levé křídlo sociální demokracie (komunisté).\n\nPoté, kdy se v Rusku dostali k moci bolševici, aktivizovali se i levicoví radikálové ve střední Evropě. Maďarská radikální levicová skupina iniciovala vznik Slovenské republiky rad a tyto události byly stále ještě živé i v prosinci 1920. V Československu se radikalizovala nálada uvnitř levicových stran, především v sociálně demokratické straně, kde došlo k rozkolu a k obsazení Lidového domu v Praze. Obsazení levým křídlem vedlo k reakci, při které se rozštěpila Československá sociálně demokratická strana dělnická. Pravé křídlo této strany oslovilo státní orgány a žádalo o zásah, který se uskutečnil dne 9. prosince 1920. Stoupenci levého křídla vyhlásili na 10. prosince generální stávku, která byla ukončena následující den.\n\nPožadavky stávky\n\n\nCentrem levicového hnutí na Moravě nebylo Ostravsko (to podporovalo pravé křídlo sociální demokracie), ale Oslavansko. Jedno z center uhelné Rosicko-oslavanské pánve, kde se uhlí těžilo od počátku 19. století pro brněnské továrny a od roku 1913 se uhlí těžilo i pro místní elektrárnu. Oslavanská elektrárna zásobovala město Brno a i jeho továrny. Dne 10. prosince řada brněnských továren nemohla vyrábět kvůli stávce v Oslavanech, stávka na elektrárně byla poté následující den zrušena. Dne 12. prosince bylo ale rozhodnuto o obnovení stávky, tedy od 13. prosince 1920. Stávka byla vyhlášena jako vyjádření nesouhlasu s výsledkem sporu o Lidový dům v Praze a organizovalo ji radikalizované levé křídlo v tehdejší sociální demokracii. Jednalo se o protest proti výroku Nejvyššího soudu, který v nároku na Lidový dům upřednostnil pravicovou frakci ve straně.\n\nBylo rozhodnuto o vyslání vojenské asistence a prvním zásahem v Oslavanech byl pověřen jeden prapor 10. pěšího pluku pod vedením majora Jana Zázvorky. V pondělí 13. prosince 1920 byla Zázvorkovými oddíly a 20 četníky obsazena pošta, elektrárna a železniční stanice. Armáda situaci nepodceňovala, ale v Oslavanech se konal tábor lidu, při kterém došlo k pobouření jeho účastníků zásahem vojska.\n\nV 11:00 hodin se v Oslavanech radikalizuje pětitisícový dav na náměstí před starou školou, který se vzápětí vydal k železniční stanici a část davu se obrátila k obsazené elektrárně. Podle vojenské správy došlo k odzbrojení nejdříve oddílu vojáků na poště (zde velel četník Winklera, pravděpodobně zastupoval civilní orgány). Poté se vzdala pučistům posádka na stanici železnice, zde velel jeden důstojník a 22 vojáků. Dále došlo na stanici k odzbrojení příchozí posily, ta dorazila pod vedením poručíka Zezuly, ale byla pučisty napadena a zbavena zbraní již ve stádiu, kdy vystupovala na nádraží z vlaku.\n\nPoté asi 150 ozbrojených dělníků zaútočilo na elektrárnu, kterou rychle obsadili a odzbrojili všechny vojáky a četníky. Kořist vzbouřenců byla výrazná a mohla způsobit trvalejší problémy (4 kulomety, 305 pušek a 25.000 nábojů). Obsazení elektrárny proběhlo bez výstřelu a bylo pravděpodobné, že se několik vojáků přidalo na stranu vzbouřenců. Na jaře roku 1920 se vyskytly dva další případy odepření poslušnosti, v Nymburku, kde se vojáci přidali na stranu demonstrace a druhý se odehrál v Opavě (povstání v kasárnách). Vzbouřenci obsadili i cukrovar, velkostatek, obecní úřad a další důležité body v Oslavanech, ale i v Ivančicích a v dalších okolních obcích.\n\nV Brně a okolí (Blanensko, Boskovicko) zavládla po Oslavanském puči panika. Hrozilo, že by se revoluce mohla rozšířit i do města a do jiných částí republiky. Strážní služba byla svěřena nejen četníkům, ale i dobrovolníkům z organizací jako Sokol, Orel, Československá obec legionářská, jejichž příslušníci sloužili většinou neozbrojeni jako demonstrace síly a dohled nad udržením pořádku a obsadili většinou strategické úřady – pošty, radnice atd. Poté byl do Oslavan byl vyslán silný vojenský oddíl, velel mu pplk. Hynek Sponner, velitel 24. pluku.\n\nSkladba Sponnerova oddílu \n\nSponnerův oddíl byl již vyzbrojen dělostřelectvem a letadly.\n\n\nRozkaz zněl: „Obsaďte s touto skupinou Oslavany a zjednejte státní pořádek, když třeba násilím, v revíru rosicko-oslavanském.“\n\nV noci z 13. na 14. prosince zakročil Sponnerův oddíl o síle asi 1 500 mužů a postupně dobýval jeden opěrný bod pučistů za druhým. 14. prosince odpoledne již byly celé Oslavany obsazeny vojskem. I přes střelbu nedošlo ke ztrátám na životech. Důležitým bodem bojů byl fakt, že se armáda nedala zastrašit palbou povstalců, boje byly většinou velmi rychlé, armáda opětovala palbu a vzbouřenci se dali na útěk.\n\nBěhem zásahu došlo pouze ke zraněním jednoho četníka a 8 zraněných na straně demonstrantů. V Oslavanech bylo vyhlášeno stanné právo. Vojsko zůstalo v místě déle než měsíc. I po potlačení povstání stále chyběly některé zbraně (128 pušek, jeden kulomet a 280 bajonetů). Vyšetřování bylo zahájeno i proti velitelům zásahu por. Zezulovi a mjr. Zázvorkovi.\n\nBylo zahájeno zatýkání, výslechy a domovní prohlídky zadržených radikálů nejen v Oslavanech, ale i v celém okolí. Celkem bylo na Oslavansku zatčeno 122 osob, mezi nimi 18 žen. Stanné právo bylo v Oslavanech zrušeno až 23. prosince 1920. Pučisté byli odsouzeni řádově v trestech od několika měsíců až po deset let vězení. Většina pučistů byla na svobodě již koncem roku 1921 díky amnestii prezidenta republiky, ale 65 dělníků elektrárny ztratilo práci a delší dobu byli nezaměstnaní.\n\nStávka přivedla rozkol v sociální demokracii k vrcholu a přispěla významnou měrou ke vzniku Komunistické strany Československa na jaře následujícího roku. Pobočka KSČ byla krátce po událostech založena i v Oslavanech a měla zde poté velmi silnou základnu.\n\n"}
{"id": "686806", "url": "https://cs.wikipedia.org/wiki?curid=686806", "title": "Eskmo", "text": "Eskmo\n\nEskmo, vlastním jménem Brendan Angelides, je producent elektronické hudby žijící v San Franciscu.\n\nV počátcích své tvorby si založil svůj vlastní label Eskmo Recordings. Nyní spolupracuje s labely jako Ninja Tune, Warp, Planet Mu a Ancestor. S Amonem Tobinem založil projekt Eskamon a následně roku 2010 vydal na zmiňovaném labelu Ninja Tune své vlastní první řadové album Eskmo. V roce 2011 vydává video ve spolupráci s Cyriakem Harrisem k písni \"We got More\" z alba Eskmo.\n\n\n\n"}
{"id": "686807", "url": "https://cs.wikipedia.org/wiki?curid=686807", "title": "Karel Burkert", "text": "Karel Burkert\n\nKarel Burkert (1. prosince 1909, Újpešť – 26. března 1991, Brno) byl český fotbalista, brankář, československý reprezentant a foukač skla.\n\nNarodil se v Brně, podle jiných zdrojů v Újpešti v Maďarsku. Vyučil se foukačem skla a již mezi lety 1926 a 1929 začal nastupovat za Olympii Brno, následně nastoupil na dvouletou vojenskou službu a pak mezi lety 1931 a 1933 působil v SK Baťa Zlín. V roce 1933 při pracovním pobytu v Bulharsku působil v klubu Levski Sofia a pod jménem \"Burketov\" nastoupil do zápasu Bulharské reprezentace proti Jugoslávii. Posléze se vrátil do Československa, kde působil v Brně.\n\nByl účastník mistrovství světa ve Francii roku 1938 (chytal v zápase s Brazílií). Za československou reprezentaci odehrál 6 zápasů (5 za Československo, 1 za Protektorát Čechy a Morava), jednou startoval i v B mužstvu. Byl naším dvanáctým reprezentačním brankářem v historii. Je raritou, že v jednom zápase zároveň reprezentoval také Bulharsko, kde působil v klubu Levski Sofia (1933–1934). Jednou nastoupil i za bulharské B mužstvo. V československé lize hrál v letech 1934–1940, a to za SK Židenice (budoucí Zbrojovka), kam přestoupil právě ze Sofie. Odehrál za brněnský celek 105 ligových utkání, 26 z nich s čistým štítem. Nastoupil k prvním 8 utkáním Židenic v evropských pohárech, a sice v meziválečném Středoevropském poháru, který byl tehdejší obdobou PMEZ či LM (1935: 4 / 0, 1936: 4 / 0, v domácím zápase proti Lausanne Sports (7. června 1936, výhra 5:0) udržel čisté konto).\n\nBěhem druhé světové války působil jako hrající trenér v SK Borovina Třebíč.\n\n"}
{"id": "686809", "url": "https://cs.wikipedia.org/wiki?curid=686809", "title": "Cyriak Harris", "text": "Cyriak Harris\n\nCyriak Harris, také jen Cyriak, je britský animátor, známý především pro surrealistické krátké webové animace. \n\n"}
{"id": "686810", "url": "https://cs.wikipedia.org/wiki?curid=686810", "title": "Heston Blumenthal", "text": "Heston Blumenthal\n\nHeston Marc Blumenthal, nositel Řádu britského impéria (* 27. května 1966, Londýn, vyrostl v hrabství Buckinghamshire) je anglický kuchař a majitel The Fat Duck, třemi Michelinskými hvězdami oceněné restaurace v městečku Bray v hrabství Berkshire. Ve světovém žebříčku nejlepších restaurací se tato restaurace pravidelně umisťuje na předních příčkách – v letech 2006–2009 se umístila druhá, v roce 2010 třetí a v roce 2011 pátá. \n\nBlumenthal je předním světovým představitelem molekulární gastronomie a zastáncem techniky sous-vide. Mezi jeho nejznámější pokrmy patří například šnečí ovesná kaše. Kromě vlastního vaření je autorem čtyř knih a několika televizních sérií pro BBC a britský Channel 4.\n\n\n\n"}
{"id": "686814", "url": "https://cs.wikipedia.org/wiki?curid=686814", "title": "Arnošt Kreuz", "text": "Arnošt Kreuz\n\nArnošt Kreuz, německy Ernst Kreuz (9. května 1912 Neštěmice – 9. února 1974, Harksheide), byl český fotbalista německé národnosti, československý reprezentant a účastník mistrovství světa ve Francii roku 1938 (hrál v zápase s Brazílií).\n\nZa československou reprezentaci odehrál 3 zápasy. V lize za Teplitzer FK, Spartu Praha, DFC Praha a SK Pardubice, kam přestoupil roku 1938 a odehrál tak s Pardubicemi jejich historický první ligový ročník. V čsskoslovenské nejvyšší soutěži nastoupil celkem ve 127 utkáních a dal 20 gólů.\n\n"}
{"id": "686816", "url": "https://cs.wikipedia.org/wiki?curid=686816", "title": "Sous-vide", "text": "Sous-vide\n\nSous-vide (z francouzštiny, v překladu znamená „ve vakuu“) je kuchařská metoda, při níž se potraviny připravují ve vzduchotěsném umělohmotném obalu ve vodní lázni s řízenou teplotou. Takto vakuované se potraviny (maso, ryby, zelenina nebo ovoce) pošírují po různě dlouhou dobu. Většinou jde o několik hodin – někdy až 72 – při přesně vypočítané teplotě, která je nižší než bod varu. Nejčastěji při teplotě v rozmezí 55 – 60 °C. Záměrem je zachovat přirozenou chuť, šťávu a texturu kvalitní potraviny při stejnoměrném ohřívání v přesně teplotně kontrolované vodní lázni.\n\nHlavní výhody metody sous-vide \n\n"}
{"id": "686821", "url": "https://cs.wikipedia.org/wiki?curid=686821", "title": "Josef Orth", "text": "Josef Orth\n\nJosef Orth (* 20. května 1914) byl český fotbalista, obránce.\n\nJako hráč I. ČsŠK Bratislava byl roku 1938 povolán do reprezentačnímu výběru na mistrovství světa ve Francii. Nenastoupil však v žádném zápase šampionátu a nepřipsal si ani žádný jiný reprezentační start.\n\n"}
{"id": "686824", "url": "https://cs.wikipedia.org/wiki?curid=686824", "title": "Calamonte", "text": "Calamonte\n\nCalamonte je španělské město situované v provincii Badajoz (autonomní společenství Extremadura).\n\nObec je vzdálena 4 km od Méridy a 61 km od města Badajoz. Patří do okresu Tierra de Mérida - Vegas Bajas a soudního okresu Mérida.\n\nV roce 1834 se obec stává součástí soudního okresu Mérida. V roce 1842 čítala obec 330 usedlostí a 1110 obyvatel.\n"}
{"id": "686825", "url": "https://cs.wikipedia.org/wiki?curid=686825", "title": "První Ženevská úmluva", "text": "První Ženevská úmluva\n\nPrvní Ženevská úmluva, plným názvem Ženevská úmluva o zlepšení osudu raněných a nemocných příslušníků ozbrojených sil v poli je jedna ze čtyř Ženevských úmluv – úmluv o vedení války. První Ženevská úmluva definuje základní pravidla mezinárodního práva na ochranu obětí ozbrojených konfliktů. Poprvé byla přijata v roce 1864 a později aktualizována v letech 1906, 1929 a 1949. Je úzce spjata s Mezinárodní komisí Červeného kříže, která byla navrhovatelem a je vykonavatelem těchto úmluv. Hlavní zásady stanovené v úmluvě, podpořené pozdějšími Ženevskými úmluvami. První Ženevská úmluva stanovila povinnost rozšířit péči bez diskriminace na zraněný a nemocný vojenský personál, dále pak respektovat a označovat přepravu a vybavení zdravotnického personálu s výrazným znakem červeného kříže.\n\nDo poloviny 19. století platilo Cicerovo \"ve válce právo mlčí\" a válka byla pokládána za neslučitelnou s právem. Byly-li uzavírány určité dohody, upravovaly vždy konkrétní válečný konflikt mezi konkrétními stranami a byly omezené místně i časově, ochranu válečných obětí ponechávaly prakticky bez povšimnutí. Dobíjení raněných, plenění a násilí vůči civilnímu obyvatelstvu byly běžnými praktikami válek.\n\nTeprve 19. století přineslo důležitou kvalitativní změnu - Henrimu Dunantovi se podařilo přesvědčit hlavní mocnosti k uzavření mnohostranné úmluvy - zrodilo se tak smluvní mezinárodní humanitární právo. Touto úmluvou byla Ženevská úmluva nyní známá jako První Ženevská úmluva o zlepšení osudu raněných příslušníků ozbrojených sil v poli, a stalo se tak v Ženevě roku 1864 na diplomatické konferenci svolané Mezinárodním výborem Červeného kříže. Mezinárodní Výbor Červeného Kříže byl založen roku 1863 právě H. Dunantem, pod záštitou švýcarské vlády. Tímto okamžikem byla ochrana obětí válek povýšena na státní záležitost, státy přijaly závazky platné vždy a na každém místě a díky vynutitelnosti těchto závazků se ochrana obětí ozbrojených konfliktů stala skutečností. V roce 1864 se 16 evropských zemí a některé americké státy účastnily konference v Ženevě ve Švýcarsku, na pozvání Švýcarské Federální Rady, z podnětu Ženevského výboru. Diplomatická konference byla svolána za účelem přijetí úmluvy pro zacházení s raněnými vojáky v boji.\n\nPrvní Ženevská úmluva se skládá z Preambule, osmi kapitol jež mají dohromady 64 článků, závěrečného ustanovení a dvou příloh:\n\nPrvní Ženevská úmluva byla podepsána po Ženevské konferenci z roku 1864, které se zúčastnily vlády Evropy a Ameriky, celkem 16 účastníků:\nNorsko a Švédsko podepsalo v prosinci 1864. Spojené státy americké a další země se připojili postupem času.\n\nHlavní principy první Ženevské úmluvy byly tři: (1) poskytovat úlevu raněným vojákům bez rozdílu k národnosti; (2) zajistit neutralitu lékařské péče, zdravotnického zařízení a zdravotnických jednotek pro padlé raněné vojáky; a (3) rozpoznat znak Mezinárodního červeného kříže jako reprezentující neutrální entitu. První Ženevská úmluva byla předchůdcem následných právních předpisů týkajících se humanitárního práva.\n\nŽenevské úmluvy byly sjednány a podepsány Československou republikou na Diplomatické konferenci konané roku 1949 v Ženevě. Tvoří je tyto úmluvy:\nV roce 1977 k těmto úmluvám přibyly Dodatkový protokol k Ženevským úmluvám, o ochraně obětí mezinárodních ozbrojených konfliktů (I. Protokol) a Dodatkový protokol k Ženevským úmluvám, o ochraně obětí ozbrojených konfliktů nemajících mezinárodní povahu (II. Protokol).\n\nPřijetí těchto ustanovení je výsledkem složitých  diplomatických jednání a přesvědčování. Fakt, že smluvními stranami Ženevských úmluv jsou prakticky všechny státy světa, je dokladem úspěšnosti těchto snah a tvoří z nich vpravdě univerzálně platný kodex. \n\nK posílení ochrany civilních osob a k rozšíření ochrany při konfliktech na území jedné země a vzhledem k nárůstu nových typů konfliktů a také novým způsobům vedení války byla svolána Diplomatická konference (1974-77), která na základě návrhu Mezinárodního Výboru Červeného Kříže přijala 8. 6. 1977 dva Dodatkové protokoly k Ženevským úmluvám (ČSSR je podepsala 6. 12. 1978)\n\nŽenevské úmluvy jsou součástí právního řádu České republiky a jejich ustanovení mají přednost před zákony (viz čl. 10 Ústavy ČR). , jelikož mezinárodní smlouvy jsou v České republice postaveny naroveň ústavním zákonům,\n\n\n\n\n\n"}
{"id": "686829", "url": "https://cs.wikipedia.org/wiki?curid=686829", "title": "Karel Černý (fotbalista)", "text": "Karel Černý (fotbalista)\n\nKarel Černý (1. února 1910 – ) byl český fotbalista, obránce.\n\nJako hráč SK Slavia Praha byl roku 1938 povolán do reprezentačnímu výběru na mistrovství světa ve Francii. Nenastoupil však v žádném zápase šampionátu a nepřipsal si ani žádný jiný reprezentační start. Ve Slavii na sebe upozornil především v semifinále Středoevropského poháru s AC Janov 1893, který hrála Slavia na hřišti Sparty na Letné roku 1938. Černý ve 22. minutě brutálně fauloval italského fotbalistu Bertoniho a způsobil mu dvojitou frakturu holeně. Atmosféra velmi zhoustla a vyústila v bitku na hřišti, při níž musela zasahovat i policie.\n\nV lize hrál za SK Plzeň, SK Židenice, SK Slavia Praha a SK Nusle. Nastoupil ve 170 utkáních.\n\n"}
{"id": "686832", "url": "https://cs.wikipedia.org/wiki?curid=686832", "title": "Calera de León", "text": "Calera de León\n\nCalera de León je španělské město situované v provincii Badajoz (autonomní společenství Extremadura).\n\nObec je vzdálena 101 km od Sevilly a 126 km od města Badajoz. Patří do okresu Tentudía a soudního okresu Zafra. Na okraji obce se nachází nejvyšší hora provincie Badajoz Tentudia (1 104 m n. m.).\n\nV roce 1834 se obec stává součástí soudního okresu Fuente de Cantos. V roce 1842 čítala obec 319 usedlostí a 1251 obyvatel.\n"}
{"id": "686835", "url": "https://cs.wikipedia.org/wiki?curid=686835", "title": "Calzadilla de los Barros", "text": "Calzadilla de los Barros\n\nCalzadilla de los Barros je španělské město situované v provincii Badajoz (autonomní společenství Extremadura).\n\nObec je vzdálena 22 km od Zafry, 47 km od Almendraleja, 77 od Méridy, 93 km od Badajozu, 166 km od Villanueva de la Sereny a 122 km od Don Benita. Patří do okresu Zafra - Río Bodión a soudního okresu Zafra. Obcí prochází národní silnice N-630 a dálnice A-66.\n\nV roce 1834 se obec stává součástí soudního okresu Fuente de Cantos. V roce 1842 čítala obec 214 usedlostí a 840 obyvatel.\n"}
{"id": "686836", "url": "https://cs.wikipedia.org/wiki?curid=686836", "title": "Édouard Roger-Vasselin", "text": "Édouard Roger-Vasselin\n\nÉdouard Roger-Vasselin (* 28. listopadu 1983 Gennevilliers, Hauts-de-Seine) je francouzský profesionální tenista a vítěz mužské čtyřhry na French Open 2014 s krajanem Julienem Benneteauem. Ve své dosavadní kariéře na okruhu ATP Tour vyhrál dvacet deblových turnajů. Na challengerech ATP a okruhu Futures získal sedm titulů ve dvouhře a šestnáct ve čtyřhře.\n\nNa žebříčku ATP byl ve dvouhře nejvýše klasifikován v únoru 2014 na 35. místě a ve čtyřhře pak v listopadu téhož roku na 6. místě. Trénuje ho Nicolas Renavand. Dříve tuto roli plnil Antoine Quinquis.\n\nJeho otcem je bývalý francouzský tenista Christophe Roger-Vasselin, semifinalista dvouhry na French Open 1983.\n\nV roce 2001 se stal francouzským šampionem ve dvouhře dorostenců do 18 let.\n\nDo premiérového finále dvouhry se na okruhu ATP Tour probojoval během březnového Delray Beach International Tennis Championships 2013, kde nestačil na favorizovaného Lotyše Ernestsa Gulbise ve dvou setech. Také z lednového Aircel Chennai Open 2014, konaného v indické Čennaí, odešel jako poražený finalista. Nad jeho síly byl Švýcar Stanislas Wawrinka, který o tři týdny později získal trofej na Australian Open.\n\nNa nejvyšší grandslamové úrovni vyhrál s krajanem Julienem Benneteauem mužskou čtyřhru na French Open 2014, když ve finále porazili španělský pár Marcel Granollers a Marc López. V závěru sezóny se pak oba probojovali do semifinále debla na Turnaje mistrů 2014.\n\n"}
{"id": "686837", "url": "https://cs.wikipedia.org/wiki?curid=686837", "title": "Dovednost", "text": "Dovednost\n\nDovednost (angl. skill) je učením a praxí získaná dispozice ke správnému, kvalitnímu, rychlému a úspornému vykonávání určité činnosti vhodnou metodou. Jinými slovy jde o vlastnost živého objektu, která vyjadřuje jeho schopnosti.\n\nKlasická psychologie rozděluje zpravidla dovednosti na intelektové, senzomotorické a motorické. Poslední dobou se však používá pojmu i v jiných oblastech, například v pojmech sociální dovednost, asertivní dovednost aj., kde bývá občas nahrazován výrazem kompetence.\n\nV psychologii, zejména v manažersky zaměřených oborech, bývá používáno ještě rozlišení na takzvané měkké a tvrdé dovednosti, uváděné zpravidla pod anglickým názvem:\n\nBehaviorální psychologie má svou vlastní, poměrně přesnou definici slova dovednost, jejímž cílem je vyloučit jakékoliv vrozené dispozice. Podle behaviorismu se jakákoliv reakce musí alespoň jednou objevit, aby mohla být odměněna (např. uspokojením). Uspokojení samo však nemůže vyvolat reakci, pouze zvyšuje pravděpodobnost stejného chování i v budoucnu. Můžeme však samozřejmě pozorovat pouze častost tohoto budoucího chování, nikoli pravděpodobnost k němu.\n\nTakto se neobehaviorismus vyhýbá definici vloh či schopností k nějaké dovednosti. Dovednost je pozorovaná častost určitého chování, nikoli skryté vlohy, předpoklady apod.\n\n\n"}
{"id": "686839", "url": "https://cs.wikipedia.org/wiki?curid=686839", "title": "Campanario (Badajoz)", "text": "Campanario (Badajoz)\n\nCampanario je španělské město situované v provincii Badajoz (autonomní společenství Extremadura).\n\nMěsto se nachází mezi městy Villanueva de la Serena a Castuerou na řece Guadianě. Část hranic města je tvořena řekou jménem Zújar. Je vzdáleno 139 km od města Badajoz. Patří do okresu La Serena a soudního okresu Villanueva de la Serena. Obcí prochází silnice EX-104.\n\nV roce 1834 se obec stává součástí soudního okresu Villanueva de la Serena. V roce 1842 čítala obec 1 383 usedlostí a 5 406 obyvatel.\n"}
{"id": "686841", "url": "https://cs.wikipedia.org/wiki?curid=686841", "title": "Campillo de Llerena", "text": "Campillo de Llerena\n\nCampillo de Llerena je španělské město situované v provincii Badajoz (autonomní společenství Extremadura).\n\nObec je vzdálena 46 km od Llereny a 128 km od města Badajoz. Patří do okresu Campiña Sur a soudního okresu Llerena. Obcí prochází silnice EX-103 a EX-211.\n\nV roce 1594 obec čítala 404 obyvatel. V roce 1834 se obec stává součástí soudního okresu Llerena. V roce 1842 čítala obec 263 usedlostí a 1 002 obyvatel.\n"}
{"id": "686842", "url": "https://cs.wikipedia.org/wiki?curid=686842", "title": "Josef Meissner", "text": "Josef Meissner\n\nJosef Meissner (* 21. října 1893, Praha-?) byl tzv. asociační kapitán (což byla funkce odpovídající zhruba dnešní funkci trenéra národního mužstva) československé fotbalové reprezentace na mistrovství světa ve Francii roku 1938. \n\n"}
{"id": "686845", "url": "https://cs.wikipedia.org/wiki?curid=686845", "title": "Capilla (Badajoz)", "text": "Capilla (Badajoz)\n\nCapilla je španělské město situované v provincii Badajoz (autonomní společenství Extremadura).\n\nObec je vzdálena 43 km od Castuery a 211 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 84 usedlostí a 287 obyvatel.\n"}
{"id": "686846", "url": "https://cs.wikipedia.org/wiki?curid=686846", "title": "Jan Hable", "text": "Jan Hable\n\nJan Hable (* 4. ledna 1989 v Hradci Králové) je bývalý český fotbalový záložník, který ukončil profesionální kariéru ve 27 letech. Na amatérské úrovni působí od roku 2016 v českém klubu FK Náchod a zároveň podniká. Mimo Česko působil na klubové úrovni v Itálii a Řecku.\n\nS fotbalem začínal v Hradci Králové, kde prošel všemi mládežnickými kategoriemi. V roce 2006 se propracoval do prvního týmu. V roce 2007 se přesunoval do Florencie. Zde za Fiorentinu nenastoupil k jedinému utkání a po hostování v Baníku Ostrava přestoupil do italského druholigového Ascoli. Poté hrál v řecké Kerkyře, která odkoupila 50 % práv od Ascoli. V únoru 2013 se Jan Hable vyvázal ze smlouvy, neboť řecký klub neplnil své závazky. Arbitrážní soud rozhodl ve hráčův prospěch. Následně přestoupil do Baníku Ostrava. V Baníku odehrál 19 ligových zápasů a v lednu 2014 přestoupil do Hradce Králové, ve kterém začínal profesionální kariéru. V druholigové sezoně 2013/14 postoupil s Hradcem Králové do nejvyšší soutěže. Po roce však klub sestoupil zpět do druhé ligy. V lednu 2016 ukončil ve 27 letech profesionální kariéru. \n\nNa amatérské úrovni pokračoval v týmu FK Náchod v krajském přeboru a divizi.\n\nJan Hable nastupoval za některé mládežnické výběry České republiky (od kategorie do 16 let). S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\n"}
{"id": "686849", "url": "https://cs.wikipedia.org/wiki?curid=686849", "title": "Carmonita", "text": "Carmonita\n\nCarmonita je španělské město situované v provincii Badajoz (autonomní společenství Extremadura).\n\nObec je vzdálena 34 km od Méridy a 78 km od města Badajoz. Patří do okresu Tierra de Mérida - Vegas Bajas a soudního okresu Mérida.\n\nV roce 1834 se obec stává součástí soudního okresu Mérida. V roce 1842 čítala obec 57 usedlostí a 171 obyvatel.\n"}
{"id": "686856", "url": "https://cs.wikipedia.org/wiki?curid=686856", "title": "Du Collège (stanice metra v Montréalu)", "text": "Du Collège (stanice metra v Montréalu)\n\nDu Collège je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí druhá, ve směru od Montmorency třicátá. Stanice leží v hloubce 17,1 m. Její vzdálenost od předchozí stanice Côte-Vertu činí 777,24 metrů a od následující stanice De la Savane 1 281,69 metrů.\n\nStanice Du Collège byla otevřena 9. ledna 1984. Tato stanice sloužila jako konečná oranžové linky od svého otevření až do otevření dnešní konečné stanice Côte-Vertu.\n\nStanici projektovali architekti Gilles S. Bonnetto a Jacques Garand. Svá umělecká díla zde umístili Lyse Charland Favretti, Pierre Osterrath\na Aurelio Sandonato.\nTato stanice se nachází v západní větvi oranžové linky. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980–1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "686859", "url": "https://cs.wikipedia.org/wiki?curid=686859", "title": "Huanghetitan", "text": "Huanghetitan\n\nHuanghetitan (\"Titán od Žluté řeky\") byl rodem velkého sauropodního dinosaura ze skupiny Titanosauria, který žil v období spodní křídy na území dnešní Číny (provincie Gansu a Che-nan). Šlo o vývojově primitivního titanosauriforma. \n\nTypový druh \"H. liujiaxiaenensis\" byl zřejmě menším sauropodem, který dosahoval délky asi 12 metrů a hmotnosti kolem 3000 kilogramů. Největší jedinci však mohli dosáhnout hmotnosti přes 15 000 kilogramů (zhruba jako tři sloni afričtí).\n\nV roce 2007 byl popsán další druh tohoto rodu, \"H. ruyangensis\". Ten je zajímavý zejména svými obřími rozměry. Spolu s rody \"Daxiatitan\" a \"Ruyangosaurus\" patří mezi největší známé sauropody z Asie. Žebra tohoto dinosaura jsou dlouhá téměř 3 metry a podle paleontologů se jedná o dinosaura s jednou z největších hrudních dutin. Ve stejné studii, ve které byl popsán \"H. ruyangensis\", stanovili autoři novou čeleď pro tyto sauropody, Huanghetitanidae. Zástupci této čeledi představují bazální zástupce titanosaurů, vývojově spadají zhruba mezi rod \"Euhelopus\" a čeleď Andesauridae.\n\nNejdelší dochované žebro tohoto dinosaura je dlouhé 293 centimetrů, což představuje jedno z nejdelších známých žeber u sauropodních dinosaurů (po žebru severoamerického druhu \"Supersaurus vivianae\" o délce 305 cm).\n\n"}
{"id": "686865", "url": "https://cs.wikipedia.org/wiki?curid=686865", "title": "Karol Borhy", "text": "Karol Borhy\n\nKarol Borhy (23. června 1912, Budapešť – 9. ledna 1997, Lučenec) byl slovenský fotbalový trenér, vedl československou fotbalovou reprezentaci na mistrovství světa ve Švýcarsku roku 1954. Reprezentační mužstvo trénoval v letech 1953–1954. Získal mistrovský titul s ČH Bratislava v roce 1959. V letech 1961–1962 trénoval i konkurenční Slovan Bratislava. Nejčastěji usedl na lavičku Jednoty Trenčín, proto také v Trenčíně dnes existuje fotbalový halový turnaj nesoucí jeho jméno: \"Memoriál Karola Borhyho\". Působil jako trenér i v Kuvajtu. Měl přezdívku „Karči-báči“.\n\n\n"}
{"id": "686869", "url": "https://cs.wikipedia.org/wiki?curid=686869", "title": "Tomáš Konečný", "text": "Tomáš Konečný\n\nTomáš Konečný (11. října 1973 v Olomouci) je bývalý český profesionální cyklista. Svou kariéru započal roku 1985 v Slavoji Loštice a od roku 1996 byl profesionálním cyklistou, svou profesionální kariéru ukončil v profesionálním týmu Telecom (německý tým). Ve své kariéře vyhrál etapu na Vueltě v roce 2001 a celkově se na ní umístil na 12. místě. Svou kariéru završil ve věku 34 let cyklokrosovou exhibicí s názvem O pohár vesnice Střeň, kde porazil Pavla Boudného na druhém místě a Romana Kreuzigera na třetím místě. \n\n\n\n"}
{"id": "686871", "url": "https://cs.wikipedia.org/wiki?curid=686871", "title": "HTC Hero", "text": "HTC Hero\n\nHTC Hero (v některých zemích jako T-Mobile G2 Touch) je smartphone vyráběný firmou HTC s operačním systémem Android. Je to již třetí telefon od této společnosti se systémem Android. Telefon byl ohlášen 24. června 2009 a v době příchodu na trh byl dodáván se systémem Android verze 1.5. V červnu roku 2010 byla uvolněna aktualizace na verzi 2.1. Telefon je dodáván s grafickou nadstavbou systému s HTC Sense.\n\n\n"}
{"id": "686879", "url": "https://cs.wikipedia.org/wiki?curid=686879", "title": "Seznam nejvyšších budov v Polsku", "text": "Seznam nejvyšších budov v Polsku\n\nSeznam 30 nejvyšších dokončených budov v Polsku.\n"}
{"id": "686885", "url": "https://cs.wikipedia.org/wiki?curid=686885", "title": "Supergravitace", "text": "Supergravitace\n\nV teoretické fyzice, supergravitace (supergravitační teorie) je teorie pole, která kombinuje principy supersymetrie a obecné relativity. To naznačuje, že u supergravitace je supersymetrie lokální symetrie (v kontrastu k non-gravitačním teoriím supersymetrie, jako je Minimální supersymetrický standardní model (MSSM)).\n"}
{"id": "686887", "url": "https://cs.wikipedia.org/wiki?curid=686887", "title": "Lucemburská velkovévodská rodina", "text": "Lucemburská velkovévodská rodina\n\nSoučasná lucemburská panovnická (velkovévodská) rodina sestává z JV velkovévody Jindřicha (Henri) I. (* 16. dubna 1955 na zámku Betzdorf), nejstaršího syna velkovévodského páru Jana a Joséphine Charlotte, jeho manželky Marie Terezy Lucemburské a jeho příbuzných.\nJeho děti jsou:\n\nMezi další blízké příbuzné Velkovévody Jindřicha patří čtyři sourozenci:\n\nPo smrti velkovévody Viléma IV. z Lucemburku přísně vzato vymřela linie Nasavsko-Weilburská, nicméně skrze ženskou následnici trůnu, Marii Adlétu a Šarlotu stále žijí potomci. Sňatkem Šarloty s princem Felixem Bourbonsko-Parmským přechází rodová linie Nasavských do větve Bourbon-Parma. Z politických důvodů se však rodina vládnoucích velkovévodů nazývá stále dynastií nasavskou (\"de Nassau\") (ve článku 3. lucemburské ústavy je pevně stanovena dynastie z Nasavy jako vládnoucí). Tato dynastická okolnost je patrná z Jindřichova velkého znaku. Ten zahrnuje jak znak Lucemburska a Nasavska, tak i znak Bourbonsko-Parmský (tři lilie králů Francie, červený lem vévodů z Anjou). Z tohoto symbolismu je možno vyčíst jeho titul \"Velkovévody Lucemburského z rodu Nasavského, vycházejícího z rodu Bourbonsko-Parmského\".\n"}
{"id": "686894", "url": "https://cs.wikipedia.org/wiki?curid=686894", "title": "Milan Pásek", "text": "Milan Pásek\n\nMilan Pásek (29. května 1920, Brno – 27. prosince 1990, Brno) byl český režisér, herec, divadelní ředitel a vysokoškolský pedagog.\n\nPocházel z rodiny divadelních ochotníků, byl nejstarším ze třech bratrů. Studoval na strážnickém gymnáziu, po náhlé smrti otce se rodina přestěhovala do Brna. Později zahájil studium práv, po uzavření vysokých škol Němci pokračoval ve studiu na brněnské konzervatoři (absolutorium 1943). K jeho profesorům zde patřili např. Rudolf Walter a Zdenka Gräfová. Jako student účinkoval na školní scéně \"Nový domov\" na Falkensteinerově ulici a statoval v zemské činohře \"Na Veveří\". Zde poznal práci režisérů a herců Aleše Podhorského, Jana Škody, Josefa Skřivana, Jarmily Kurandové, Vlasty Fabianové, Karla Högera a dalších.\n\nŠlo o významnou osobnost českého divadla, neboť spoluzakládal Svobodné divadlo (1945) spolu s Rudolfem Walterem a Jiřím Krohou. Toto divadlo se stalo druhou profesionální scénou v Brně a bylo pokračovatelem poloprofesionálního divadelního podniku \"Komorní hry Radosti ze života\", který zahájil činnost dne 25. února 1942 z popudu R. Waltera, který byl vedoucím dramatického oddělení Státní konzervatoře hudby v Brně.. Walter tak reagoval na uzavření Zemského divadla 11. listopadu 1941.)\n\nS Walterem působil rovněž v letech 1942–1944 v Beskydském divadle v Hranicích. V roce 1945 Pásek přijal nabídku E.F.Buriana, tehdejšího ředitele Národního divadla v Brně, opustil místo ředitele ve Svobodném divadle a v  letech 1945 až 1953 byl uměleckým šéfem, režisérem a příležitostným hercem činohry brněnského Zemského/Státního divadla. V roce 1954 nastoupil v divadle v Novém Jičíně.\n\nPozději působil v Divadle Vítězného února v Hradci Králové (ředitel a režisér 1954–1967) a v letech 1967 až 1989 se vrátil do brněnského Divadla bratří Mrštíků na pozici jeho ředitele a režiséra.\nPedagogicky činný byl v oborech herectví a režie na konzervatoři i na JAMU.\n\nPůsobil jako tzv. experimentující režisér, hledal nové postupy a výrazové prostředky, včetně netradičního řešení divadelního prostoru (hlediště i jeviště).\n\n\n\n"}
{"id": "686899", "url": "https://cs.wikipedia.org/wiki?curid=686899", "title": "Kotrč kadeřavý", "text": "Kotrč kadeřavý\n\nKotrč kadeřavý \"(Sparassis crispa)\" je mohutná jedlá chorošovitá houba keříčkovitého vzhledu, která parazituje převážně na kořenech borovic.\n\nPlodnice měří asi 10–20 cm, nezřídka však až 40 cm v průměru nebo ještě více (taková plodnice je i několik kilogramů těžká), je keříčkovitě uspořádaná, kulovitého či podlouhle oválného tvaru; zdálky připomíná hlávku květáku. Plodnice na bázi vyrůstá z hluboce kořenujícího tlustého třeně, který se přímo u země rozvětvuje na mnoho silnějších větví, které se dále opakovaně větví až na malé ploché větévky na povrchu plodnice, které jsou výrazně zkroucené a zvlněné, na okrajích často drobně zoubkaté nebo až roztřepené.\n\nHouba je v mládí světlá a bílá až světle okrová, postupně žloutne až do žlutohnědé barvy, někdy s růžovým či světle rezavým odstínem. Větvičky jsou na okrajích tmavší než bledý vnitřek plodnice, ostří plochých větévek bývá někdy tmavé.\n\nVětévky jsou lámavé a křehké až poněkud chrupavčité; světlá dužnina silnějších vnitřních větví je trochu tužší. Mívá celkem nápadnou oříškovou či kořenitou vůni a chuť.\n\nKotrč kadeřavý lze nalézt od července až do října, nijak hojně.\nRoste nejčastěji u paty kmene borovice, případně na borovicovém kořenu zanořeném v zemi či vystouplém na povrch, na pařezu či trouchnivém padlém kmeni borovice nebo i na složeném borovém dřevě.\nVzácně se vyskytuje i na živém či mrtvém dřevě jiných jehličnatých stromů, například modřínů či smrků.\n\nHouba na živém dřevě jehličnanů parazituje a způsobuje jeho „hnilobu“, mrtvé pařezy atd. pak rozkládá a vyživuje se saprofyticky.\n\nKotrč je jedlá houba, považovaná za velice chutnou, proto bývá dost často sbírán houbaři. Kromě příjemné chuti je jeho výhodou i snadná zapamatovatelnost druhu a praktická nemožnost záměny za jedovatou houbu a také zpravidla značná velikost. Rozhodně je však radno vyhnout se sběru starších plodnic.\n\nHoubu je nutno důkladně očistit, nejlépe vymýt ve vodě, neboť mezi jednotlivými větévkami obvykle ulpívá jehličí a hlína a může mezi ně zalézat hmyz. Z kotrče bývá připravována nepravá dršťková polévka, guláš, hodí se k nakládání do octa i k mnohému jinému využití. Kotrč kadeřavý je v ČR podle platné vyhlášky zařazen do seznamu hub určených pro prodej.\n\nZbylé dva druhy kotrčů, které se v ČR vyskytují, jsou velice vzácné a jsou si vzájemně podobné. Oba druhy mají větvičky tlustší, široké a na okrajích spíše rovné, nikoliv zkroucené a střapaté. Mají bledě žlutobílou barvu. Dále se liší svou ekologií:\nOba výše zmíněné druhy jsou jedlé, avšak ohrožené a proto zasluhují ochrany.\n\n\n"}
{"id": "686904", "url": "https://cs.wikipedia.org/wiki?curid=686904", "title": "Jiří Trnka (fotbalista)", "text": "Jiří Trnka (fotbalista)\n\nJiří Trnka (2. prosince 1926 − 1. března 2005) byl český fotbalista, československý reprezentant a účastník mistrovství světa roku 1954 ve Švýcarsku (sehrál oba zápasy ve skupině, proti Rakousku i Uruguayi). Za československou reprezentaci odehrál 23 zápasů a v nich dal 3 góly. V československé lize vybojoval třikrát mistrovský titul, jednou se Slavií Praha (1948) a dvakrát s Duklou Praha (1953, 1956).\n\n"}
{"id": "686907", "url": "https://cs.wikipedia.org/wiki?curid=686907", "title": "Ladislav Hlaváček", "text": "Ladislav Hlaváček\n\nLadislav Hlaváček (26. červen 1925 – 21. duben 2014) byl český fotbalista, československý reprezentant a účastník mistrovství světa roku 1954 ve Švýcarsku (sehrál oba zápasy ve skupině, proti Rakousku i Uruguayi). Za československou reprezentaci odehrál 15 zápasů a v nich dal 5 gólů. V československé lize vybojoval dvakrát mistrovský titul, jednou se Slavií Praha (1948) a jednou s Duklou Praha (1956). Do Slavie přišel z AFK Kolín, působil v ní v letech 1948–1952. Za Slavii sehrál 178 utkání, ve kterých vstřelil 148 branek.\n\n"}
{"id": "686909", "url": "https://cs.wikipedia.org/wiki?curid=686909", "title": "Zdeněk Procházka", "text": "Zdeněk Procházka\n\nZdeněk Procházka (12. ledna 1928 – říjen 2016) byl český fotbalista, československý reprezentant a účastník mistrovství světa roku 1954 ve Švýcarsku (nenastoupil ovšem v žádném zápase šampionátu).\n\nZa československou reprezentaci odehrál 8 zápasů a v nich dal 1 gól. V československé lize vybojoval dvakrát mistrovský titul, a to se Spartakem Praha Sokolovo (1952, 1954). Do Sparty přišel z Viktorie Žižkov, v níž hrál v letech 1946–1952 a po ukončení angažmá v letenském klubu se do ní zase vrátil a působil zde v letech 1961–1965. Celkem odehrál 188 ligových zápasů a v nich dal 17 gólů. Měl přezdívku \"Frigo\".\n\n\n"}
{"id": "686910", "url": "https://cs.wikipedia.org/wiki?curid=686910", "title": "Jiří Hledík", "text": "Jiří Hledík\n\nJiří Hledík (19. dubna 1929, Pardubice – 25. dubna 2015, Hradec Králové) byl český fotbalista, československý reprezentant a účastník mistrovství světa roku 1954 ve Švýcarsku (nastoupil v zápase s Uruguayí). Roku 2006 získal Cenu Václava Jíry.\n\nZa československou reprezentaci odehrál 28 zápasů a v nich dal 1 gól. V československé lize vybojoval mistrovský titul v roce 1960 jakožto hráč Spartaku Hradec Králové, jehož byl tehdy pilířem. Titul pro Hradec byl senzací, byl to první mistrovský titul, který neputoval do Prahy či Bratislavy. V Hradci hrál v letech 1958–1966, nastoupil za něj k 122 ligovým zápasům a dal v nich 10 branek. Než se dostal do Hradce, prošel kluby Slavoj Pardubice, Křídla vlasti Olomouc, ÚDA Praha a Sparta Praha. Celkem v lize odehrál 207 zápasů a dal 10 branek. V Poháru mistrů evropských zemí nastoupil ve 4 utkáních.\n\n"}
{"id": "686917", "url": "https://cs.wikipedia.org/wiki?curid=686917", "title": "Pentoda", "text": "Pentoda\n\nPentoda je elektronka s pěti elektrodami – katodou, anodou a třemi mřížkami. Byla vyráběna v mnoha provedeních a velikostech a stala se po 2. světové válce jednou z nejčastěji používaných elektronek až do nahrazení elektronek polovodiči.\n\nPentoda vznikla postupným vývojem z triody a tetrody. První dvě mřížky směrem od katody mají stejný význam jako v tetrodě: první mřížka nejblíže katodě je řídící (je připojena na zdroj signálu) a druhá mřížka je stínící (je připojena na zdroj kladného napětí, jenž je stejné nebo větší než anodové). Třetí mřížka je brzdící (hradící) a má za úkol zabránit sekundární zpětné emisi elektronů z anody na stínící mřížku. Je obvykle spojena s katodou. Díky zápornému potenciálu odpuzuje elektrony o nízké rychlosti, které jsou rychlými elektrony vyráženy (zpětně emitovány) z anody. Tyto elektrony jsou odpuzeny zpět na anodu. Hradící mřížka podstatně neomezuje anodový proud, jelikož je řídká a působí v místě, kde primární elektrony už mají značnou rychlost, zatímco sekundární elektrony z anody mají rychlost nepatrnou, takže pro ty tvoří nepřekonatelnou překážku.\n\nPentoda je výrobně složitější než tetroda. Průběh jejích charakteristik je ovšem jednodušší. Její anodový vnitřní odpor i zesilovací činitel jsou ještě větší než u tetrody, a skoro stokrát větší než než u triody. Hodí se jak pro zesílení malých výkonů, tak pro stupně koncové, kde se žádá značný výkon výstupního signálu. Ve výkonových stupních dosahuje se s pentodou účinností, která se blíží největší hodnotě 0,5, dosažitelné za ideálních podmínek. \"Proto je pentoda snad nejčastěji používaným druhem elektronky.\"\n\nTetrody výkonového typu, kterých se dnes někdy používá, jsou vlastně pentody, v nichž je hradící mřížka nahrazena pomocnou elektrodou jiného než mřížkového tvaru a vhodným tvarem anody, tyto tzv. \"svazkové tetrody\" mají v plném rozsahu vlastnosti pentody.\n\n\n\nTyto tři skutečnosti jsou důvodem, proč se triody dosud často používá, zejm. v měřících a řídících přístrojích.\n\n"}
{"id": "686920", "url": "https://cs.wikipedia.org/wiki?curid=686920", "title": "Emil Pažický", "text": "Emil Pažický\n\nEmil Pažický (14. října 1927 Považský Chlmec – 21. listopadu 2003 Bratislava) byl slovenský fotbalista, československý reprezentant a účastník mistrovství světa roku 1954 ve Švýcarsku (nastoupil v obou zápasech základní skupiny, s Uruguayí i Brazílií). Za československou reprezentaci odehrál 18 zápasů a v nich dal 7 gólů.\n\nJeho mladší bratr Vladimír Pažický byl také prvoligovým fotbalistou, v ročníku 1953 (hrán systémem jaro–podzim) hráli společně za bratislavský Slovan.\n\nV československé lize vybojoval tři mistrovské tituly se Slovanem Bratislava (tehdy nesoucím název Sokol Národné výbory Bratislava) v sezonách 1949, 1950 a 1951 (všechny hrány systémem jaro–podzim). Byl pilířem tehdejšího týmu, který jako první dokázal prolomit hegemonii pražských klubů. V ročníku 1955 byl nejlepším střelcem československé ligy. Celkem vstřelil v lize 123 ligových gólů a je tak členem Klubu ligových kanonýrů. V lize odehrál 251 zápasů. V Poháru mistrů evropských zemí nastoupil ve 4 utkáních a dal 2 góly.\n\n\n"}
{"id": "686924", "url": "https://cs.wikipedia.org/wiki?curid=686924", "title": "Volksmarine", "text": "Volksmarine\n\nVolksmarine bylo námořní složkou ozbrojených sil Německé demokratické republiky. Existovalo v letech 1956–1990. Po zániku NDR bylo včleněno do německého námořnictva, které většinu jeho lodí rychle vyřadilo.\n\nNDR vznikla po druhé světové válce v sovětské okupační zóně Německa, tedy v prostoru, který se měl stát hlavním bojištěm případné nové války mezi Západem a SSSR. Na Sovětský svaz plně orientovaný režim brzy začal s výstavbou vlastních ozbrojených sil, zahrnujících i námořnictvo, mezi jehož hlavní úkoly patřila pobřežní obrana, protiponorková obrana a ostraha hranic. Námořnictvo přitom tvořila spíše menší plavidla – korvety, raketové a torpédové čluny, hlídkové lodě, minolovky a výsadková plavidla. Naopak nevlastnilo ponorky. Jeho hlavním rivalem byla západoněmecká Bundesmarine.\n"}
{"id": "686925", "url": "https://cs.wikipedia.org/wiki?curid=686925", "title": "Dodo Gombár", "text": "Dodo Gombár\n\nDodo Gombár (rodným jménem Jozef Gombár, * 3. června 1973, Trnava) je slovenský divadelní režisér.\n\nPoté co vystudoval gymnázium, započal studium na činoherní fakultě VŠMU v Bratislavě – obor divadelní režie. Od roku 2000 působí na volné noze v řadě evropských divadel, včetně českých i slovenských. Angažmá přijal roku 2006 v Městském divadle Zlín. Zde nastudoval mnoho her, včetně muzikálů např. \"Faust\", \"Tři sestry\",\" Mistr a Markétka\", \"Šumař na střeše\", \"Limonádový Joe\", \"Kabaret\" nebo \"Balada pro banditu\". Divadlo opustil roku 2009. Celkem má na svém kontě více než 60 režijních počinů. Od roku 2010 je uměleckým šéfem Švandova divadla.\n\n"}
{"id": "686930", "url": "https://cs.wikipedia.org/wiki?curid=686930", "title": "Fish and chips", "text": "Fish and chips\n\nFish and chips (: \"ryba a hranolky\") je oblíbený pokrm rychlého občerstvení, který vznikl ve Velké Británii v roce 1858 nebo 1863. Skládá se z ryby smažené v těstíčku (obvykle treska) a tlustých smažených hranolků, které se tradičně polévají sladovým octem a sypou solí.\n\nToto jídlo je tradičně spojováno s Velkou Británií a Irskem, kde se i nadále těší velké oblibě, stejně jako v oblastech, které byly v minulosti britskými koloniemi, jako je Austrálie, Nový Zéland a Kanada.\n\nFish and chips se stalo klasickým pokrmem britské dělnické třídy v druhé polovině 19. století díky rychlému rozmachu lovu vlečnou sítí v Severním moři a výstavbě železnice, která spojila přístavy s velkými městy.\n\nFish and chips jsou nejen jídlem, ale i společenským fenoménem, který je těsně spjat s kulturou země.\n"}
{"id": "686937", "url": "https://cs.wikipedia.org/wiki?curid=686937", "title": "Okres Loudoun", "text": "Okres Loudoun\n\nOkres Loudoun je správní jednotkou v severní části commonwealthu Virginie. V roce 2010 v něm žilo 312 311 lidí; výrazný nárůst od roku 2000. Okresní město je Leesburg.\n\nDnešní Loudoun byl součást většího území, rozkládajícím se mezi řekami Potomac a Rappahannock, darovaného anglickým králem Karlem II. sedmi šlechticům v roce 1649. Mezi lety 1653 až 1730 vznikly na jeho místě vznikly okresy Westmoreland, Stafford a Prince William, v roce 1742 pak na zbytku půdy vznikl okres Fairfax, jehož západní část byla vydělena roku 1757 a pojmenována Loudoun po Johnu Campbellovi, 4. Earlu z Loudounu, veliteli všech britských ozbrojených sil v Severní Americe a v letech 1756 až 1759 i guvernérovi Virginie. Osídlování Loudounské oblasti začalo v období let 1725–1730 příchozími z Pensylvánie, New Jersey a Marylandu. Ve stejné době se do kraje stěhovali i kolonisté anglického šlechtického původu z východní Virginie, kteří zde zakládali tabákové plantáže. Ve 20. letech 18. století se skupiny kvakerů, Němců, Irů a Skotských Irů usídlovali v Catoctin Mountains a založili osady Waterford, Goose Creek (nyní Lincoln), Harmony (dnešní Hamilton) a Union (později přejmenovaný na Unison). Po porážce Britů u Fort Duquesne roku 1755 přišli uprchlíci z údolí Shenandoah a zabydleli se v západním Loudounu. Během britsko-americké války sloužil okres Loudoun jako útočiště pro prezidenta Jamese Madisona a cenné archiválie, například Deklaraci nezávislosti a jiné. V občanské válce na území okresu utkali vojska Konfederace a Unie v bitvě u Ball’s Bluff, která skončila konfederačním vítězstvím. Další zvrat nastal vybudováním Dullesova mezinárodního letiště v 60. letech 20. století. Poklidný okres s dlouhodobým počtem 20 000 obyvatel a zemědělský rázem se začal dynamicky rozvíjet. Od té doby se počet obyvatel okresu zečtyřnásobil.\n\nPlocha okresu je 1350 km², z toho 0,24 % je voda. Okres se nachází v severní Virginii, severní a severovýchodní hranici tvoří řeka Potomac, na jihozápadě do okresu zasahuje Catoctin Mountains. Na severu sousedí s Marylandem, na severozápadě se Západní Virginií a na západě, jihu a východě s dalšími virginskými okresy.\n\n\nPři oficiálním odhadu v letech 2005-2009 měl okres 277 465 obyvatel bydlících v 100 433 domácnostech a hustotu osídlení 206 ob./km. Obyvatel do 5 let věku bylo 9,5 %, 22,3 % ve věku 5-19, 62,3 % ve věku 20-64 let a 5,9 % mělo 65 let a víc. Průměrný věk byl 34,2 let. Rozdělení podle ras bylo: 73,2 % běloši, 7,8 % černoši, 12,2 % Asiaté, 3,9 % jiná rasa, 2,7 % dvě a více ras, Indiáni a Inuité 0,1 %, Havajané a tichomořští ostrované také 1 % a Hispánci bez ohledu na rasu 10,1 %. Okres Loudoun měl nejvyšší medián příjmu domácnosti v celých USA (107 207 dolarů), druhý je sousední okres Fairfax.\n\n\n\n"}
{"id": "686939", "url": "https://cs.wikipedia.org/wiki?curid=686939", "title": "Har Michrot", "text": "Har Michrot\n\nHar Michrot (: הר מכרות) je vrch o nadmořské výšce 334 metrů v jižním Izraeli, v pohoří Harej Ejlat.\n\nNachází se cca 27 kilometrů severně od města Ejlat, 3 kilometry západně od vesnice Elifaz a cca 6 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o údolí vádí Nachal Timna na jižní straně (kde se rozevírá údolí Timna s archeologickými památkami) a Nachal Mangan a Nachal Sasgon na straně severní . Krajina v okolí hory je členěna četnými skalnatými vrchy. Na západě jsou to Cukej Timna, na jihu Har Timna, na východě Giv'at Sasgon. Dál k východu se terén svažuje do příkopové propadliny vádí al-Araba, kterou prochází dálnice číslo 90. Okolí hory je turisticky využíváno. Vede tudy Izraelská stezka.\n\n"}
{"id": "686944", "url": "https://cs.wikipedia.org/wiki?curid=686944", "title": "Cukej Timna", "text": "Cukej Timna\n\nCukej Timna (: צוקי תמנע) je vrch o nadmořské výšce 700 metrů v jižním Izraeli, v pohoří Harej Ejlat.\n\nNachází se cca 28 kilometrů severně od města Ejlat, 5 kilometrů severozápadně od vesnice Elifaz a cca 9 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního stupně, jehož svahy spadají na jižní a jihovýchodní straně strmě do hlubokých údolí, jimiž protékají vádí. Zejména jde o údolí vádí Nachal Timna (kde se rozevírá údolí Timna s archeologickými památkami), Nachal Mangan a Nachal Sasgon. Dál k východu se terén svažuje do příkopové propadliny vádí al-Araba, kterou prochází dálnice číslo 90. Krajina v okolí hory je členěna četnými skalnatými vrchy. Na jihu je to Har Timna, na východě Har Michrot a Giv'at Sasgon, na jihozápadě Har Berech. Vlastní vrcholová partie hory Cukej Timna má podobu ploché náhorní plošiny, kterou k severozápadu teče vádí Nachal Milchan. Okolí hory je turisticky využíváno. Vede tudy Izraelská stezka.\n\n"}
{"id": "686948", "url": "https://cs.wikipedia.org/wiki?curid=686948", "title": "Křetín (zámek)", "text": "Křetín (zámek)\n\nZámek Křetín je pseudoklasicistická budova nacházející se ve stejnojmenné obci Křetín v okrese Blansko.\n\nPrvní zmínka o tvrzi pochází z roku 1521, avšak zdejší rod vladyků z Křetína byl připomínán již ve stoletím 14. V 16. století byla tvrz Jindřichem Vojenickým z Vojenic přestavěna na renesanční zámek ve tvaru podkovy. V 17. století byla k zámku přistavěna kaple. Roku 1852 však zámek vyhořel. F. Walderode jej o devět let později přestavěl v hospodářské budovy a opodál nich postavil zcela nový zámek. Roku 1933 se majitelem zámku stal brněnský stavební podnikatel Hubert Svoboda, kterému v rámci uplatnění Benešových dekretů byl po válce zabaven. Od roku 1949 je v něm umístěna dětská ozdravovna, od roku 2011 léčebna.\n\nV roce 1947 zde byla odhalena pamětní deska připomínající narození křetínského rodáka pedagoga Františka Mareše.\n\nV okolí zámku je park z 19. století.\n\n\n"}
{"id": "686949", "url": "https://cs.wikipedia.org/wiki?curid=686949", "title": "Har Berech", "text": "Har Berech\n\nHar Berech (: הר ברך) je vrch o nadmořské výšce 829 metrů v jižním Izraeli, v pohoří Harej Ejlat.\n\nNachází se cca 26 kilometrů severně od města Ejlat, cca 9 kilometrů západně od vesnice Elifaz a cca 7 kilometrů od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Výrazný je zejména sráz na jihovýchodní a východní straně, do údolí vádí Nachal Timna (kde se rozevírá údolí Timna s archeologickými památkami). Vrcholová partie má mírnější terénní modelaci. Na severozápad z ní teče vádí Nachal Berech, na západ Nachal Botem, na sever Nachal Metek. Krajina v okolí hory je členěna četnými skalnatými vrchy. Na severovýchodě je to skalnatý sráz Cukej Timna, na východě Har Timna, na jihu Har Etek, na jihozápadě Har Bosmat. Okolí hory je turisticky využíváno. Vede sem provizorní silnice, poblíž hory prochází Izraelská stezka.\n\n"}
{"id": "686951", "url": "https://cs.wikipedia.org/wiki?curid=686951", "title": "Har Bosmat", "text": "Har Bosmat\n\nHar Bosmat nebo Har Basmat (: הר בשמת) je vrch o nadmořské výšce 847 metrů v jižním Izraeli, v pohoří Harej Ejlat.\n\nNachází se cca 25 kilometrů severoseverozápadně od města Ejlat, cca 11 kilometrů jihozápadně od vesnice Elifaz a cca 5 kilometrů od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Výrazný je zejména sráz na východní straně, do údolí vádí Nachal Timna (kde se rozevírá údolí Timna s archeologickými památkami) a Nachal Nechuštan. Vlastní vrcholová partie má mírnější terénní modelaci. Stéká z ní na severozápad vádí Nachal Botmim a Nachal Botem. Krajina v okolí hory je členěna četnými skalnatými vrchy. Na jihovýchodě je to Har Etek, na západě Har Seguv a na severovýchodě Har Berech. Západně od hory prochází nedaleko egyptské hranice silnice číslo 12.\n\n"}
{"id": "686955", "url": "https://cs.wikipedia.org/wiki?curid=686955", "title": "Har Etek", "text": "Har Etek\n\nHar Etek (: הר עתק) je vrch o nadmořské výšce 810 metrů v jižním Izraeli, v pohoří Harej Ejlat.\n\nNachází se cca 24 kilometrů severoseverozápadně od města Ejlat, cca 9 kilometrů jihozápadně od vesnice Elifaz a cca 7 kilometrů od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Výrazný je zejména sráz na východní straně, do údolí vádí Nachal Timna (kde se rozevírá údolí Timna s archeologickými památkami) a Nachal Nechuštan. Vlastní vrcholová partie má mírnější terénní modelaci. Stéká z ní na západ vádí Nachal Botmim. Krajina v okolí hory je členěna četnými skalnatými vrchy. Na severozápadě na ni přímo navazuje vrch Har Bosmat, na jihu pokračuje strmý skalnatý zlom vrchem Har Gadna, na severu horou Har Berech.\n\n"}
{"id": "686957", "url": "https://cs.wikipedia.org/wiki?curid=686957", "title": "Har Gadna", "text": "Har Gadna\n\nHar Gadna (: הר גדנ\"ע) je vrch o nadmořské výšce 565 metrů v jižním Izraeli, v pohoří Harej Ejlat.\n\nNachází se cca 21 kilometrů severoseverozápadně od města Ejlat, cca 10 kilometrů jihozápadně od vesnice Elifaz a cca 7 kilometrů od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Výrazný je zejména sráz na severovýchodní straně, do údolí vádí Nachal Nechuštan (kde se rozevírá údolí Timna s archeologickými památkami), a na východě, do údolí vádí Nachal Nimra, které pak dál k východu přechází do rozsáhlé příkopové propadliny ve vádí al-Araba. Do ní stéká z jihovýchodních svahů hory vádí Nachal Gadna. Vlastní vrcholová partie a krajina severně a severozápadně od ní má mírnější terénní modelaci. Je členěna četnými skalnatými vrchy. Na severu pokračuje strmý skalnatý zlom vrchem Har Etek. Na opačné straně archeologického parku Timna stojí hora Har Chachlil.\n\n"}
{"id": "686964", "url": "https://cs.wikipedia.org/wiki?curid=686964", "title": "Har Seguv", "text": "Har Seguv\n\nHar Seguv nebo Har Sguv (: הר שגוב) je vrch o nadmořské výšce 867 metrů v jižním Izraeli, v pohoří Harej Ejlat.\n\nNachází se cca 25 kilometrů severozápadně od města Ejlat, cca 16 kilometrů jihozápadně od vesnice Elifaz, přímo na 5 mezistátní hranici mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Výrazný je zejména sráz na východní straně, do údolí vádí Nachal Botmim. K severu z hory stéká vádí Nachal Seguv. Krajina v okolí hory je členěna četnými skalnatými vrchy. Na východě je to Har Bosmat a Har Etek, na jihu hraniční hora Har Šani. Podobný ráz má i krajina západně odtud, na egyptské straně. Východně od hory prochází nedaleko egyptské hranice silnice číslo 12. Vlastní vrchol je kvůli hraniční poloze veřejně nepřístupný.\n\n"}
{"id": "686969", "url": "https://cs.wikipedia.org/wiki?curid=686969", "title": "Jan Zouhar", "text": "Jan Zouhar\n\nJan Zouhar (* 16. června 1949 Brno) je český filosof, profesor a bývalý proděkan Filozofické fakulty Masarykovy univerzity. Zabývá se dějinami české filozofie 19. a 20. století a filozofickými odkazy Tomáše Masaryka a Jana Patočky. V letech 1975–1988 pracoval v Ústavu pro výzkum společenského vědomí a vědeckého ateismu ČSAV. V 80. letech 20. století působil dokonce jako tajemník ústavu. Kritizoval katolicismus více než Jiří Loukotka či Ivan Hodovský. Jeho hlavní badatelský zájem se soustřeďoval na dějiny české filozofie, viz jeho studie \"K ideovému profilu kulturních snah českého katolicismu třicátých let\" (1980).\n\nBěhem svého angažmá v Ústavu pro výzkum společenského vědomí a Ústavu vědeckého ateismu ČSAV napsal profesní posudek pro potřeby Státní bezpečnosti na román \"Odchyt andělů\" od Ivy Kotrlé (edice Petlice 1983), který pojednává o událostech srpna 1968, díky němuž byli podmínečně odsouzeni disidenti Petr Kozánek a Zdeněk Kotrlý. Iva Kotrlá byla usnesením prokurátora pronásledovaná od září 1984 až do listopadu 1989. \n\n\n"}
{"id": "686974", "url": "https://cs.wikipedia.org/wiki?curid=686974", "title": "Pavel Kučera (právník)", "text": "Pavel Kučera (právník)\n\nPavel Kučera (11. února 1940 Kladno – 23. července 2019) byl advokát a český soudce. V letech 1993 až 2010 působil jako místopředseda Nejvyššího soudu.\n\nNarodil se v Kladně, kde také vystudoval střední všeobecně vzdělávací školu. Tři semestry pak studoval Vysokou školu ekonomickou, ale poté přešel ke studiu práv. Absolvoval Právnickou fakultu Univerzity Karlovy v Praze v roce 1967 a nastoupil jako advokátní čekatel v kladenské advokátní poradně. Roku 1969 složil advokátní zkoušky a ve stejné poradně působil jako advokát až do roku 1972, kdy se stal trestním soudcem Okresního soudu v Kladně. Mezi lety 1977 až 1990 působil u Krajského soudu v Praze. Roku 1980 úspěšně složil rigorózní zkoušku a získal tak titul doktora práv.\n\nPo sametové revoluci pracoval jako zástupce vedoucího Kanceláře prezidenta republiky, poté byl ale v roce 1991 jmenován soudcem Nejvyššího soudu, kde působil v pozici předsedy trestního kolegia, od roku 1993 byl místopředsedou soudu. Byl také předsedou redakční rady odborného časopisu \"Trestní právo\" a členem Rady Justiční akademie i rekodifikační komise pro trestní právo. Nikdy nebyl členem žádné politické strany.\n\nPo neshodách s předsedkyní Nejvyššího soudu JUDr. Brožovou a po zapletení se do tzv. kauzy justiční mafie na něj byla podána kárná žaloba, které však předešel tím, že sám na funkci soudce na konci roku 2010 rezignoval a vrátil se do advokacie.\n\n"}
{"id": "686979", "url": "https://cs.wikipedia.org/wiki?curid=686979", "title": "Medaile Za zásluhy o obranu vlasti", "text": "Medaile Za zásluhy o obranu vlasti\n\nMedaile Za zásluhy o obranu vlasti bylo československé státní vyznamenání, které propůjčoval prezidentem republiky mužstvu, praporčíkům, důstojníkům a generálům ČSLA a ozbrojených součástí ministerstva vnitra za osobní odvahu v boji, a to jak za války, tak při obraně nedotknutelnosti státních hranic, nebo v boji s teroristy a jinými nepřáteli vlasti, za úspěšnou činnost, kterou byla podstatně zvýšena bojová připravenost ozbrojených sil, bezpečnost republiky nebo branná příprava pracujících, za odvážné a iniciativní činy spojené s nebezpečím vlastního života, které sloužily k úspěšnému zvládnutí úkolů jednotky. \n\nUdělovala se i za vynikající práci při výstavbě ozbrojených sil v období nejméně 10 let. \n\n\n"}
{"id": "686982", "url": "https://cs.wikipedia.org/wiki?curid=686982", "title": "Minnesota North Stars", "text": "Minnesota North Stars\n\nMinnesota North Stars byl profesionální americký klub ledního hokeje, který sídlil v minnesotském městě Bloomingtonu. V letech 1967–1993 působil v profesionální soutěži National Hockey League. North Stars hrály ve své poslední sezóně v Norrisově divizi v rámci Campbellovy konference. Své domácí zápasy odehrával v hale Met Center s kapacitou 15 000 diváků. Klubové barvy byly zelená, zlatá, černá a bílá.\n\nV NHL sehráli 2 062 zápasů a kvalifikovali se patnáctkrát do playoff, z toho dvakrát až do finále. Na podzim roku 1993 se tým přestěhoval do Dallasu ve státě Texas, kde začal hrát pod názvem Dallas Stars.\n\n11. března 1965 oznámil prezident NHL Clarence Campbell, že se počet týmů v lize rozšíří ze šesti na dvanáct, připojením nové šestičlenné divize před sezónou 1967-68. Na Campbellovo prohlášení reagovala skupina devíti mužů, kterou vedl Walter Bush Jr. a John Driscoll, tím, že se pokoušeli najít povolení pro oblast v Minnesotě. Jejich úsilí bylo úspěšné a 9. února 1966 získali jednu ze šesti licencí NHL. Kromě Minnesoty získali licenci: Oakland (Kalifornie), Los Angeles, Philadelphia, Pittsburgh a St. Louis. Pojmenování týmu názvem „North Stars“ bylo oznámeno 25. května 1966 po veřejné soutěži. Název byl odvozen od přezdívky státu Minnesota „L'Etoile du Nord“, což je francouzský výraz znamenající „Hvězda ze severu“ (angl.: The star of the north). 3. října 1966 byl položen základní kámen nové arény v Bloomingtonu. Hala byla postavena během 12 měsíců za 7 miliónů USD a k zápasu byla otevřena před sezónou 1967-68, ačkoliv nebyla ještě zcela dokončena.\n\n11. října 1967 hráli North Stars svůj první zápas v historii, při venkovním zápase proti St. Louis Blues (dalšímu novému týmu NHL) a zápas skončil remízou 2:2. 21. října 1967 sehrál tým historicky první zápas v domácím prostředí proti týmu California Seals, který vyhráli 3:1. Ve své první sezóně (1967-68) skončili na čtvrtém místě západní divize. 13. ledna 1968 zasáhla tým velká tragédie, když se při pádu zranil Bill Masterton, který následně upadl do bezvědomí a 15. ledna 1968 v nemocnici ve 29 letech zemřel. Dodnes je to jediné zranění s následkem smrti, ke kterému došlo u hráče přímo během zápasu NHL. Na jeho počest byla ustanovena trofej Bill Masterton Memorial Trophy a North Stars na jeho počest vyvěsili Mastertonův dres pod strop haly. V playoff porazili v prvním kole Los Angeles Kings v sedmi zápasech. Následující sérii prohráli se St. Louis Blues v sedmi zápasech.\n\nV prvních letech vedlo tým brankářské duo Gump Worsley a Cesare Maniago. Obránce Ted Harris byl minnesotským kapitánem. V týmu North Stars také exceloval produktivní křídelní útočník Bill Goldsworthy a další kvalitní hráči jako je Barry Gibbs, Jude Drouin, Jean-Pierre Parise, Danny Grant, Lou Nanne, Tom Reid a Dennis Hextall.\n\nKdyž v roce 1972 vznikla soutěž World Hockey Association, tak jedním z měst, které dostalo licenci této konkurenční ligy NHL byl St. Paul, který leží také v americkém státě Minnesota. North Stars, tak vznikl konkurenční tým Minnesota Fighting Saints, se kterým soupeřili o fanoušky a tím i o přísun financí. Návštěvnost týmu klesala i proto, že se v pěti z posledních šesti sezón nedostali do playoff. Týmu začal hrozit přesun do jiného města. V roce 1978 tým koupil Gordon a George Gund, majitelé Clevelandu Barons, který hrál taktéž v NHL, ale byl ve velkých finančních potížích. Gundovi dostali od vedení ligy povolení oba týmy sloučit. Po sloučení pokračoval tým dále jako Minnesota North Stars. Tým byl přesunut do Adamsovy divize. Generálním manažerem byl jmenován Nanne a k týmu byli připojeni Clevelandští hráči, zejména brankář Gilles Meloche a útočníci Al MacAdam a Mike Fidler. Kromě toho Minnesota draftovala Bobbyho Smithe, který následně vyhrál Calder Trophy a Steva Payna, který ve své druhé sezóně NHL vstřelil 42 gólů.\n\n6. ledna 1980 byl vytvořen klubový rekord v domácí návštěvnosti, když se při vítězném zápase 7:1 proti Philadelphii Flyers přišlo podívat 15 962 fanoušků. Do týmu přišly nové posily: čerstvý olympijský vítěz Neal Broten a střelec Dino Ciccarelli a v playoff 1981 se dostali až do finále Stanley Cupu, když postupně porazili Boston Bruins, Buffalo Sabres, Calgary Flames a ve finále byli poraženi favoritem New York Islanders. V sezóně 1981-82 vytvořil Dino Ciccarelli střelecký rekord s 55 vstřelenými brankami. Minnesota vyhrála svůj první divizní titul, ale v playoff vypadla v prvním kole s Chicagem Blackhawks. V létě 1982 zorganizoval manažer Lou Nanne velkou výměnu, při níž získal vysoko draftovaného útočníka Briana Bellowse, který ve své nováčkovské sezóně vstřelil 35 gólů a pomohl týmu k rekordním 96 bodům, což je klubový rekord. V playoff, ale opět vypadli s Chicagem Blackhawks ve druhém kole. Na začátku sezóny byl tým odhodlaný napravit nepodařená playoff v předchozích dvou sezónách. Novým trenérem týmu se stal Bill Mahoney, což byl defenzivně smýšlející trenér. V sezóně byl vyměněn populární Bobby Smith do Montrealu Canadiens za defenzivní útočníky Keitha Actona a Marka Napiera. Tým vyhrál Norrisovu divizi. V playoff porazili v prvním kole Chicago Blackhawks poměrem 3 ku 2 na zápasy. Poté porazili St. Louis Blues v sedmi zápasech, ale v semifinále byli poraženi Edmontonem Oilers. Po roce 1984 se Minnesotě nedařilo a vedení zažádalo ligu NHL o povolení přesunu klubu do San Francisca, což ale povoleno nebylo.\n\nKompromisního řešení pro bratry Gundovy bylo docíleno tím, že po rozšíření ligy dostali licenci na založení nového klubu poblíž San Francisca v San José pojmenovaný San José Sharks. Minnesotu North Stars od nich koupil Howard Baldwin a Morris Balzberg za asi 38,1 miliónů USD. Společně tedy vlastnili tým Balzberg, Baldwin a Norman Green. I přes tyto události se Minnesotě v sezóně 1990-91 dařilo a po porážkách Chicaga Blackhawks, St. Louis Blues a Edmontonu Oilers se dostali do finále playoff, ve kterém podlehli Pittsburghu Penguins v čele s Mariem Lemieuxem. Po sezóně klub změnil logo a dresy. Na oslavu 25. výročí existence klubu, byla na dresy hráčů vyšita upomínková nášivka. V playoff 1992 vypadli s Detroitem Red Wings.\n\nDůvodů k přestěhování klubu bylo několik. Od malé návštěvnosti, neochoty měst St. Paulu nebo Minneapolisu postavit stadion, ve kterém by mohli Stars hrát, až po finanční a soukromé potíže majitele Normana Greena.\nTým byl po přestěhování do Dallasu pojmenován Dallas Stars. Někteří hokejisté pamatující osobně North Stars, ještě v roce 2010 hráli lední hokej na vysoké úrovni. Mike Modano hrál za Detroit Red Wings, Mike Craig a Todd Elik hráli v Rakousku a Reid Simpson hrál ve farmářském klubu Atlanty Thrashers.\n\nV roce 1997 byla při dalším plánovaném rozšíření NHL poskytnuta licence do města St. Paul, kde byl založen tým Minnesota Wild, který začal hrát v sezóně 2000-01.\n\nZdroj: \n\nZdroj: \n\n\nZdroj: \n\nTop 10 nejproduktivnějších hokejistů klubové historie.\n\n\"Poznámka: Poz = Pozice; Z = Odehrané zápasy; G = Góly; A = Asistence; B = Kanadské body; B/Z = Průměr bodů na zápas\n\nZdroj: \n\nClarence S. Campbell Bowl\n\nCalder Memorial Trophy\n\nBill Masterton Memorial Trophy\n\nTito hráči jsou členy Hokejové síně slávy:\n\n\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "686985", "url": "https://cs.wikipedia.org/wiki?curid=686985", "title": "Užická republika", "text": "Užická republika\n\nUžická republika (srbsky Ужичка република) je název pro osvobozené území v rámci Jugoslávie (přesněji Srbska pod německou okupační správou).\n\nVe snaze pomoci SSSR, napadenému nacistickým Německem, zorganizovali komunističtí partyzáni celojugoslávské povstání. Německé okupační síly dokázaly sice během Dubnové války zemi vojensky zlikvidovat, jejich vojenská přítomnost však nebyla příliš silná; hlavní metoda boje proti domácímu odboji stála především na zastrašování zbylých bojovníků královské armády. To bylo víceméně úspěšné.\n\nBěhem léta až do listopadu 1941 se podařilo komunistům spolu s četniky Dragoljuba Mihajloviće obsadit rozsáhlé území na jihozápadu Srbska, sahajícího od hranic Bosny a Hercegoviny až po Valjevo na severu a Kraljevo na východě.\n\nUžická republika měla vlastní orgány moci, fungovaly školy a vycházely stranické noviny Borba, které organizovali komunisti. Byla vyhlášena mobilizace obyvatelstva ve věku od 18 do 40 let, které si mohlo svobodně vybrat, zdali chce vstoupit do partyzánské, nebo royalistické armády. Během několika měsíců dokázali jen partyzáni rozšířit své řady o 25 000 lidí.\n\nPředstavitelé četnického vojska, především pak Dragoljub Mihajlović, nebyli příliš nakloněni myšlence otevřeného boje. Byli si dobře vědomi toho, že strategií Velké Británie je otevřít co nejvíce front v Evropě, pokud možno i jednu na Balkáně. Teprve po příchodu Britů by jeho bojovníci měli vést ozbrojený boj proti fašistům. Plán komunistů na otevřený střet s německými okupačními silami proto považoval za značně předčasný.\n\nPro tisíce nových partyzánských bojovníků bylo velmi složité zajistit vhodné vybavení a také alespoň základní vojenský výcvik. Nedostávalo se jak zbraní, tak i munice. Zbraně byly zajišťovány krádežemi především u německých posádek. Vojáci z osvobozeného území byli často při svých operacích omezování nedostatky jak zbraní, tak i výbušnin, a tak mohli provést při svých záškodnických akcích jen velmi malou škodu nepříteli. Často se uchylovali k blokádám měst.\n\nRovněž byl také značný problém s jídlem; jugoslávská historiografie často připomínala, že sedláci dobrovolně podporovali příslušníky osvobozeneckého vojska, část úrody však museli sedláci odevzdávat armádě povinně. Na druhou stranu se však dařilo průběžně opravovat infrastrukturu na osvobozeném území a postupně i průmyslovou výrobu. V mnohých městech na osvobozeném území byly zřizovány nemocnice a lazarety. V pohoří Zlatibor sloužily k tomuto účelu turistické objekty, vybudované v době existence jugoslávské monarchie.\n\nPostupně však rostl vliv partyzánů na úkor četniků, což v řadách králi věrných oddílů armády vyvolávalo rostoucí znepokojení.\n\nNespokojenost s partyzány mezi četniky a s četniky mezi partyzány s postupujícím časem narůstala, a to i přesto, že se Josip Broz Tito pokoušel s Dražou Mihajlovićem vyjednávat. V říjnu se začaly množit případy, kdy jedno vojsko odzbrojovalo příslušníky druhého, a naopak.\n\nKromě problémů domácích antifašistů se také v měsíci listopadu zvýšila aktivita německých okupačních vojsk. V polovině měsíce listopadu padlo rozhodnutí, že ve snaze získat přístup ke \"starému Srbsku\" (tzn. Sandžaku a Kosovu) bude nezbytné oblast Užické republiky obsadit. Německý útok měl být proveden ze dvou směrů; ze severu na Užice a z východu údolím řeky Západní Moravy. Proti německé armádě, která v průběhu roku 1941 byla považována za nejlepší bojovou sílu na planetě, se nemohli slabě vyzbrojení a vycvičení partyzáni nikterak ubránit.\n\nS postupem Němců a rostoucím vlivem partyzánů na úkor royalistického vojska začali být četničtí představitelé stále netrpělivější. Na začátku listopadu se tak četnické vojsko vydalo z Požegy dobýt partyzány držené Užice. Postupující německá armáda, navíc posílená jednotkami, přesunutými z Řecka a východní fronty, toho využila a provedla ofenzivu. Užice tak bylo 29. listopadu 1941 znovu dobyto. Povstalci se rozutekli do hor; partyzáni postupovali směrem do Bosny, četnici se stáhli do oblasti Sandžaku.\n\nTermín Užická republika nebyl v době existence osvobozeného území používán. Komunistické vedení si v době vyjednávání s jugoslávskou exilovou vládou v Londýně nedovolilo používat termínu republika, aby tím dalo nevědomky najevo, že hodlá odstranit jugoslávskou monarchii. Teprve až nedlouho po pádu Užice se kdesi v partyzánském tisku objevil pojem \"Užická sovětská republika\", který byl později zkrácen na \"Užická republika\". Podle tohoto vzoru je také označována i tzv. Bihaćská republika, tedy osvobozené území v oblasti města Bihać v severozápadní Bosně a Hercegovině.\n\nNa počest historické události byl v roce 1974 natočen stejnojmenný film.\n"}
{"id": "686987", "url": "https://cs.wikipedia.org/wiki?curid=686987", "title": "Svatojánský most", "text": "Svatojánský most\n\nSvatojánský most je označení více mostů:\n\n"}
{"id": "686988", "url": "https://cs.wikipedia.org/wiki?curid=686988", "title": "Harej Ejlat", "text": "Harej Ejlat\n\nHarej Ejlat (: הרי אילת, doslova \"Ejlatské hory\") je pohoří o výšce 899 metrů v jižním Izraeli. Jeho nejvyšším bodem je vrchol hory Har Nešef.\n\nNachází se v nejjižnější části státu Izrael, na jihu Negevské pouště okolo města Ejlat u Akabského zálivu při Rudém moři. Na východě je ohraničeno příkopovou propadlinou údolí vádí al-Araba, na západě mezistátní hranicí s Egyptem, na severu zahrnuje vysočinu okolo archeologického areálu v údolí Timna a pak volně přechází v další části Negevské pouště.\n\nPohoří má charakter odlesněné, zcela aridní pouštní hornatiny, členěné hlubokými údolími s periodickými toky (vádí). Jde například o toky Nachal Rechav'am, Nachal Šlomo, Nachal Jehošafat, Nachal Garof, Nachal Šachmon, Nachal Roded, Nachal Netafim, Nachal Šchoret, Nachal Racham, Nachal Amram, Nachal Evrona, Nachal Ora, Nachal Nicoc, Nachal Šani, Nachal Šlalgon, Nachal Atek, Nachal Gadna, Nachal Nechuštan, Nachal Timna, Nachal Mangan, Nachal Sasgon, Nachal Botem nebo Nachal Botmim.\n\nKromě města Ejlat a vesnic Ejlot, Be'er Ora a Elifaz je tato krajina zcela neosídlená. Dopravně ji obsluhuje silnice číslo 90 podél údolí vádí al-Araba a silnice číslo 12, jež vede při egyptské hranici.\n\n"}
{"id": "686992", "url": "https://cs.wikipedia.org/wiki?curid=686992", "title": "French Open 2011 – ženská dvouhra", "text": "French Open 2011 – ženská dvouhra\n\nObhájkyní titulu byla pátá nasazená Italka Francesca Schiavoneová, která prohrála ve finále.\n\nPoprvé v otevřené éře tenisu na French Open a potřetí na jakémkoli majoru (velkém turnaji) otevřené éry se do čtvrtfinále neprobojovala ani jedna ze tří nejvýše nasazených hráček.\n\nVítězkou se stala Číňanka a šestá nasazená Li Na, která ve finále porazila obhájkyni titulu Schiavoneovou ve dvou setech 6–4, 7–6. Stala se tak historicky vůbec prvním tenistou z asijské země, jenž dokázal vyhrát dvouhru na jakémkoli grandslamu.\n\n\n"}
{"id": "686993", "url": "https://cs.wikipedia.org/wiki?curid=686993", "title": "Madeleine Švédská", "text": "Madeleine Švédská\n\nPrincezna Madeleine Švédská, vévodkyně hälsinglandská a gästriklandská ( , celým jménem Madeleine Thérèse Amélie Joséphine; * 10. června 1982 Ekerö) je nejmladší potomek a druhá dcera švédského krále Carla XVI. Gustafa a královny Silvie Švédské.\n\nNarodila se 10. června 1982 v Drottningholmském paláci a 31. srpna téhož roku byla v královském paláci ve Stockholmu pokřtěna. Jejími kmotrami byly její teta princezna Christina, paní Magnusonová (\"Prinsessan Christina, fru Magnuson\") a otcova sestřenice princezna Benedikta Dánská. Kmotry byli otcův bratranec princ Andreas Sasko-Kobursko-Gothajský a její strýc (\"morbror\") Walther Sommerlath, starší bratr královny Silvie.\n\nPrincezna Madeleine je pátou následnicí v linii následnictví švédského trůnu, a to po své sestře, korunní princezně Viktorii Švédské, jejích dětech, dceři Estelle a synovi Oscarovi, a bratrovi Karlu Filipu Švédském. Je také příslušnicí Linie následnictví britského trůnu, protože její otec je prapravnuk britské královny Viktorie. Její čtvrté jméno, Joséphine, jí bylo dáno na počest památky Joséphine de Beauharnais mladší (1807–1876), královny Švédska a Norska v letech 1844 až 1859.\n\nMezi lety 1985–1989 navštěvovala předškolní vzdělávací zařízení. Od roku 1989 získávala základní vzdělání, když navštěvovala školu v Brommě. Další část vzdělávání absolvovala na škole ve Stockholmu. Střední vzdělání získala na gymnáziu v městě Enskilda.\n\nBěhem podzimu 2001 pobývala v Londýně, kde se věnovala studiu angličtiny. Na jaře 2002 získala základní vědomosti o švédském právním systému a obdržela také certifikát European Computer Driving Licence. V roce 2003 studovala na Stockholmské univerzitě historii a umění. Na téže univerzitě absolvovala v roce 2004 kurz etnologie. Hovoří plynule švédsky, anglicky a německy a na střední úrovni ovládá francouzštinu. Přes svá rozmanitá studia nezískala prozatím žádný akademický titul.\n\nDne 11. srpna 2009 oznámila princezna zasnoubení s advokátem Jonasem Bergströmem, se kterým byla ve vztahu již od roku 2002. Princezna sdělila, že k zasnoubení došlo na ostrově Capri na počátku června 2009. Před zasnoubením dal svůj souhlas k plánované svatbě král Carl XVI. Gustav a poté došlo ke schválení svatby i švédským kabinetem. V roce 2009 bylo oznámeno, že Jonas Bergström měl po svatbě získat titul „vévoda hälsinglandský a gästriklandský“, který by byl obdobný princezninu titulu.\n\nSvatba princezny Madeleine a Jonase Bergströma se měla původně konat ve druhé polovině roku 2010, ale byla zprvu odložena. Oficiálním zdůvodněním byla svatba korunní princezny Viktorie v červnu toho roku. Navzdory tomu, že ve vztahu princezny Madeleine a Bergströma byly již problémy, prohlásila tehdy královna Silvia Švédská, že je vše v pořádku. Poté, co média intenzivně spekulovala o problémech, bylo 24. dubna 2010 oznámeno, že se svatba konat nebude a zasnoubení páru bylo zrušeno. \n\nZpráva CNN tvrdila, že Bergström podváděl princeznu s vysokoškolskou studentkou. Jiná verze důvodu zrušení zásnub byla, že Bergström měl aféru s norskou hráčkou házené jménem Tora Uppstrøm Berg.\n\nPo rozchodu s Jonasem Bergströmem se Madeleine odstěhovala do Spojených států, kde začala pracovat bez nároku na plat pro World Childhood Foundation. V USA se seznámila s bankovním zaměstnancem Christopherem O'Neillem, svým budoucím manželem. Svatba se konala 8. června 2013 v královské kapli ve Stockholmu a na rozdíl od svatby Madleininy starší sestry, korunní princezny Viktorie, byla financována pouze královskou rodinou. Byla přenášena mnoha televizními stanicemi. Christopher O'Neill oznámil, že si ponechá své občanské jméno a bude nadále pracovat v bance. Nebude tedy formálně povýšen do šlechtického stavu. Manželský pár má v úmyslu žít v New Yorku.\n\nDne 20. února 2014 se v New Yorku páru narodil první potomek, princezna Leonore Lilian Maria, vévodkyně z Gotlandu. Druhý potomek páru, princ Nicolas Paul Gustaf, vévoda z Ångermanlandu, se narodil 15. června 2015 ve Stockholmu. Rodina se poté přestěhovala do Londýna, kde v současné době žije a kde žije i matka Christophera O'Neilla. Třetí potomek páru, dcera princezna Adrienne Josephine Alice se narodila 9. března 2018.\n\nPrincezna Madeleine je nadšená jezdkyně na koních. Sama dokonce vlastnila několik koní a pod jménem Anna Svensson se zúčastnila několika parkurových závodů. Ráda lyžuje a zajímá se o svět kultury, zejména o divadlo, tanec a jiné druhy umění. V roce 2001, kdy nabyla plnoletosti, založila v rodné provincii Gävleborg fond na podporu mladých jezdců na koních. V roce 2001 získala několik ocenění za svou jezdeckou dovednost.\n\nStala se také členkou několika charitativních organizací. V roce 2006 pracovala šest měsíců v New Yorku pro UNICEF v oblasti podpory ochrany dětí a mládeže.\n\nK výkonu královských povinností se zavazuje jménem svého otce a švédského lidu.\n\nV roce 2008 obsadila princezna Madeleine 12. místo v anketě 20 \"Hottest Young Royals\", kterou vyhlašovalo vydavatelství Forbes. V roce 2011 obsadila třetí místo v anketě \"Hottest Royal Women\".\n\n"}
{"id": "687002", "url": "https://cs.wikipedia.org/wiki?curid=687002", "title": "Městské okresy v Německu", "text": "Městské okresy v Německu\n\nMěstský okres v Německu (s výjimkou Bádenska-Würtemberska je však zván jako \"kreisfreie Stadt\", tedy město mimo okres) je komunálním správním celkem, tvořeným větším městem (nejčastěji nad 100 000 obyv.). Svou povahou odpovídá statutárnímu městu v České republice.\n"}
{"id": "687004", "url": "https://cs.wikipedia.org/wiki?curid=687004", "title": "Flexibilní výhybka", "text": "Flexibilní výhybka\n\nFlexibilní výhybka je termín s více významy: \n\n"}
{"id": "687008", "url": "https://cs.wikipedia.org/wiki?curid=687008", "title": "Stanislav Galijev", "text": "Stanislav Galijev\n\nStanislav Sergejevič Galijev (Станислав Сергееви Галиев;* 17. ledna 1992 v Moskvě) je ruský hokejový útočník.\n\nS hokejem začínal v rodném městě, v týmu HC Dynamo Moskva v mládežnických kategoriích. V sezóně 2008/09 začal hrát v zámoří v lize USHL v týmu Indiana Ice kde se stal nejlepším hráčem se 64 nasbíraných bodů a dovedl tým k zisku Clark Cupu. V roce 2009 se účastnil v ruské reprezentaci v Memoriál Ivana Hlinky, kdy s ruskou reprezentaci vybojovali stříbrné medaile.\n\nV roce 2009 byl draftován v 1. kole, celkově 1., týmem Saint John Sea Dogs. Po draftu se připojil k týmu Saint John Sea Dogs kde hraje svou druhou sezónu a v sezóně 2010/11 pomohl týmu k zisku Memorial Cupu a President's Cupu. V roce 2010 byl draftován ve 3. kole, celkově 86., týmem Washington Capitals.\n\n\n\n\n"}
{"id": "687009", "url": "https://cs.wikipedia.org/wiki?curid=687009", "title": "Nachal Gar'init", "text": "Nachal Gar'init\n\nNachal Gar'init (: נחל גרעינית) je krátké vádí v jižním Izraeli, v pohoří Harej Ejlat.\n\nZačíná v nadmořské výšce okolo 200 metrů nad mořem, na východních svazích hory Har Cfachot jihozápadně od města Ejlat. Jde o nejjižnější větší vádí v Izraeli. Odtud směřuje k východu hlubokým skalnatým údolím. Pak podchází silnici číslo 90, míjí hotelové komplexy a ústí do Rudého moře.\n\n"}
{"id": "687014", "url": "https://cs.wikipedia.org/wiki?curid=687014", "title": "French Open 2011 – mužská čtyřhra", "text": "French Open 2011 – mužská čtyřhra\n\nLoňský titul vyhrála kanadsko-srbská dvojice Daniel Nestor a Nenad Zimonjić, která v tomto ročníku nenastoupila společně.\n\nVítězem se stal druhý nasazený bělorusko-kanadský pár Max Mirnyj a Daniel Nestor, který ve třech finálových setech porazil nenasazenou kolumbijsko-argentinskou dvojici Juan Sebastián Cabal a Eduardo Schwank. Nestor tak obhájil titul a oba tenisté si připsali celkově třetí vítězství z této soutěže na Roland Garros.\n\n\n"}
{"id": "687015", "url": "https://cs.wikipedia.org/wiki?curid=687015", "title": "Mistrovství světa juniorů v ledním hokeji 1991", "text": "Mistrovství světa juniorů v ledním hokeji 1991\n\nMistrovství světa juniorů v ledním hokeji 1991 se konalo 26. prosince 1990 až 4. ledna 1991 v kanadské provincii Saskatchewan.\n\n26.12.1990\nKanada – Švýcarsko 6:0\nČSFR – Norsko 11:3\nFinsko – Švédsko 8:5\nSSSR – USA 4:2\n27.12.1990\nKanada – USA 4:4\nŠvédsko – ČSFR 4:3\n28.12.1990\nFinsko – Švýcarsko 7:1\nSSSR – Norsko 13:0\n29.12.1990\nKanada – Norsko 10:1\nSSSR – Švédsko 5:1\nČSFR – Švýcarsko 10:0\nUSA – Finsko 6:3\n30.12.1990\nKanada – Švédsko 7:4\nČSFR – USA 5:1\n31.12.1990\nFinsko – Norsko 10:2\nSSSR – Švýcarsko 10:1\n1.1.1991\nKanada – Finsko 5:1\nUSA – Norsko 19:1\nŠvédsko – Švýcarsko 6:1\nSSSR – ČSFR 5:3\n2.1.1991\nČSFR – Kanada 6:5\nUSA – Švédsko 5:2\n3.1.1991\nSSSR – Finsko 5:5\nŠvýcarsko – Norsko 2:1\n4.1.1991\nKanada – SSSR 3:2\nŠvédsko – Norsko 10:0\nČSFR – Finsko 6:1\nUSA – Švýcarsko 8:0\n\n Kanada\n\nBrankáři: Trevor Kidd, Félix Potvin\nObránci: Patrice Brisebois, Chris Snell, Jason Marshall, John Slaney, Karl Dykhuis, David Harlock, Scott Niedermayer\nÚtočníci: Eric Lindros, Dale Craigwell, Kent Manderville, Greg Johnson, Mike Sillinger, Pierre Sévigny, Pat Falloon, Steve Rice, Scott Thornton, Kris Draper, Mike Craig, Martin Lapointe, Brad May.\n\nBrankáři: Sergej Zvjagin, Sergej Tkačenko\nObránci: Dmitrij Juškevič, Darjus Kasparajtis, Sandis Ozoliņš, Boris Mironov, Alexej Žitnik, Dmitrij Motkov, Eugene Regents\nÚtočníci: Pavel Bure, Vjačeslav Kozlov, Alexej Kudašov, Michail Volkov, Oleg Petrov, Konstantin Korotkov, Sergej Zolotov, Sergej Berezin, Sergej Žoltoks, Valerij Karpov, Jegor Baškatov, Jan Kaminski, Sergej Martyňuk.\n\nBrankáři: Milan Hnilička, Roman Čechmánek\nObránci:Jiří Šlégr, Jiří Kuntoš, Martin Hamrlík, Jiří Malinský, Miloš Holaň, Jaroslav Modrý, Ivan Droppa, Patrik Luža\nÚtočníci: Martin Ručinský, Žigmund Pálffy, Martin Madový, Branislav Jánoš, Jozef Stümpel, Jaromír Kverka, Marián Uharček, Martin Straka, Martin Procházka, Roman Meluzín, Jaroslav Brabec, Tomáš Mikolášek.\n\nBrankáři: Mike Dunham, Mike Heinke\nObránci:Brent Brekke, Tony Burns, Chris Imes, Ken Klee, Scott Lachance, Aaron Miller, Ian Moran, Paul Neaton\nÚtočníci: Mike Doers, Ted Drury, Bryan Ganz, Chris Gotziaman, Craig Johnson, Trent Klatt, Bill Lindsay, Derek Plante, Brian Rolston, Jim Storm, Keith Tkachuk, Doug Weight.\n\nBrankáři: Mikael Granlund, Pasi Kuivalainen\nObránci:Tommy Grönlund, Janne Grönvall, Erik Kakko, Petri Kalteva, Niko Marttila, Sami Nuutinen, Teemu Sillanpää, Mika Yli-Mäenpää\nÚtočníci: Kim Ahlroos, Mika Alatalo, Marko Jantunen, Tommy Kiviaho, Toni Koivunen, Petteri Koskimäki, Tero Lehterä, Jere Lehtinen, Tommi Pullola, Jarkko Varvio, Vesa Viitakoski, Juha Ylönen.\n\nBrankáři: Tommy Salo, Rolf Wanhainen\nObránci:Henric Björkman, Thomas Carlsson, Jörgen Eriksson, Peter Jakobsson, Stefan Nyman, Mattias Olsson, Thomas Rhodin\nÚtočníci: Björn Ahlström, Niklas Andersson, Erik Andersson, Peter Ekelund, Nichlas Falk, Kristian Gahn, Anders Huusko, Erik Huusko, Stefan Ketola, Ove Molin, Fredrik Nilsson, Michael Nylander, Marcus Thuresson.\n\nBrankáři: Pauli Jaks, Nando Wiesner\nObránci: Raoul Baumgartner, Marco Bayer, Nicola Celio, Thomas Derungs, Noël Guyaz, Simon Hochuli, Olivier Keller, Andy Krapf, Didier Princi, Björn Schneider, Daniel Sigg\nÚtočníci: René Ackermann, Thomas Burillo, Arthur Camenzind, Marco Ferrari, Marco Fischer, Axel Heim, Daniel Meier, Andy Rufener, Bernhard Schümperli.\n\nBrankáři: Eivind Kristiansen, Morten Kristoffersen, Øivind Sørlie\nObránci: Per Odvar Walbye, Peter Samuelsen, Michael Smithurst, Anders Larsen, Eivind Olsen, Svein Enok Nørstebø, Jan Tore Rønningen, Carl Oskar Bøe Andersen\nÚtočníci: Erik Tveten, Espen Knutsen, Kim Fagerhøi, Jo Espen Leibnitz, Arve Jansen, Rune Fjeldstad, Vegard Barlie, Jarle Gundersen, Robert Sundt, Christian Kjeldsberg, Thomas Johansson, Terje Haukali\n\nŠampionát B skupiny se odehrál v Tychách a v Osvětimi v Polsku, postup na MSJ 1992 si vybojovali Němci, naopak sestoupili Dánové.\n\n1. Německo\n2. Polsko\n3. Francie\n4. Japonsko\n5. Rumunsko\n6. Nizozemsko\n7. Rakousko\n8. Dánsko\n\nŠampionát C skupiny se odehrál v Bělehradě v Jugoslávii, postup do B skupiny MSJ 1992 si vybojovali Severní Korejci.\n\n1. KLDR\n2. Itálie\n3. Jugoslávie\n4. Velká Británie\n5. Jižní Korea\n6. Bulharsko\n7. Maďarsko\n8. Řecko\n"}
{"id": "687016", "url": "https://cs.wikipedia.org/wiki?curid=687016", "title": "Nachal Cfachot", "text": "Nachal Cfachot\n\nNachal Cfachot (: נחל צפחות) je krátké vádí v jižním Izraeli, v pohoří Harej Ejlat.\n\nZačíná v nadmořské výšce okolo 300 metrů nad mořem, cca 6 kilometrů jihozápadně od města Ejlat. Odtud směřuje k jihu, míjí ze severu úpatí hory Har Cfachot, stáčí se k severovýchodu a ústí zprava do vádí Nachal Šlomo, které jeho vody odvádí do Rudého moře.\n\n"}
{"id": "687018", "url": "https://cs.wikipedia.org/wiki?curid=687018", "title": "Konrád Durynský", "text": "Konrád Durynský\n\nKonrád Durynský ( \"Konrad von Thüringen\", 1206 – 24. července 1240 v Římě) byl hrabě z Gudensbergu a velmistr řádu německých rytířů.\n\nNarodil se jako nejmladší syn lantkraběte Heřmana Durynského a Žofie, dcery Oty Bavorského. Když roku 1227 zemřel při křížové výpravě nejstarší bratr Ludvík, stal se Jindřich Raspe poručníkem nezletilého synovce Heřmana. Konrád přijal titul hraběte z Gudensbergu a byl Jindřichovi nápomocen se správou země. \n\nVe třicátých letech se snažil vyřešit spor o špitál v Marburgu založený sv. Alžbětou, vdovou po Ludvíkovi a také vstoupil do řádu německých rytířů. Roku 1239 byl po Heřmanovi ze Salzy zvolen velmistrem. Zemřel o rok později při návštěvě Říma v důsledku nemoci. Po smrti byl převezen do Marburgu a pohřben v tamním kostele sv. Alžběty.\n"}
{"id": "687022", "url": "https://cs.wikipedia.org/wiki?curid=687022", "title": "Nachal Šlomo", "text": "Nachal Šlomo\n\nNachal Šlomo ( נחל שלמה) je vádí v jižním Izraeli, v pohoří Harej Ejlat.\n\nZačíná v nadmořské výšce přes 500 metrů nad mořem, na východních svazích hory Har Šlomo a jižních svazích hory Har Jehoram, cca 6 kilometrů severozápadně od města Ejlat. Odtud směřuje k jihu hlubokým skalnatým údolím. Pak vede podél silnici číslo 12, prochází mezi vrchy Har Asa a Har Jehošafat. Zprava přijímá vádí Nachal Jehošafat a u hory Har Rechav'am i vádí Nachal Rechav'am, přičemž se postupně stáčí k jihovýchodu. Na západním okraji míjí planinu Ramat Jotam. Zprava přijímá ještě vádí Nachal Cfachot a pak podchází silnici číslo 90, míjí zdejší hotelové komplexy a ústí do Rudého moře.\n\n"}
{"id": "687025", "url": "https://cs.wikipedia.org/wiki?curid=687025", "title": "Nachal Jehošafat", "text": "Nachal Jehošafat\n\nNachal Jehošafat (: נחל יהושפט) je vádí v jižním Izraeli, v pohoří Harej Ejlat.\n\nZačíná v nadmořské výšce okolo 400 metrů nad mořem, na severním okraji hory Har Jehošafat, cca 6 kilometrů západně od města Ejlat. Odtud směřuje k jihu hlubokým skalnatým údolím po západním úpatí hory Har Jehošafat. Pak se stáčí k východu a vede hlubokým zářezem mezi vrchy Har Jehošafat a Har Rechav'am. Zde pak na západním okraji planiny Ramat Jotam ústí zprava do vádí Nachal Šlomo, které jeho vody odvádí do Rudého moře.\n\n"}
{"id": "687027", "url": "https://cs.wikipedia.org/wiki?curid=687027", "title": "Nachal Rechav'am", "text": "Nachal Rechav'am\n\nNachal Rechav'am (: נחל רחבעם) je krátké vádí v jižním Izraeli, v pohoří Harej Ejlat.\n\nZačíná v nadmořské výšce přes 200 metrů nad mořem, na severozápadním okraji hory Har Rechav'am, nedaleko skalního stupně Cukej Gišron a cca 6 kilometrů západně od města Ejlat. Odtud směřuje k jihovýchodu hlubokým skalnatým údolím po jihozápadním a jižním úpatí hory Har Rechav'am. Zde pak na jihozápadním okraji planiny Ramat Jotam ústí zprava do vádí Nachal Šlomo, které jeho vody odvádí do Rudého moře.\n\n"}
{"id": "687035", "url": "https://cs.wikipedia.org/wiki?curid=687035", "title": "Nachal Garof", "text": "Nachal Garof\n\nNachal Garof (: נחל גרוף) je krátké vádí v jižním Izraeli, v pohoří Harej Ejlat.\n\nZačíná v nadmořské výšce okolo 200 metrů nad mořem, na planině Ramat Jotam na západním okraji od města Ejlat. Odtud směřuje k jihovýchodu mírně zaříznutým údolím po západním okraji Ejlatu. Zde podchází dálnici číslo 90 a ústí do Rudého moře v prostoru Ejlatského přístavu.\n\n"}
{"id": "687037", "url": "https://cs.wikipedia.org/wiki?curid=687037", "title": "Nachal Šachmon", "text": "Nachal Šachmon\n\nNachal Šachmon (: נחל שחמון) je krátké vádí v jižním Izraeli, v pohoří Harej Ejlat.\n\nZačíná v nadmořské výšce přes 200 metrů nad mořem, na jihozápadních svazích hory Har Šachmon nedaleko severozápadního okraje města Ejlat. Odtud směřuje k jihu mírně zaříznutým údolím, přičemž z východu míjí planinu Ramat Jotam. Pak se stáčí k jihovýchodu a prochází přímo skrz zastavěné území Ejlatu. Podchází dálnici číslo 90 a ústí do Rudého moře.\n\n"}
{"id": "687040", "url": "https://cs.wikipedia.org/wiki?curid=687040", "title": "Ústí nad Orlicí (nádraží)", "text": "Ústí nad Orlicí (nádraží)\n\nÚstí nad Orlicí je železniční stanice na západním okraji stejnojmenného města v Pardubickém kraji. Staniční budova, která byla v roce 2010 prohlášena za kulturní památku, je umístěna uprostřed kolejiště. Její budoucnost je od roku 2008 předmětem medializovaných polemik, neboť podle plánů na přestavbu I. železničního koridoru měla být zdemolována. Tyto plány byly opuštěny po vzniku petice „Nádraží nedáme“, kterou podepsalo přes 16 000 občanů. O budoucnosti nádraží a podobě odbavení cestujících se v následujících letech objevovaly protichůdné informace. V roce 2012 nadále sloužila včetně nádražní restaurace.\n\nPodle návrhu výstavby koridoru byla historická budova nevyhovující pro potřeby Českých drah a Správy železničních dopravních cest a celá uzlová stanice s mezinárodním provozem (spoje do polského Kłodzka a do Vratislavi) nebezpečné mj. kvůli chybějícím podchodům k nevyhovujícím nástupištím a potřebovala celkovou rekonstrukci. Proto zde byla plánována nová sklobetonová budova pro odbavení cestujících. V polovině ledna 2012 bylo vydáno stavební povolení na přestavbu ústeckého nádraží (vč. estakády směrem na Českou Třebovou a modernizace okolí) v celkové hodnotě cca 2 miliard korun a vyhlášeno výběrové řízení na zhotovitele stavby. Začátkem března 2012 byly zahájeny přípravné práce na koridoru vykácením přes 2500 stromů a zeleně v okolí nádraží a městské části Mendrik, kde se připravovalo narovnání trati. Ve druhé polovině roku 2012 počítala SŽDC s počátkem prací na stavbě nového ústeckého nádraží a na mostní estakádě. Od roku 2016 je vlastníkem původní výpravní budovy společnost \"Oustecké nádraží\".\n\nMístem nádraží vede již od roku 1845 železniční trať Praha – Česká Třebová, tehdy součást Severní státní dráhy. Stanice vznikla roku 1874 při napojení trati do Letohradu (tehdy Rakouská severozápadní dráha). Z prostorových důvodů byla budova umístěna mezi dvě skupiny kolejí a byla přístupná pouze přes úrovňový přejezd. Hlavní trať byla elektrifikována v roce 1957, odbočka do Letohradu v roce 1982.\n\nVe stanici zastavují některé rychlíky Českých drah z Prahy do Brna a na střední Moravu, osobní vlaky Pardubice – Česká Třebová a Ústí nad Orlicí – Letohrad (–Lichkov – Polsko) a několik spěšných vlaků z Pardubic přes Lichkov do Polska. V minulosti zde zastavovaly přímé rychlíky Českých drah na Slovensko a krátce i vlaky společnosti RegioJet, kterým společnost přesunula zastavení vlaku na zastávku do \"Ústí nad Orlicí město\".\n\nOd nového jízdního řádu 12/2019 zde zastavují také spoje společnosti \"Leo Express\" na trase Praha - Olomouc - Bohumín/ Ostrava - Košice. \"Leo express\" nabízí také spojení s polskou Vratislaví a to v relaci pátek/sobota/neděle. Rovněž bude v následujících deseti letech obsluhovat trať Ústí nad Orlicí - Letohrad - Lichkov.\n\n"}
{"id": "687044", "url": "https://cs.wikipedia.org/wiki?curid=687044", "title": "Iroskotská misie", "text": "Iroskotská misie\n\nIroskotská misie označuje misijní činnost mnichů přicházejících od 7. století z Irska do Skotska, Anglie a kontinentální Evropy.\n\nVýraz \"iroskotská\" je odvozen od Keltů v Irsku, kteří se nazývali Skotové, ti se záhy dostávali do Skotska, které podle nich dostalo jméno. Irsko bylo christianizováno až v 5. století, záhy si ale vydobylo pověst svatého ostrova. Iroskotská církev si ovšem zachovala některá specifika oproti kontinentálním církvím, jako byl velký význam klášterní sítě v církevní správě, silnější důraz na kontakt mezi duchovními a běžným obyvatelstvem, nedogmatický přístup duchovních a mnichů k obecné vzdělanosti obyvatel anebo tolerantní přístup k pohanským zvykům minulosti. V Irsku se tak s přispěním tohoto tolerantního přístupu místní církve k běžnému obyvatelstvu šířilo křesťanství poklidnou a nekrvavou cestou, což v ostatních částech Evropy nebylo tak běžné. Díky irským mnichům, kteří ve svých klášterech pečlivě schraňovali a opisovali literární díla, která nepodrobovali žádné cenzuře, se nám až do dnešních časů dochovala významná vědecká, filozofická a umělecká díla antiky, stejně jako nejranější irská literární díla. Svým otevřeným přístupem ke studiu antické literatury dosáhli mniši toho, že v blízkosti irských klášterů následně vznikaly vyhlášené klášterní univerzity, do nichž směřovali studenti z celého Irska, Anglie a nakonec i celé Evropy. Irská církev také umožnila hříšníkům soukromou svatou zpověď, která v ostatních částech tehdejší Evropy nebyla známa. V ostatních církvích bylo vyznání hříchů i následné pokání veřejné. Soukromou zpověď časem převzala od iroskotské církve i všeobecná církev a používá ji dodnes. Všechna tato specifika se irští misionáři snažili zachovat i při svém působení na kontinentu. Mniši se vydávali jako \"poutníci pro Krista\" (\"peregrinari pro Christo\") na misie v malých skupinách, vedli přísně asketický život a při své činnosti kladli důraz na jednotlivce, ale jejich působení nebylo systematické (spolu s Iry, či Iroskoty se do kontinentální Evropy dostávali také anglosaští misionáři, kteří se více zaměřovali na christianizaci celých území).\n\nPrvní cesty vedly do Skotska, kde sv. Kolumba (starší) založil klášter na ostrově Iona, ale mniši se postupně dostali do většiny evropských zemí (zejména severozápadní Německo, jejich působení je doloženo až na Moravě). Mezi známé misionáře patřil sv. Kolumbán (mladší), který se s dvanácti souputníky vydal roku 590 na kontinent a působil v Bretani, Galii, Burgundsku a Lombardii. Za svůj život založil odhadem 60 klášterů na území dnešního Německa, Francie, Švýcarska a Itálie a zavedl přísnou řeholi, kterou napsal. Jeho souputník Svatý Havel založil svatohavelský klášter ve St. Gallenu. Spolu s těmito šiřiteli křesťanství se zpět do Evropy a dalších oblastí zaniklé Římské říše postupně vracely i kopie zachráněných literárních děl – křesťanských i antických, která byla irskými mnichy pečlivě uchovávána a opisována. Dalšími šiřiteli iroskotské misie byli (často již ne Irové, ale jejich žáci) Ruprecht z Wormsu, Jimram z Řezna, či Amandus.\n\nV druhé polovině 7. století ale dochází ke střetu svébytného a osobitého iroskotského křesťanství s přísnějším římským křesťanstvím, když se roku 664 vyhrotí konflikt na synodě v northumbrijském opatství ve Whitby, na kterém northumbrijský král Oswiu (655–670) nakonec rozhodl ve prospěch římské strany. Také kláštery založené v Evropě irskými mnichy se postupem času odklonily od myšlenek iroskotské církve a přejaly většinou Řeholi sv. Benedikta.\n\n"}
{"id": "687047", "url": "https://cs.wikipedia.org/wiki?curid=687047", "title": "Dunningův–Krugerův efekt", "text": "Dunningův–Krugerův efekt\n\nDunningův–Krugerův efekt je typ kognitivního zkreslení. Říká, že míra odbornosti v daném oboru má vliv na schopnost hodnocení sebe i druhých. Lidé s nízkými schopnostmi či kompetencemi v dané oblasti dosahují nízkého výkonu, avšak mají naopak tendenci výrazně přeceňovat dosažený výsledek při srovnávání s ostatními. Naopak lidé s vysokou odborností své dosažené výsledky mírně podceňují. V prvním případě jde o přecenění vlastních sil, ve druhém případě o přecenění sil ostatních. Za tento výzkum získali autoři Ig Nobelovu cenu, udělovanou za neobvyklé nebo triviální výsledky vědeckého výzkumu.\n\nJedná se o jev zkoumaný sociální psychologií – objevili jej David Dunning a Justin Kruger v roce 1999. Zjistili, že lidé s podprůměrnými kompetencemi svůj výkon výrazně přeceňují, naopak lidé s nadprůměrnými schopnostmi výkon mírně podcení. Pokud dostanou zkoumané osoby k dispozici výsledky ostatních a mají znovu ohodnotit svůj dosažený výkon, podprůměrní se nezmění. Nadprůměrní naopak svůj odhad upraví tak, že je výrazně bližší skutečnosti.\n\nVysvětlení zní, že lidé s nízkými schopnostmi a kompetencemi mají o svých schopnostech nadnesené mínění, které je rezistentní změně i při přímé konfrontaci s populačním průměrem. Nadprůměrní lidé jsou sice schopni adekvátněji odhadnout své výsledky, přeceňují však všechny ostatní. Po konfrontaci s průměrnými výsledky se výrazně přiblíží v odhadu skutečnému výsledku – poupraví (sníží) hodnocení ostatních a jejich vlastní výkon tak v jejich očích vzroste.\n\nEfekt se různí v závislosti na kultuře – například Asiaté mají obecnou tendenci více podceňovat své vlastní výsledky –, v principu však funguje ve všech zkoumaných kulturách.\n\n"}
{"id": "687057", "url": "https://cs.wikipedia.org/wiki?curid=687057", "title": "Alchmund z Derby", "text": "Alchmund z Derby\n\nAlchmund z Derby ( ), také známý jako Alchmund z Lilleshallu (), psáno také jako Ealhmund, Alhmund, Alkmund a Alchmund byl synem northumbrieského krále Alhreda z Northumbrie. Poté, co strávil dvacet let\nv exilu mezi Pikty, kam se dostal následkem northumbrieských dynastických sporů, se vrátil s armádou zpět a byl posléze okolo roku 800 zabit. Okolnosti jeho úmrtí nejsou známy, ale údajně za jeho smrt nesl odpovědnost král Eardwulf z Northumbrie. Navíc byla jeho smrt považována za mučednickou a Alcmund byl následně považován za svatého.\n\nAlcmund byl pohřben v Lilleshallu v hrabství Shropshire a nad jeho hrobem údajně došlo k zázrakům. Během nájezdů Dánů byly Alcmundovy ostatky přemístěny do Derby a bylo mu zasvěceno několik okolních kostelů. Alcmundovým dnem je 19. březen.\n"}
{"id": "687058", "url": "https://cs.wikipedia.org/wiki?curid=687058", "title": "Jasan v Motyčíně", "text": "Jasan v Motyčíně\n\nJasan v Motyčíně je památný strom v části Švermova, Motyčíně, severní okrajové části středočeského statutárního města Kladna. Přibližně stotřícetletý jasan ztepilý (\"Fraxinus excelsior\") roste na jižním svahu v nadmořské výšce 328 m uprostřed předměstské obytné zástavby, u schodiště v horní části \"Žižkovy\" ulice (před urbanizací ve druhé polovině 19. století toto místo představovalo jihovýchodní okraj tehdejšího Motyčína, jedné ze dvou vesnic, z nichž Švermov vznikl). Kmen stromu má měřený obvod 320 cm a jeho koruna dosahuje výšky 24 m. Jasan je chráněn od roku 1996.\n\n"}
{"id": "687069", "url": "https://cs.wikipedia.org/wiki?curid=687069", "title": "Pakt", "text": "Pakt\n\nPakt je dohoda mezi státy.\n\n"}
{"id": "687070", "url": "https://cs.wikipedia.org/wiki?curid=687070", "title": "Sinumerik", "text": "Sinumerik\n\nSinumerik je označení řídících systémů pro obráběcí stroje, jejichž výrobcem je firma Siemens AG. Tento řídicí systém, jenž v roce 1964 dostal název Sinumerik, okamžitě zvýšil výkonnost a provozní pružnost výrobních procesů. Sinumerik je po padesáti letech svého vývoje využíván v řadě výrobních podniků po celém světě. Své nezaměnitelné místo má dnes při výrobě komponentů v řadě průmyslových odvětví – například v letectví, automobilovém průmyslu nebo medicínské technice.\n\nV roce 1996 uvedl Siemens na trh produkt Sinumerik Safety Integrated - první CNC systém se zabudovanými bezpečnostními funkcemi. O pouhý rok později byly představeny nástroje ShopMill a ShopTurn, což jsou dílensky orientovaná vývojová prostředí umožňující sestavovat programy pro výrobu obrobků při použití grafického uživatelského rozhraní.V roce 2005 Siemens uvolnil k prodeji otevřený a nový CNC systém Sinumerik 840D sl pro 31 řízených os a systém Sinumerik 802D sl určený pro méně náročné aplikace na soustruzích a frézkách menší až střední výkonnosti. V roce 2009 společnost Siemens vystavovala CNC systémy Sinumerik 828D a Sinumerik 840D sl s ovládacím rozhraním Sinumerik Operate. Jedná se o moderní obslužné obrazovky pro efektivní řízení stroje, které sjednocují známá ovládací prostředí HMI Advanced, ShopMill a ShopTurn do jednoho řešení.\n\nV technologickém paketu MDynamics pro frézování společnost Siemens nabízí řešení garantující perfektní kvalitu povrchu, přesnost a rychlost. Jádrem Sinumerik MDynamics je nové inteligentní řízení pohybu Advanced Surface. Další funkcí Sinumerik MDynamics je nové nástrojové hospodářství a programové vybavení pro jednoduché seřízení stroje. V nabídce paketu jsou dále inovované technologické, resp. měřicí cykly a funkce vysokorychlostního obrábění (High Speed Cutting – HSC). Sinumerik MDynamics je k dispozici pro tříosé stroje s řídicím systémem Sinumerik 828D a pro pětiosé stroje s řídicím systémem Sinumerik 840D sl.\n\n\n"}
{"id": "687071", "url": "https://cs.wikipedia.org/wiki?curid=687071", "title": "Vstavač bledý", "text": "Vstavač bledý\n\nVstavač bledý (\"Orchis pallens\"; synonymum: \"Orchis sulphurea\") je vytrvalá bylina z rozsáhlého rodu vstavač (\"Orchis\"), která v České republice patří k ohroženým druhům. Rostlina je vysoká 15–35 cm. Tento druh vstavače kvete brzy – už v dubnu a v květnu a můžeme jej nalézt ve světlých listnatých lesích, na okrajích lesů nebo na loukách. Roste většinou v bázemi bohatých a často vápnitých půdách od pahorkatin do podhůří.\nVstavač bledý v rámci České republiky roste především na Moravě (oblast Bílých Karpat, Javorníky, Chřiby), v Čechách je vzácný a je znám pouze ze tří lokalit.\n\n"}
{"id": "687072", "url": "https://cs.wikipedia.org/wiki?curid=687072", "title": "Ha-Liga ha-soci'alistit", "text": "Ha-Liga ha-soci'alistit\n\nha-Liga ha-soci'alistit (: הליגה הסוציאליסטית, doslova \"Socialistická liga\", též \"Socialistická liga Palestiny\") byla levicová židovská politická strana v mandátní Palestině. \n\nVznikla roku 1936. Byla napojena na levicové sionistické hnutí ha-Šomer ha-ca'ir a působila jako městský spojenec sdružení kolektivních vesnic ha-Kibuc ha-arci. Angažovali se v ní četní významní politici samostatného státu Izrael. Například pozdější poslanci Knesetu Dov Bar Nir, Jehuda Dranicki, Chanan Rubin nebo Menachem Racon. V roce 1946 hnutí ha-Kibuc ha-arci a ha-Liga ha-soci'alistit utvořily stranu Miflaga po'alim ha-Šomer ha-ca'ir (מפלגת פועלים השומר הצעיר, \"Dělnická strana ha-Šomer ha-ca'ir\"), která se později stala jedním z předchůdců levicové strany Mapam.\n"}
{"id": "687079", "url": "https://cs.wikipedia.org/wiki?curid=687079", "title": "Protokol I", "text": "Protokol I\n\nProtokol I, plným názvem Dodatkový protokol I k Ženevským úmluvám 1949 o ochraně obětí mezinárodních ozbrojených konfliktů je dodatkový protokol z roku 1977 doplňující Ženevské úmluvy. Znovu potvrzuje mezinárodní zákony Ženevských úmluv a připojuje upřesnění a nová ustanovení vyhovující vývoji ozbrojených konfliktů po druhé světové válce. K 11. květnu 2011 byl ratifikován 170 státy, bez USA, Izraele, Íránu, Pákistánu a Turecka.\n\nSpojené státy, Írán a Pákistán však podepsaly protokol 12. prosince 1977 s úmyslem jej ratifikovat. Podle zprávy mezinárodní komise Červeného kříže z roku 1997 jsou články obou protokolů zvyklostmi mezinárodního zvykového práva bez a tedy platné bez ohledu na jejich ratifikaci.\n\nProtokol I je rozsáhlý dokument, který obsahuje 102 článků. Zde je základní přehled protokolu. For a comprehensive listing of all provisions, consult the original text and the commentary.\n\nObecně protokol potvrzuje ustanovení původních Ženevských úmluv. Protokol dále doplňuje:\n\n"}
{"id": "687095", "url": "https://cs.wikipedia.org/wiki?curid=687095", "title": "Tatranská Polianka", "text": "Tatranská Polianka\n\nTatranská Polianka je slovenská léčebná osada v ústí Velické doliny ve Vysokých Tatrách, ležící na jihozápadních úbočích Slavkovského štítu v nadmořské výšce 1 005 m n. m. Rozkládá se na obou stranách Cesty Slobody mezi Starým Smokovcem a Štrbským Plesem. Z osady směrem na jih odbočuje vedlejší silnice do Svitu.\nTatranská Polianka patří mezi nejstarší tatranské osady. Zdejší okolí bylo osídleno už v pravěku.\nNa přilehlé Žluté stěně (1 020 m n. m.), čelní moréně Velické doliny, existovalo okolo přelomu našeho letopočtu opevněné sídliště lidu Púchovské kultury. Prostor, na kterém později vyrostla Tatranská Polianka se už před tím nazýval Polianka. Původní, a do konce první světové války, hodně používaný název byl odvozen z příjmení jejího zakladatele Weszterovo. Úřední název od začátku 90. let 19. století až do konce uherského státu zněl Széplak – Pekný Domov. Osadě pak po vzniku Československa přiznali v roce 1919 místní název, který byl odvozen z historického pomístního názvu Polianka ve znění Tatranská Polianka.\n\nV roce 1881 koupili velkoslavkovští švagři Pavol Weszter, Michal Guhr a Samuel Nitsch od potomků Mariassových louku zvanou Polianka, na které už od 70. let 19. století stála gerlachovská obecní horáreň (jednoduchá horská bouda). V roce 1884 dal Pavol Weszter nedaleko ní postavit loveckou horskou chatu, ve které poskytoval občerstvení pro tehdejší turisty. Tato chata s tehdejším názvem \"Sosna\" slouží dodnes rekreačním účelům.\n\nV roce 1888 vznikly tři dřevěné hrázděné turistické domy \"Mariana\", \"Themis\" (podle starořecké bohyně spravedlnosti, zákonnosti a pořádku, obvykle zobrazované se zavázanýma očima, váhami a rohem hojnosti) a \"Tusculum\" (zde podle starověkého města ve středoitalském Latiu), podle projektů spišskosobotského architekta Gedeona Majunkeho. Dnes tyto budovy patří minulosti.\nVelká budova, postavená v roce 1893, která sloužila jako restaurace, stojí dodnes u zatáčky Cesty Slobody směrem na Starý Smokovec. Další budova byla postavena roku 1894 pod názvem \"Millenium\", potom \"Dukla\", dnes \"Mariana\". Od roku 1903 tu také stál i lázeňský dům s dnešním názvem \"Limba\" vybavený ústředním topením.\n\nOsada měla zpočátku charakter odpočinkového bodu na cestě mezi oběma Smokovci a Štrbským Plesem. Sloužila také k\nrekonvalescenci a zároveň i jako turistické východiště do Velické doliny a jejího okolí.\nToto podnikání však Pavola Wesztera neuspokojovalo a na podkladě léčebných výsledků z Nového Smokovce, se postaral o to, aby jeho synovec a syn jednoho ze zakladatelů osady Michal Guhr mladší, vystudoval medicínu. Po dostudování a náležité praxi pak Michal Guhr vedl od roku 1902 klimatické sanatorium.\n\nV roce 1903 přibyla budova \"Tivoli\" (dnešní \"Orava\"). V letech 1906–1908 byla vybudována první část sanatoria a bylo zavedeno i vnější elektrické osvětlení celé osady.\n\nV roce 1910 dobudovali velkou jídelnu a v roce 1912 bylo zavedeno ústřední topení do všech budov. V témže roce získala Tatranská Polianka i železniční spojení.\n\nPo 1. světové válce došlo k modernizaci existujících zařízení a k nové výstavbě. V letech 1919–1920 byla uskutečněna rozsáhlá rekonstrukce hlavně vnitřního zařízení, které bylo ve všech budovách podřízeno potřebám léčby pacientů. Roku 1924 byla provedena dostavba sanatoria do dnešní podoby staré budovy. Byla zde zřízena kanalizace a vodovod. Kuchyně s jídelnou byla dobudována v roce 1910, nové sanatorium bylo postaveno v roce 1932 a kavárna se společenskými místnostmi a vstupní halou byla dobudována v roce 1934. V roce 1933 Dr. Guhr zemřel a sanatorium pak po něm převzal Dr. Nitsch a po něm pak národní správa.\n\nV roce 1948 sanatorium převzalo Ředitelství pro cestovní ruch (slovensky:Riaditeľstvo pre cestovný ruch).\nV letech 1945–1950 zde byla potlačena léčebná funkce sanatoria a více byl preferován rekreační charakter. V roce 1948 bylo sanatorium Dr. Guhra znárodněno. Dne 1. května 1948 ho převzala Státní zdravotní správa a připojila k němu blízký bývalý penzión \"Dezidera Reicherta\" (dnes \"Tatranský Domov\") postavený v roce 1912 a předurčila ho pro léčbu tuberkulózy. Po ústupu výskytu tuberkulózy pak od roku 1975 byl ústav přeměněn na zdravotnické zařízení určené pro léčbu nespecifických chorob horních cest dýchacích.\n\nKromě léčebných zařízení zde byly postaveny i další budovy: vila \"Hermína\" (dnes \"Detva\") v roku 1914, vila \"Kuntsch\" (dnes \"Turiec\") v roku 1932. V letech 1953–1970 proběhla rekonstrukce a přestavba staré budovy, byly vybudovány kotelny a inženýrské sítě. Z novějších staveb přibyly bytovky z roku 1970 a další pak v roce 1983, svobodárna a služby s kavárnou z roku 1985. V roce 1991 byla dokončena rekonstrukce budovy \"Mariana\". Jako poslední proběhla rekonstrukce budovy \"Orava\".\n\nPo druhé světové válce bylo \"Sanatorium Dr. Guhra\" přejmenováno na \"Wolkerův odborný léčebný ústav tuberkulózy a respiračních chorob\". K původnímu názvu se \"Sanatórium Dr. Guhra, n.o.\" vrátilo 13. listopadu 2003 transformací ze slovenské státní příspěvkové organizace na neziskovou organizaci, poskytující všeobecně prospěšné služby.\n\nV roce 1898 bylo turistické letovisko v Tatranské Poliance změněno na léčebný podnik, pod vedením Dr. Michala Guhra.\n\nZdejší léčba byla zaměřena na fyzikální léčebné metody a to zejména na klimatoterapii, vodoléčbu\na elektroléčbu. Léčila se zde také nervová onemocnění, choroby štítné žlázy a chudokrevnost.\n\nPo 1. světové válce začali být přijímáni pacienti s TBC, kteří byli z infekčních důvodů od ostatních osob izolováni v budově Tivoli. Systematická léčba tuberkulózy byla zahájena v roce 1950 za nepříznivých podmínek, kdy chybělo vybavení pro diagnostiku a terapii. Léčebna byla postupně dobudovávána po medicínské stránce tak, aby mohla sloužit pro komplexní léčbu. Zpočátku šlo o éru klidové léčby a doznívajíci kolapsoterapie, zhruba od roku 1950 do roku 1956. Klidová léčba spočívala v tom, že pacienti kromě nočního spánku leželi denně 8-9 hodin na lůžku. Účinným terapeutickým zákrokem bylo zakládání pneumothoraxu a pneumoperitonea, z chirurgických zákroků thorakoplastika, pneumolýza a plombáž. V tomto období začaly být aplikovány STM, PAS a INH. Těchto léků byl však nedostatek. Roky 1956 až 1960 se pak staly érou aktivní chirurgické léčby, zejména léčby resekční. Samotné sanatorium ale nemělo vlastní chirurgické oddělení, pacienti se zde pouze připravovali na chirurgický zákrok a po provedeném zákroku se zde posléze i doléčovali. V letech 1960 až 1970 začala být intenzívně využívána AT léčba. Toto období se stalo dobou, kdy došlo k výraznému úbytku této choroby.\n\nOd začátku 70. let 20. století se v sanatoriu léčili pacienti s nespecifickými respiračními chorobami jako astma, chronická bronchitida, různé druhy alergií a podobně.\n\n"}
{"id": "687102", "url": "https://cs.wikipedia.org/wiki?curid=687102", "title": "Miflaga po'alim ha-Šomer ha-ca'ir", "text": "Miflaga po'alim ha-Šomer ha-ca'ir\n\nMiflaga po'alim ha-Šomer ha-ca'ir (: מפלגת פועלים השומר הצעיר, doslova \"Dělnická strana ha-Šomer ha-ca'ir\", plným názvem מפלגת פועלים השומר הצעיר בארץ ישראל, Miflaga po'alim ha-Šomer ha-ca'ir be-Erec Jisra'el) byla socialistická židovská sionistická politická strana v mandátní Palestině napojená na levicové hnutí ha-Šomer ha-ca'ir.\n\nHnutí ha-Šomer ha-ca'ir se již od 20. let 20. století situovalo na levou část politické spektra v mandátní Palestině, mezi středolevou stranu Mapaj a radikálně levicové komunisty. Po jistou dobu ale členové tohoto hnutí odmítali přímý vstup do stranické politiky, protože se obávali ztráty ideologické čistoty. Neúspěšně se pokusili o alianci s Mapaj a stranou Achdut ha-avoda, ale toto spojenectví nevydrželo. Rozpory vzbuzovala zejména pozice ha-Šomer ha-ca'ir ohledně budoucnosti státoprávního uspořádání Palestiny, kde toto hnutí preferovalo dvounárodnostní židovsko-arabský stát.\n\nVe srovnání se stranou Mapaj, dominantní sionistickou stranou v mandátní Palestině, kladla Miflaga po'alim ha-Šomer ha-ca'ir větší důraz na třídní boj. Zároveň ale na rozdíl od komunistů zastávala sionistické pozice a podporovala další židovské přistěhovalectví.\n\nMiflaga po'alim ha-Šomer ha-ca'ir byla ve své době jedinou sionistickou politickou stranou, která uznávala národní práva palestinských Arabů. Prosazovala dvounárodnostní stát sdílený mezi Židy a Araby, za což byla opakovaně terčem kritiky ostatních sionistických formací. Strana oponovala plánu OSN na rozdělení Palestiny a preferovala zachování jednotného státu, ovšem výhledově s židovskou demografickou většinou. Zároveň prosazovala převod britského mandátu v Palestině na pověřeneckou správu Organizace spojených národů. Strana udržovala kontakty s intelektuální skupinou \"Ichud\", která prosazovala ve státoprávních otázkách podobné postoje.\n\nV roce 1948 se strana Miflaga po'alim ha-Šomer ha-ca'ir sloučila s formací Achdut ha-avoda Po'alej Cijon. Vznikla tak levicová strana Mapam, která se po velkou část 2. poloviny 20. století stala významnou politickou silou v samostatném státu Izrael.\n"}
{"id": "687111", "url": "https://cs.wikipedia.org/wiki?curid=687111", "title": "Hamilton (Virginie)", "text": "Hamilton (Virginie)\n\nHamilton je město v Loudounském okrese, v severní části amerického státu Virginie. Při sčítání lidu roku 2000 v něm žilo 562 obyvatel.\n\nÚzemí dnešního Hamiltonu bylo kdysi obýváno několika indiánskými kmeny, kteří ale po roce 1722 na západ. Evropští osadníci přijížděli během 30. let 18. století. První dům v oblasti Hamiltonu postavili v roce 1768 George a Tabitha Roach Tavennerovi. Jejich syn Richard a snacha Ann vybudovali statek, jenž pojmenovali \"Harmony\" a okolní oblast začala být známa pod tímto názvem.\n\"The Leesburg and Snickers Gap Turnpike Company\" roku 1831 vybudovala silnici vedoucí od Leesburgu do Snickersville (dnes Bluemont). Tím růst osady pokračoval a o dva roky později, když mělo místo už dost obyvatel, byl postaven metodistický kostel. Městečko se také stalo známým jako Hamilton Store (Hamiltonův obchod) podle obchodu provozovaným Charlesem Bennettem Hamiltonem. Roku 1835 povolil John Quincy Adams vytvoření pošty umístěné ve výše jmenovaném obchodě a sídlo bylo zaregistrováno pod jménem Hamilton.\nPoslední významná akce občanské války v okrese Loudoun se odehrála právě zde, a to 21. března 1865 malou nerozhodnou bitvou, známou jako šarvátka u Harmony, kdy konfederační plukovník John Mosby a jeho muži překvapili jednotky pod velením plukovníka Marcuse Rena.\nRoku 1868 byla sem z Alexandrie prodloužena železniční trať vedoucí podél budoucí Washington and Old Dominion Railroad. V té době sem přicházelo mnoho turistů odpočinout si od ruchu města. Skrz město byla vybudována promenáda dlouhá téměř 2 a půl kilometru a taneční sál. K roku 1900 byl Hamilton už druhým největším městem okresu Loudoun a probíhal boom vzniku podniků včetně řeznictví, prodejny pánských oděvů, továrny na výrobu košťat, kloboučnictví, jídelen a další. Také byla otevřena zubní ordinace, závodiště a začaly být vydávány vlastní noviny.\nAvšak s příchodem automobilové éry došlo k pomalému úpadku návštěvnosti turistů. Navíc v roce 1926 bylo mnoho hlavních obchodů zničeno požárem a turismus už poté strmě a nadobro klesl. Od té doby je Hamilton známý spíše jako obytná oblast.\n\nPři sčítání lidu roku 2000 zde žilo 562 obyvatel v 216 domácnostech. Hustota osídlení činila 802 km². Z rasové hlediska bylo 97,69 % rezidentů bílých, 1,42 % se hlásilo k černé rase, 0,53 % byli Asiaté a 0,36 % ostatní rasy. Hispánci bez ohledu na rasu tvořili 1,07 % populace.\n28,3 % mělo méně než 18 let, ve věku 18-64 bylo 63,7 % lidí a 65 let a víc mělo 8 % obyvatel.\nMedián příjmů na domácnost byl 59 688 dolarů a 3,3 % lidí žilo pod úrovní chudoby.\n\n"}
{"id": "687113", "url": "https://cs.wikipedia.org/wiki?curid=687113", "title": "Silnice II/484", "text": "Silnice II/484\n\nSilnice II/484 je silnice II. třídy v Moravskoslezském kraji v okrese Frýdek-Místek spojující silnici I/56 a státní hranici se Slovenskem. Délka silnice je 5,558 km.\n\nSilnice začíná na křižovatce s I/56 severovýchodně od obce Bílá, vede na východ až jihovýchod a končí v osadě Konečná na státní hranici se Slovenskem. Odsud pokračuje jako slovenská silnice II/484 přes Klokočov do Turzovky.\n\nDo roku 1997, kdy proběhlo celorepublikové přečíslování a revize kategorizace silnic pokračovala silnice II/484 z Bílé přes Ostravici, Frýdlant nad Ostravicí až do Frýdku-Místku. Tento úsek o délce 29 km však byl tehdy povýšen na silnici první třídy a stal se součástí dnešní silnice I/56.\n"}
{"id": "687115", "url": "https://cs.wikipedia.org/wiki?curid=687115", "title": "Michal Benedikovič", "text": "Michal Benedikovič\n\nMichal Benedikovič (31. května 1923 – 18. dubna 2007) byl slovenský fotbalista, československý reprezentant a účastník mistrovství světa roku 1954 ve Švýcarsku. Za československou reprezentaci odehrál 7 zápasů. V československé lize vybojoval dva mistrovské tituly se Slovanem Bratislava (tehdy nesoucím název Sokol Národné výbory Bratislava) (1951, 1955). Získal i jeden titul v lize válečného Slovenského státu, s OAP Bratislava.\n\nPo válce hrál za Spartak Trnava. Roku 1948 ho chtěl Slovan Bratislava jako posilu pro slavný zájezd do Mexika. Trnavské vedení však přestup odmítlo a pro jistotu neinformovalo ani Benedikoviče. Když se to později dozvěděl, okamžitě z Trnavy odešel a stal se pilířem Slovanu.\n\nNadějné kariéře udělal přítrž až záhadný případ z roku 1957, kdy byl Benedikovič odsouzen na pět let za vyzvědačství a přípravu špionáže, spolu s dalšími třemi spoluhráči – Viktorem Tegelhoffem, Pavolem Beňou a Ladislavem Steinerem. Příčinou byly schůzky se skupinou krajanů (slovenských emigrantů), s nimiž pravděpodobně učinil i nějaké drobné obchody, což bylo tehdy nelegální. Přítižilo mu též, že za války hrál za vojenský \"tisovský\" klub OAP Bratislava, byl například obviněn z toho, že na zájezdu zpíval fašistické písně (hájil se, že šlo o slovenské lidovky). Z vězení (Jáchymovských dolů) byl propuštěn po třech letech. Měl přezdívku Žltý (Žlutý), podle barvy svých vlasů.\n\n"}
{"id": "687117", "url": "https://cs.wikipedia.org/wiki?curid=687117", "title": "Ha-Oved ha-cijoni", "text": "Ha-Oved ha-cijoni\n\nHa-Oved ha-cijoni (: , doslova \"Sionistický pracující\") bylo židovské sionistické osadnické hnutí v mandátní Palestině.\n\nZaložili ho roku 1936 bývalí členové organizace ha-No'ar ha-cijoni. 7. listopadu 1937 vznikla první zemědělská osada napojená na tuto formaci, kibuc Uša. V roce 1948 se hnutí podílelo na vytvoření Progresivní strany.\n\nHnutí si i poté udržovalo samostatné zastoupení v odborové centrále Histadrut. Ve volbách do jejího shromáždění v květnu 1959 obdrželo 5,77 % hlasů. V roce 1961 vytvořilo společně s Všeobecnými sionisty Liberální frakci. Analogicky s tím se také vytvořila nová politická formace Liberální strana.\n"}
{"id": "687119", "url": "https://cs.wikipedia.org/wiki?curid=687119", "title": "Theodor Reimann", "text": "Theodor Reimann\n\nTheodor Reimann (10. února 1921, Zvolen – 30. srpna 1982, Bratislava) byl slovenský fotbalista, brankář, československý reprezentant a účastník mistrovství světa roku 1954 ve Švýcarsku (chytal v zápase s Uruguayí). Za československou reprezentaci odehrál 5 zápasů, 14 krát hrál i za výběr válečného Slovenského státu. V československé lize vybojoval tři mistrovské tituly se Slovanem Bratislava (tehdy nesoucím název Sokol Národné výbory Bratislava) (1949, 1950, 1951). Ve Slovanu působil v letech 1942–1954.\n\n"}
{"id": "687124", "url": "https://cs.wikipedia.org/wiki?curid=687124", "title": "Anton Malatinský", "text": "Anton Malatinský\n\nAnton Malatinský (15. ledna 1920, Trnava – 1. prosince 1992, Bratislava) byl slovenský fotbalista a trenér, československý reprezentant a účastník mistrovství světa roku 1954 ve Švýcarsku. Jeho synovcem je bývalý prvoligový fotbalista Milan Malatinský.\n\nZa československou reprezentaci odehrál 10 zápasů, 6 krát nastoupil i za výběr válečného Slovenského státu. V československé lize vybojoval dva mistrovské tituly se Slovanem Bratislava (tehdy nesoucím název Sokol Národné výbory Bratislava) (1950, 1951). V lize odehrál 219 zápasů a dal v nich 79 gólů. Po úspěšné hráčské kariéře následovala neméně úspěšná kariéra trenérská – byl otcem \"trnavského fotbalového zázraku\", jako trenér Spartaku Trnava získal pětkrát titul mistra (1968, 1969, 1971, 1972, 1973). S trnavským Spartakem získal také dvakrát československý pohár (1967, 1971). Celkem odtrénoval 538 ligových utkání. Od roku 1998 nesl jeho jméno fotbalový stadión v Trnavě. V roce 2000 byl vyhlášen \"Trnavčanem století\".\n\n"}
{"id": "687125", "url": "https://cs.wikipedia.org/wiki?curid=687125", "title": "Czech Open (florbal)", "text": "Czech Open (florbal)\n\nCzech Open je mezinárodní florbalový turnaj, který se koná každý rok v srpnu v Praze. Zároveň se také jedná o největší florbalový turnaj světa, kterého se účastní každoročně přes 200 týmů z mnoha zemí světa. První ročník se konal již v roce 1993, tedy dříve než první ročník nejvyšší české ligy mužů.\n\nV turnaji se hraje v celkem šesti kategoriích. Z nich jsou tři kategorie mužské (Elite a Pro po šestnácti týmech a Open), dvě ženské (Elite se šestnácti týmy a Open) a jedna juniorská.\n\nNejúspěšnějším týmem v turnaji je švédský Pixbo Wallenstam IBK, s osmi vítězstvími v mužské a se sedmi v ženské elitní kategorii. Z českých mužských týmů dokázaly na turnaji zvítězit jen Tatran Střešovice a FBC Ostrava v letech 1999 a 1998, kdy se turnaje neúčastnily nejlepší severské týmy. V ženské kategorii pětkrát zvítětil tým Děkanky (2007–2010 a 2012) a dvakrát Tatran Střešovice (1997 a 2004).\n\nTurnaj pořádá pražský klub Tatran Střešovice pro týmy dospělých a juniorů. Pro mladší ročníky se v červenci od roku 2004 koná související turnaj Prague Games, pro veterány pak v listopadu od roku 2006 Prague Masters.\n\nTurnaj vznikl na základě účasti týmu Tatran Excalibur, jednoho z prvních českých florbalových oddílů, na mezinárodním turnaji v Maďarsku v roce 1992. Turnaj byl pořádán Švédy. Ti na základě maďarského turnaje usoudili, že florbal má větší potenciál v Česku, a že by se turnaj měl konat tam. Mantinely, které přivezly na turnaj, věnovali tatranskému týmu. Byly to první florbalové mantinely v Česku a mnoho let se používaly pro řadu místních turnajů, včetně právě Czech Open.\n\n"}
{"id": "687126", "url": "https://cs.wikipedia.org/wiki?curid=687126", "title": "Anton Krásnohorský", "text": "Anton Krásnohorský\n\nAnton Krásnohorský (22. října 1925 - 25. června 1988) byl slovenský fotbalista, československý reprezentant a účastník mistrovství světa roku 1954 ve Švýcarsku (byť do bojů šampionátu přímo nezasáhl. Za československou reprezentaci odehrál 9 zápasů. V československé lize hrál za Iskru Žilina.\n\n"}
{"id": "687134", "url": "https://cs.wikipedia.org/wiki?curid=687134", "title": "Rajón (rozcestník)", "text": "Rajón (rozcestník)\n\nSlovo rajón má více významů:\n\n"}
{"id": "687135", "url": "https://cs.wikipedia.org/wiki?curid=687135", "title": "Silnice II/481", "text": "Silnice II/481\n\nSilnice II/481 je silnice II. třídy ve Zlínském kraji v okrese Vsetín spojující silnice I/35 a II/487. Celková délka silnice je 15,017 km.\n\nSilnice začíná na křižovatce s I/35 v Prostřední Bečvě, vede na jih přes Hutisko-Solanec (křížení s III/4867 a III/48614) a kolem vrchu Soláň do Velkých Karlovic, kde končí na křižovatce s II/487.\n"}
{"id": "687136", "url": "https://cs.wikipedia.org/wiki?curid=687136", "title": "Tennessee Titans", "text": "Tennessee Titans\n\nTennessee Titans je profesionální klub amerického fotbalu, který sídlí v Nashvillu ve státě Tennessee. V současné době je členem South Division (Jižní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub vznikl v roce 1960 jako Houston Oilers a byl zakládajícím členem AFL. Oilers zvítězili v prvních dvou ročnících AFL před sloučením s NFL, což jsou také zatím jediné úspěchy klubu.\n\nTým se v roce 1968 přestěhoval na stadion Houston Astrodome v Houstonu, kde hrál až do roku 1996. Poté se přesunul do státu Tennessee, během čekání na nový stadion hrál dočasně na Liberty Bowl Memorial Stadium v Memphisu a změnil název na Tennessee Oilers. V roce 1998 hrál domácí zápasy v Nashvillu na Vanderbilt Stadium. Od roku 1999 se klub jmenuj Tennessee Titans a hraje na stadionu LP Field, sídlo a tréninkové středisko „Baptist Sports Park“ se nachází na severním předměstí Nashvillu, 8 kilometrů od centra města.\n\n\n\n\nHráči draftovaní v prvním kole za posledních deset sezón:\n"}
{"id": "687139", "url": "https://cs.wikipedia.org/wiki?curid=687139", "title": "Casas de Don Pedro", "text": "Casas de Don Pedro\n\nCasas de Don Pedro je španělské město situované v provincii Badajoz (autonomní společenství Extremadura).\n\nObec je vzdálena 160 km od města Badajoz. Patří do okresu La Siberia a soudního okresu Herrera del Duque. Obcí prochází silnice BA-137 a národní silnice N-430.\n\nV roce 1834 se obec stává součástí soudního okresu Herrera del Duque. V roce 1842 čítala obec 256 usedlostí a 1006 obyvatel.\n"}
{"id": "687140", "url": "https://cs.wikipedia.org/wiki?curid=687140", "title": "Hillsboro (Virginie)", "text": "Hillsboro (Virginie)\n\nHillsboro (původně vyslovováno \"Hillsborough\") je malé město v okrese Loudoun na severu amerického státu Virginie. V roce 2000 mělo 96 obyvatel a teprve roku 2000 byly zavedeny adresy.\n\nRozloha je 0,2 km², vše z toho je souš. Město leží v průsmyku Hillsboro uprostřed hor Short Hill, součásti Blue Ridge Mountains. Washington D.C. je vzdálený 88,5 km směrem na jihovýchod a Harpers Ferry 16 km na severozápad. Městem vede Virginia Route 9.\n\nPři sčítání lidu roku 2000 zde žilo 96 obyvatel ve 39 domácnostech, kteří byli členy 28 rodin. Celkový počet domů 41. Hustota osídlení byla 480 ob./km², 96,88 % lidí patřilo k bílé rase, zbytek byli černoši.\nZ celkového počtu 39 domácností jich 28,2 % mělo dítě mladší 18 let, 64.1% byly páry žijící spolu, 5.1% domácností bylo s ženskou hlavou rodiny bez přítomnosti manžela, a 28.2% domácností nebylo obýváno rodinami. 20.5% všech domácností tvořili jednotlivci a 15.4% lidé starší 65 let, kteří žili sami. Na průměrnou domácnost vycházelo 2,46 členů a na průměrnou rodinu 2.75 členů.\n19,8 % populace mělo méně než 18 let, 66,7 % bylo ve věku 18-64, 13,5 % bylo 65 let a více. Průměrný věk rovných 41 let.\nMedián příjmů na domácnost činil 54 375 dolarů, na rodinu 71 875 dolarů, u mužů to bylo 60 833 dolarů a u žen 27 250 dolarů. Pod hranicí chudoby žilo 10 % domácností a 11,1 % rodin, čtvrtina mladších 18 let a nikdo nad 64 let.\n"}
{"id": "687141", "url": "https://cs.wikipedia.org/wiki?curid=687141", "title": "Casas de Reina", "text": "Casas de Reina\n\nCasas de Reina je španělské město situované v provincii Badajoz (autonomní společenství Extremadura).\n\nObec je vzdálena 6 km od Llereny a 124 km od města Badajoz. Patří do okresu Campiña Sur a soudního okresu Llerena. Obcí prochází silnice EX-200.\n\nV roce 1834 se obec stává součástí soudního okresu Llerena. V roce 1842 čítala obec 123 usedlostí a 480 obyvatel.\n"}
{"id": "687142", "url": "https://cs.wikipedia.org/wiki?curid=687142", "title": "Gréta Arnová", "text": "Gréta Arnová\n\nGréta Arnová (* 13. dubna 1979, Budapešť) je maďarská profesionální tenistka, která na okruh WTA vstoupila v roce 1997. Ke květnu 2011 na něm vyhrála 2 turnaje ve dvouhře, zvítězila také na čtyřech událostech série ITF v singlu a čtyřech v deblu. Nejvýše postavená byla na žebříčku WTA ve dvouhře na 40. místě (16. květen 2011) a ve čtyřhře na 175. místě (4. prosinec 2000). Trenérem byl k roku 2011 Ital Gianluca Palombini.\n\nNarodila se v Budapešti. Má dvojí občanství, maďarské a německé. Spolkovou republiku Německo reprezentovala v letech 1997 až 2008, kdy se rozhodla pro start v maďarském týmu během Fed Cupu 2008 po boku Ágnes Szávayové. Od 1. ledna 2008 tak hraje za Maďarsko.\n\nV roce 1994 vyhrála juniorské mistrovství Německa do šestnácti let a o tři roky později se stala mistryní Evropy ve čtyřhře. První událost okruhu WTA vyhrála z pozice kvalifikantky a 176. hráčky žebříčku, když na turnaji kategorie Tier IV Estoril Open 2007 porazila ve finále mladou Bělorusku Viktorii Azarenkovou po setech 2–6, 6–1, 7–6 (3), přestože za stavu 4–5 v rozhodující sadě odvrátila dva měčboly. Ke květnu 2011 na grandslamech nehrála ženskou čtyřhru.\n\nPrvních dvou grandslamů Australian Open a French Open se nezúčastnila. V květnu se jako kvalifikantka prosadila do semifinále Polsat Warsaw Open, v němž prohrála s Ťie Čengovou.\n\nNa nejslavnějším turnaji světa ve Wimbledonu poprvé postoupila ve třiceti jedna letech na grandslamu do třetího kola, když v úvodním kole přešla přes světovou 34. tenistku světa Katerynu Bondarenkovou a ve druhém kole pak bývalou hráčku první desítky Alicii Molikovou. Její účast zastavila finalistka z roku 2007 Marion Bartoliová. Na US Open pak v prvním kole skončila na raketě světové trojky a obhájkyně titulu Kim Clijstersové, které podlehla 6–0, 7–5.\n\nNásledně se z kvalifikace probojovala do hlavní soutěže tokijské události Toray Pan Pacific Open 2010, když v kvalifikaci porazila Jung-žan Čanovou po setech 3–6, 6–3, 7–5 a Elenu Baltachovou 6–0, 6–7(5), 6–3. V hlavní soutěži vyhrála 1. kolo nad spolukvalifikantkou Laurou Robsonovou a ve druhém skončila prohrou se světovou jedničkou Carolinou Wozniackou 6–4, 6–3.\n\nPrvním turnajem sezóny se stal ASB Classic, na němž v úvodu hladce porazila Zuzanu Ondráškovou 6–1, 6–0. Poté přešla přes Sofii Arvidssonovou 4–6, 7–5, 7–5, když odvrátila pět mečbolů. Následně zaznamenala dosud nejcennější výhru nad nejvýše nasazenou a bývalou první hráčkou světa Marií Šarapovou 6–2, 7–5. Semifinále proti Julii Görgesové zvládla ve dvou sadách 7–6(3), 6–3 a druhý titul v kariéře si připsala finálovým vítězstvím 6–3, 6–3 nad obhájkyní titulu Yaninou Wickmayerovou. Na Australian Open nestačila v prvním kole na dvacátou šestou nasazenou Maríu José Martínezovou Sánchezovou, stejně tak na French Open vypadla v úvodu s devátou nasazenou Petrou Kvitovou.\n\n"}
{"id": "687143", "url": "https://cs.wikipedia.org/wiki?curid=687143", "title": "Castilblanco", "text": "Castilblanco\n\nCastilblanco je španělské město situované v provincii Badajoz (autonomní společenství Extremadura).\n\nObec je vzdálena 199 km od města Badajoz a 216 km od Madridu. Patří do okresu La Siberia a soudního okresu Herrera del Duque. Obcí prochází silnice EX-316 a národní silnice N-502.\n\nV roce 1834 se obec stává součástí soudního okresu Herrera del Duque. V roce 1842 čítala obec 410 usedlostí a 1700 obyvatel.\n"}
{"id": "687145", "url": "https://cs.wikipedia.org/wiki?curid=687145", "title": "Castuera", "text": "Castuera\n\nCastuera je španělské město situované v provincii Badajoz (autonomní společenství Extremadura).\n\nObec je vzdálena 101 km od Méridy a 157 km od města Badajoz. Patří do okresu La Serena a soudního okresu Castuera. Obcí prochází silnice EX-103, EX-104 a BA-112.\n\nV roce 1842 čítala obec 1340 usedlostí a 5578 obyvatel.\n"}
{"id": "687146", "url": "https://cs.wikipedia.org/wiki?curid=687146", "title": "Třetí vláda Andruse Ansipa", "text": "Třetí vláda Andruse Ansipa\n\nTřetí vláda Andruse Ansipa byla mezi 4. dubnem 2011 až 26. březnem 2014 vládou Estonské republiky. Tvořili ji zástupci liberální strany Reformierakond a konzervativní IRL. Kabinet vznikl po volbách, které se konaly 6. března 2011.\n\n"}
{"id": "687147", "url": "https://cs.wikipedia.org/wiki?curid=687147", "title": "Bruce Beresford", "text": "Bruce Beresford\n\nBruce Beresford (* 16. srpna 1940 v Sydney, Austrálie) je australský filmový režisér.\n\nPo absolvování sydneyské univerzity odjel na praxi do Nigérie, kde pomáhal budovat tamní kinematografii, v letech 1964-1971 pracoval pro Britský filmový institut jako producent dokumentů o umění. Po návratu do vlasti natočil film \"Dobrodružství Barryho McKenzieho\", kde vytvořil postavu typického Australana nazývaného \"ocker\", který je neotesaný, poživačný a strašně komolí angličtinu, ale zároveň překypuje dobrosrdečností a ví si rady v každé situaci. Úspěch této komedie položil základy hnutí nazývanému \"australská nová vlna\", které tvořili také Peter Weir nebo Fred Schepisi. Jeho dalšími filmy natočenými v Austrálii jsou \"Zmoudření\" (adaptace autobiografického románu australské spisovatelky z 19. století Henry Handel Richardsonové), \"Klub\" (tragikomedie ze zákulisí australského fotbalu) nebo \"Krotitel Morant\", drama z búrské války podle skutečného případu australského důstojníka křivě obviněného z válečných zločinů. Velký divácký ohlas těchto filmů, který se neomezoval jen na Austrálii, mu umožnil odejít roku 1982 do Hollywoodu. V krimikomedii \"Její alibi\" obsadil Pavlínu Pořízkovou do role východoevropské emigrantky podezřelé z vraždy. V roce 1990 obdržel jeho film \"Řidič slečny Daisy\" obdržel Oscara. Jde o komorní psychologické drama o nesmyslnosti rasistických předsudků. Následujícího roku vytvořil pozoruhodný historický film o misionářích \"Černé roucho\". Jeho další práce se už nevymykají z hollywoodského průměru, výjimkou je snad jen drama odsuzující trest smrti \"Poslední tanec\" a životopis Almy Mahlerové \"Nevěsta větru\".\n\n\n"}
{"id": "687148", "url": "https://cs.wikipedia.org/wiki?curid=687148", "title": "Cheles", "text": "Cheles\n\nCheles je španělské město situované v provincii Badajoz (autonomní společenství Extremadura).\n\nObec se nachází na hranicích s Portugalskem, kde hraniční čáru tvoří řeka Guadiana. Je vzdálena 51 km od města Badajoz. Patří do okresu Llanos de Olivenza a soudního okresu Olivenza.\n\nV roce 1834 se obec stává součástí soudního okresu Olivenza. V roce 1842 čítala obec 194 usedlostí a 889 obyvatel.\n"}
{"id": "687149", "url": "https://cs.wikipedia.org/wiki?curid=687149", "title": "Drakeni z Pernu", "text": "Drakeni z Pernu\n\nDrakeni z Pernu je rozsáhlý cyklus scifi/fantasy povídek a knih, jejichž autorkou je Anne McCaffrey.\nAutorka vytvořila rozsáhlý fiktivní svět planety Pern a ve svých příbězích popisuje životy jednotlivých obyvatel od chvíle, kdy planetu osídlili lidé.\n\n\nJe hvězda v souhvězdí Střelce, spektrální třída G. Má pět planet, dva pásy asteroidů a bludnou oběžnici (planetku s nestabilní dráhou) Krvavici. Lidé podnikli jednosměrný let k soustavě Rukbatu a osídlili třetí planetu- Pern.\n\nFiktivní planeta podobná Zemi, menší, dva hlavní kontinenty- severní a jižní. Tři měsíce.\n\nJsou původní forma života planety Pern. Lidé je poprvé poznávají jako malá barevná stvoření s blanitými křídly, svým vzezřením a životním cyklem se podobají tvorům z pozemských bájí. Jejich krev je tmavě zelená. Jakmile lidé objeví jejich schopnosti (telepatie, telekineze a schopnost cestovat podprostorem- mezimezím), vyberou mezi sebou telepaticky nejcitlivější jedince a začnou s nimi komunikovat a šlechtit je. Draci jsou vysoce inteligentní tvorové. Nakonec draci dorůstají dostatečně na to, aby mohli převážet lidi a náklad. Draci mají se svými jezdci velmi silné pouto, důkazem toho je i fakt, že pokud jezdec zemře, jeho drak spáchá sebevraždu skokem do mezimezí. Jezdci se po ztrátě draka většinou stanou duševně chorými.\n\nDomov draků a jejich jezdců. Weyry jsou většinou v kráterech vyhaslých sopek nebo ve skalách. Fungují jako jakési vojenské pevnosti. Dolní jeskyně jsou prostory pro obyvatele Weyru, kteří nejsou jezdci. Tvoří jakýsi personál a jsou nedílnou součástí společenství ve Weyru. Ve většině Weyrech jsou lidé shovívaví například k záletnictví a intimitě, čímž se liší od obyvatel držeb.\n\nVůdce Weyru- jezdec na bronzákovi, který nalétl na nejstarší královnu. Má zodpovědnost za celý Weyr. Velí například všem letkám a jezdcům. Jeho partnerkou je Weyrena.\n\nWeyrena (někdy též hlavní Weyrena)- jezdkyně na nejstarší královně a družka Vůdce Weyru. Dohlíží na Dolní jeskyně, další Weyreny, zásoby Weyru a zdraví draků.\n\nVelitelé letek\n\nZástupci velitelů letek\n\nMladší Weyreny\n\nMistr Weyrlinků\n\nJedzdci\n\nPředstavená Dolních jeskyní\n\nHarfeník Weyru\n\nWeyrlinkové\n\n1.Královna Zlatá\n\nKrálovny zastávají nejvyšší postavení ve Weyru. Dosahují největších rozměrů ze všech draků (mohou být i dvojnásobně větší než bronzáci). Královny vzlétají k Zásnubnímu letu po dvou obězích života. Poté vzlétají pravidelně každý jeden až dva oběhy. Páří se výhradně s bronzáky, ale párkrát došlo k tomu, že královnu dostihl i velký hnědák. Královny jsou v době páření agresivní zejména vůči jiným královnám. Ty po dobu letu opouští Weyr. Výjimkou jsou pouze královny, které hlídají snůšku či nejsou dospělé a tak nepředstavují pro říjící samici konkurenci. Ve snůšce bývá dvanáct až čtyřicet vajec. Vejce s královnou jsou vzácná a liší se od zbytku snůšky velikostí a zlatým nádechem. Královny si výhradně vybírají za jezdkyně ženy narozené mimo Weyr. Weyreny jsou většinou silné osobnosti, které si někdy i tvrdohlavě stojí za svým.\n\nNejznámější královny a jejich jezdkyně:\n\nFaranth- první zlatá královna, jezdkyně Sorka (první Míjení)\n\nRamoth- historicky největší drak na Pernu, jezdkyně Lessa (deváté Míjení)\n\n2.Bronzový drak\n\nBronzoví draci mají vůdčí roli ve Weyru. Jsou hned po královnách druhými největšími draky. Jsou také jediní, kteří dokáží královny během zásnubního letu dohnat. Jejich jezdci jsou vůdci letek a jezdec na bronzákovi, který nalétl na nejstarší královnu se stává Vůdcem Weyru. Bronzáci jsou chytří a sebevědomí draci. Pojí je určité pouto se zlatými, bez ohledu na jejich úspěch při páření.\n\nNejznámější bronzoví draci a jejich jezdci:\n\nMnementh- druhý největší drak na Pernu, a největší samec, jezdec F´lar (deváté Míjení)\n\n3.Hnědý drak\n\nJezdci na hnědých dracích bývají zástupci letek. Hnědáci mohou ve výjimečných případech konkurovat bronzákům. Hnědáci jsou vytrvalí a moudří.\n\nNejznámější hnědí draci a jejich jezdci:\n\nCanth- dosahoval velikosti bronzáka, jezdec F´nor (deváté Míjení)\n\n4.Modrý drak\n\nModří draci jsou poklidní a opatrní. Nalétávají pouze na zelené.\n\n5.Zelená dračice\n\nZelené tvoří hlavní sílu Weyru. Jsou agresivní, mrštné a lstivé. Jejich jezdci mají tendence být tvdrohlaví a horkokrevní. Zelené žvýkají ohňovec, který je udržuje sterilní, protože vzlétají k páření i vícekrát za oběh. Zasvětit se s zelenými mohou i ženy. Polovina snůšky jsou vždy zelené.\n\n0.Bílý drak\n\nRuth je jediným bílým drakem, který se na Pernu kdy vylíhl. Dosahuje velikosti tažného koně, což ho činí nejmenším drakem na Pernu. Je považován za nezdravého jedince. Ruth disponuje většinou schopností ostatních draků. Liší se pouze nezájmem o jakékoliv říjící samice a blízkostí s ohňovými dráčky. Ruth vyrostl mimo Weyr po boku svého jezdce Jaxoma.\n\n\nBludná oběžnice Krvavice (nazvaná tak podle své barvy) je obývana životní formou, Vlákny, která se pokouší invazivně rozmnožit i na jiných planetách. Jednou za čas nazývaný Mezidobí (cca 200 let) se přiblíží k Pernu natolik, že z ní začnou na planetu padat zhoubná Vlákna, organismy které zničí a pohltí vše kromě kovu, kamene a vody. Zabít je může pouze mráz nebo dračí oheň. Období spadu Vláken se říká Míjení (cca 50 let). Výjimečně nastane Dlouhé Mezidobí (cca 400 let). Když kolonisté na Pernu zjistí hrozbu, hledají způsoby boje proti vláknům. Draci mohou po sežvýkání jistého minerálu- ohňovce- po delší dobu chrlit bez zdravotních následků oheň a vlákna spálit v letu ještě před dopadem na zem. Lidé na zemi mohou odstranit vegetaci, na které se vlákna dokáží nejlépe živit a zasahovat vlákna ohněm pomocí \"vrhačů\".\nTo ovšem není trvalé řešení, Krvavice posílá na Pern nové spady vláken, a tak se jezdci na dracích- drakeni- stávají pro obyvatele Pernu nejdůležitějším způsobem obrany, po tom, co díky nedostatku kovových rud v kůře planety postupně přicházejí o svou techniku.\n\nTento článek je stručným výtažkem z předmluvy ke knihám z cyklu Drakeni z Pernu. Předmluva v knihách slouží jako nástin prostředí, ve kterém se odehrávají další příběhy spisovatelky Anne McCaffrey.\n"}
{"id": "687150", "url": "https://cs.wikipedia.org/wiki?curid=687150", "title": "Cordobilla de Lácara", "text": "Cordobilla de Lácara\n\nCordobilla de Lácara je španělské město situované v provincii Badajoz (autonomní společenství Extremadura).\n\nObec je vzdálena 44 km od Méridy a 69 km od města Badajoz. Patří do okresu Tierra de Mérida - Vegas Bajas a soudního okresu Montijo.\n\nV roce 1834 se obec stává součástí soudního okresu Mérida. V roce 1842 čítala obec 99 usedlostí a 340 obyvatel.\n"}
{"id": "687152", "url": "https://cs.wikipedia.org/wiki?curid=687152", "title": "Corte de Peleas", "text": "Corte de Peleas\n\nCorte de Peleas je španělské město situované v provincii Badajoz (autonomní společenství Extremadura).\n\nObec je vzdálena 30 km od města Badajoz. Patří do okresu Tierra de Barros a soudního okresu Almendralejo. Nachází se zde barokní kostel zasvěcený Marii Egyptské.\n\nV roce 1834 se obec stává součástí soudního okresu Almendralejo. V roce 1842 čítala obec 19 usedlostí a 69 obyvatel.\n"}
{"id": "687155", "url": "https://cs.wikipedia.org/wiki?curid=687155", "title": "1. proletářská úderná brigáda", "text": "1. proletářská úderná brigáda\n\nPrvní proletářská úderná brigáda (srbochorvatsky Prva proleterska udarna brigada) byla motorizovaná mobilní jednotka jugoslávských partyzánů, založená 21. prosince 1941. Zprvu měla jen něco přes tisíc bojovníků ale v pozdějších fázích války až 22 tisíc. Organizací této brigády dokázali partyzáni sestavit formaci schopnou čelit nepříteli mnohonásobně aktivněji než dříve a více, než tomu byly schopné ozbrojené skupiny hlavního ideového oponenta - Dragoljuba Mihajloviće (četnici).\n\nByla považována za elitní součást partyzánského vojska, které se věnovalo záškodnickým akcím na prostoru bývalého království Jugoslávie. Její vznik posvětil sám ústřední výbor KPJ a byl načasován na narozeniny Josifa Stalina. Brigáda se účastnila většiny klíčových soubojů partyzánů proti okupantům, včetně bitvy na Neretvě, či u Sutjesky. Komunistický režim bojovníky z řady první proletářské úderné brigády náležitě vyznamenal a glorifikoval; brigáda se stala součástí mýtu komunistického vedení o druhé světové válce.\n\nNa počest první akce této brigády, dne 22. prosince 1941, byl tento den vyhlášen Den Jugoslávské lidové armády.\n"}
{"id": "687156", "url": "https://cs.wikipedia.org/wiki?curid=687156", "title": "Cristina (Badajoz)", "text": "Cristina (Badajoz)\n\nCristina je španělské město situované v provincii Badajoz (autonomní společenství Extremadura).\n\nObec je vzdálena 2 km od obce Guareña a 87 km od města Badajoz. Patří do okresu Vegas Altas a soudního okresu Don Benito.\n\nV roce 1834 se obec stává součástí soudního okresu Don Benito. V roce 1842 čítala obec 70 usedlostí a 260 obyvatel.\n"}
{"id": "687157", "url": "https://cs.wikipedia.org/wiki?curid=687157", "title": "Nachal Netafim", "text": "Nachal Netafim\n\nNachal Netafim (: נחל נטפים, : \"Vádí al-Radadi\") je vádí v jižním Izraeli, v pohoří Harej Ejlat.\n\nZačíná na egyptském území na Sinajském poloostrově. Na izraelské území vstupuje v nadmořské výšce přes 600 metrů západně od hory Har Jeho'achaz, kde podchází hraniční dálnici číslo 12, na níž se tu nachází hraniční přechod Netafim, a směřuje k jihu rychle se zahlubujícím skalnatým kaňonem, stáčí se k východu podél severního úbočí hory Har Jehoram a míjí pramen \"Ejn Netafim\" (עין נטפים), jeden z mála vydatných zdrojů sladké vody v tomto regionu. Poblíž kaňonu v tomto úseku vede turistická Izraelská stezka. Vádí pak z jihu míjí vrch Ma'ale Roded a u hory Har Jedidja se stáčí znovu k jihu. U hory Har Šlomo zprava přijímá vádí Nachal Bat Ševa. V posledním úseku se tok vádí obrací k severovýchodu, podél úbočí hory Har Šachmon, na jejímž severním okraji vstupuje do širokého údolí vádí Nachal Roded, do kterého ústí nedaleko vesnice Ejlot, jež je součástí příkopové propadliny vádí al-Araba.\n\n"}
{"id": "687160", "url": "https://cs.wikipedia.org/wiki?curid=687160", "title": "Janusz Jagucki", "text": "Janusz Jagucki\n\nJanusz Jagucki (* 14. února 1947 v Sorkwitech) je polský emeritní luterský duchovní a biskup.\n\nÚřad biskupa Evangelicko-augsburské církve v Polské republice zastával v letech 2001–2010. Úřad biskupa musel předčasně opustit poté, co vyšlo najevo, že spolupracoval s komunistickou tajnou policií.\n\n"}
{"id": "687161", "url": "https://cs.wikipedia.org/wiki?curid=687161", "title": "Umbro", "text": "Umbro\n\nUmbro je britská společnost sídlící v Cheadle (Velký Manchester). Společnost se zabývá výrobou sportovního oblečení a obuvi. Založena byla v roce 1924 bratry Haroldem a Wallacem Humphreysovými ve Wilmslow, Cheshire jako \"Humphreys Brothers\". Malá firma zabývající se především krejčovskými výrobky a výplety tenisových raket rychle rostla a začala se zabývat sportovním oblečením, hlavně pro četné anglické fotbalové týmy. V období války firma vyráběla výstroj pro vojáky a tím si stále udržovala svůj provoz. Po válce už firma nese dnešní název \"Umbro\", která začala produkovat sportovní oblečení do celého světa. V roce 2007 firmu přebírá americká společnost Nike. Bylo to v roce 2008 a v roce 2012 ji Nike Inc. prodala skupině Iconix Brand Group za 225 milionů dolarů (cca 4,3 mld. Kč)\n"}
{"id": "687162", "url": "https://cs.wikipedia.org/wiki?curid=687162", "title": "Jaroslav Košnar", "text": "Jaroslav Košnar\n\nJaroslav Košnar (17. srpna 1930 – 21. dubna 1985) byl slovenský fotbalista, československý reprezentant a účastník mistrovství světa roku 1954 ve Švýcarsku (byť do bojů šampionátu přímo nezasáhl). Za československou reprezentaci odehrál 2 zápasy. V československé lize hrál za ČH Bratislava. \n\n"}
{"id": "687163", "url": "https://cs.wikipedia.org/wiki?curid=687163", "title": "Nachal Bat Ševa", "text": "Nachal Bat Ševa\n\nNachal Bat Ševa (: נחל בת שבע) je krátké vádí v jižním Izraeli, v pohoří Harej Ejlat.\n\nZačíná v nadmořské výšce cca 600 metrů na východních svazích hory Har Šlomo, cca 6 kilometrů severozápadně od města Ejlat. Směřuje pak k severovýchodu rychle se zahlubujícím skalnatým kaňonem. Ústí zprava do vádí Nachal Netafim na západním úbočí hory Har Jedidja.\n\n"}
{"id": "687167", "url": "https://cs.wikipedia.org/wiki?curid=687167", "title": "Nachal Roded", "text": "Nachal Roded\n\nNachal Roded (: נחל רודד) je vádí v jižním Izraeli, v pohoří Harej Ejlat.\n\nZačíná na východních svazích hory Har Jeho'achaz v nadmořské výšce okolo 700 metrů, cca 9 kilometrů severozápadně od města Ejlat. Směřuje pak k jihovýchodu rychle se zahlubujícím skalnatým kaňonem, stáčí se k severovýchodu podél severního úbočí hory Ma'ale Roded. Z jihu míjí horu Har Šchoret, u níž se prudce obrací k jihu a vede hluboce zaříznutou soutěskou okolo vrchu Har Jedidja. Na ní vstupuje do širokého údolí, které je již součástí příkopové propadliny vádí al-Araba. Zprava přijímá vádí Nachal Netafim a menší vádí Nachal Ja'el, přitékající ze svahů hory Har Šachmon. Ze severu míjí vesnici Ejlot, za kterou podchází silnici číslo 90. Pak se otáčí k jihu a vstupuje do umělých vodních nádrží na severním předměstí Ejlatu, které již jsou propojeny s Rudým mořem, do kterého ústí na východním okraji města, nedaleko hranice s Jordánskem.\n\n"}
{"id": "687170", "url": "https://cs.wikipedia.org/wiki?curid=687170", "title": "Josef Majer", "text": "Josef Majer\n\nJosef Majer (* 8. června 1925) byl český fotbalista a účastník mistrovství světa roku 1954 ve Švýcarsku (byť do bojů šampionátu přímo nezasáhl a nepřipsal si ani žádný jiný reprezentační start). Dvakrát se stal nejlepším střelcem československé ligy – v roce 1951 se 16 góly (v dresu tehdejšího Gottwaldova) a v roce 1953 se 13 góly jako hráč Baníku Kladno. Jako hráč Kladna se také zúčastnil švýcarského šampionátu.\n\n"}
{"id": "687171", "url": "https://cs.wikipedia.org/wiki?curid=687171", "title": "De la Savane (stanice metra v Montréalu)", "text": "De la Savane (stanice metra v Montréalu)\n\nDe la Savane je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí třetí, ve směru od Montmorency dvacátá devátá. Stanice leží v hloubce 19,4 m. Její vzdálenost od předchozí stanice Du Collège činí 1 281,69 metrů a od následující stanice Namur 786,70 metrů.\n\nStanice De la Savane byla otevřena 9. ledna 1984, ve stejný den jako stanice Du Collège a Namur.\n\nStanici projektovali architekti Guy de Varennes a Almas Mathieu. Svá umělecká díla zde umístili jak tito dva projektanti stanice, tak rovněž umělec Maurice Lemieux.\n\nStanice se nachází v montrealském městském obvodu (francouzsky \"arrondissement\") Côte-des-Neiges–Notre-Dame-de-Grâce.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "687172", "url": "https://cs.wikipedia.org/wiki?curid=687172", "title": "Nachal Ja'el", "text": "Nachal Ja'el\n\nNachal Ja'el (: נחל יעל) je vádí v jižním Izraeli, v pohoří Harej Ejlat.\n\nZačíná na severních svazích hory Har Šachmon v nadmořské výšce přes 200 metrů, cca 4 kilometry severoseverozápadně od města Ejlat. Směřuje pak k severu rychle se zahlubujícím skalnatým kaňonem. Ústí zprava do vádí Nachal Roded, které protéká širokým údolím, které je již součástí příkopové propadliny vádí al-Araba.\n\n"}
{"id": "687183", "url": "https://cs.wikipedia.org/wiki?curid=687183", "title": "Nachal Šchoret", "text": "Nachal Šchoret\n\nNachal Šchoret (: נחל שחורת) je vádí v jižním Izraeli, v pohoří Harej Ejlat.\n\nZačíná na východních svazích hory Har Chizkijahu poblíž egyptské hranice v nadmořské výšce okolo 800 metrů, cca 12 kilometrů severozápadně od města Ejlat. Směřuje pak k jihovýchodu rychle se zahlubujícím skalnatým kaňonem a stáčí se k východu podél severního úbočí hory Har Šchoret. Zde po nějakou dobu vede podél vádí turistická Izraelská stezka. V dalším úseku se vádí obrací k jihovýchodu a postupně vstupuje do širšího údolí, které je již součástí příkopové propadliny vádí al-Araba. Ze severu míjí vrchy Giv'ot Šchoret a nedaleko silnice číslo 90, poblíž hranice s Jordánskem ústí do sběrného vodního kanálu, který odvádí zdejší sezónní vodní toky směrem k jihu, do Rudého moře.\n\n"}
{"id": "687188", "url": "https://cs.wikipedia.org/wiki?curid=687188", "title": "Nachal Amram", "text": "Nachal Amram\n\nNachal Amram (: נחל עמרם) je vádí v jižním Izraeli, v pohoří Harej Ejlat.\n\nZačíná na jižních svazích vrchů Micpe Amram, Giv'at Amram a Giv'at Pu'a v nadmořské výšce okolo 500 metrů, cca 11 kilometrů severoseverozápadně od města Ejlat. Touto oblastí prochází turistická Izraelská stezka. Nachází se tu skalní útvar zvaný \"Amudej Amram\" (עמודי עמרם, \"Amramovy sloupy\"). Vádí pak směřuje k jihovýchodu rychle se zahlubujícím skalnatým kaňonem a prochází soutěskou mezi vrchy Har Amir a Giv'at Bahat. V dalším úseku vádí vstupuje do širšího údolí, které je již součástí příkopové propadliny vádí al-Araba. Podchází silnice číslo 90 a poblíž hranice s Jordánskem ústí do sběrného vodního kanálu, který odvádí zdejší sezónní vodní toky směrem k jihu, do Rudého moře.\n\n"}
{"id": "687193", "url": "https://cs.wikipedia.org/wiki?curid=687193", "title": "Caroline Garciaová", "text": "Caroline Garciaová\n\nCaroline Garciaová, nepřechýleně \"Garcia\" (* 16. října 1993 Saint-Germain-en-Laye), je francouzská profesionální tenistka a vítězka ženské čtyřhry French Open 2016. Ve své dosavadní kariéře na okruhu WTA Tour vyhrála sedm singlových turnajů.\n\nPrvní titul získala na antukovém Copa Colsanitas 2014. Poté opanovala Internationaux de Strasbourg 2016, travnatý Mallorca Open 2016 a tři čínské turnaje na Wuhan Open 2017, China Open 2017 i Tianjin Open 2018. K nim přidala šest deblových trofejí, když na premiérovou z nich dosáhla se Španělkou Larou Arruabarrenovou během Copa Colsanitas 2014. V rámci okruhu ITF získala jeden titul ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v září 2018 na 4. místě a ve čtyřhře pak v říjnu 2016 na 2. místě. Trénuje ji otec Louis Paul Garcia.\n\nNa nejvyšší grandslamové úrovni se probojovala do čtvrtfinále dvouhry French Open 2017, v němž podlehla Češce Karolíně Plíškové. Z ženské čtyřhry French Open 2016 si odvezla trofej s krajankou Kristinou Mladenovicovou po zdolání ruského páru Jekatěrina Makarovová a Jelena Vesninová. Společně také skončily jako poražené finalistky na US Open 2016 po prohře od americko-české dvojice Bethanie Matteková-Sandsová a Lucie Šafářová, přestože šly po zisku úvodní sady a stavu 5–4 ve druhé podávat na vítězství v turnaji.\n\nS Mladenovicovou ukončila spolupráci v březnu 2017 po rozhodnutí zaměřit se na singlovou kariéru. Společně se probojovaly do osmi finále a v době, kdy sdílely 2. příčku žebříčku tvořily nejlepší pár světa. V sezóně 2016 se Francouzky staly mistryněmi světa ITF ve čtyřhře a WTA je vyhlásila nejlepším párem roku.\n\nVe francouzském fedcupovém týmu debutovala v roce 2013 jako 19letá čtyřhrou baráže druhé světové skupiny proti Kazachstánu, v němž po boku Kristimi Mladenovicové dokázala ve dvou sadách porazit pár Sesil Karatančevová a Galina Voskobojevová. Francouzky zvítězily celkově 4:1 na zápasy.\n\nVe finále Fed Cupu 2016 proti České republice vyhrála v roli jedničky obě dvouhry, sobotní nad světovou jedenáctkou Kvitovou i nedělní proti šesté hráčce žebříčku Karolíně Plíškové. Rozhodující čtyřhru však s Mladenovicovou nezvládly a Francouzky odešly poraženy 2:3 na zápasy.\n\nV perthském finále Fed Cupu 2019 proti Austrálií ji v sobotní dvouhře deklasovala dvěma „kanáry“ světová jednička Ashleigh Bartyová. V nedělní rozhodující čtyřhře pak s Mladenovicovou porazily dvojici Bartyová a Stosurová, čímž zajistily Francii třetí trofej.\n\nDo roku 2020 v soutěži nastoupila k deseti mezistátním utkáním s bilancí 11–6 ve dvouhře a 7–1 ve čtyřhře.\n\nFrancii reprezentovala na Letních olympijských hrách 2016 v Riu de Janeiru, kde v ženské dvouhře dohrála ve druhém kole, když nestačila na desátou nasazenou Britku Johannu Kontaovou. Po boku Nicolase Mahuta vytvořila nejvýše nasazený pár smíšené soutěže. Otevírací duel proti brazilské dvojici Teliana Pereirová a Marcelo Melo, startující na divokou kartu, však prohráli ve dvou tiebreacích.\n\nSpolu s Kristinou Mladenovicovou skončily v ženské čtyřhře Riodejaneirských her překvapivě již v úvodním kole na raketách japonského páru Misaki Doiová a Eri Hozumiová, když startovaly jako druhé nasazené. Francouzský svaz Fédération Française de tennis obě hráčky v závěru srpna 2016 vyřadil z fedcupového týmu za jejich nevhodnou reprezentaci na olympiádě. Důvodem se stalo jejich prudké ohrazení na adresu svazu, jenž podle nich mohl za informační chaos ve věci oblečení. Do zápasu se každá chystala nastoupit v jiném oděvu, což pravidla neumožňovala. Garciová si tak musela vypůjčit výstroj spoluhráčky a ze zamlčení této informace kritizovaly činovníky. Svaz dočasnou suspenzaci zrušil 24. září 2016 a obě tak mohly odehrát finále Fed Cupu 2016.\n\nZa Francii nastoupila také na Hopman Cupu 2016. V páru s krajanem z druhé stovky Kennym de Schepperem obsadili bez výhry čtvrté, poslední místo v základní skupině B. Ve dvouhrách přitom vyhrála všechny tři singly proti Heather Watsonové, Sabine Lisické i Darje Gavrilovové. Z mixů však francouzští tenisté odešli vždy poraženi.\n\nPoprvé se na grandslamu představila v kvalifikaci French Open 2010, v níž prohrála v úvodním kole. Premiérový start v hlavní soutěži turnajů této kategorie zaznamenala na Australian Open 2011, kam obdržela divokou kartu. V úvodním kole porazila Varvaru Lepčenkovou. Jednalo se zároveň o debut v hlavní soutěži na turnajích okruhu WTA Tour, aby ve druhém kole nestačila na Japonku Ajumi Moritovou.\n\nV Melbourne startovala také juniorku dívek, v níž se probojovala do semifinále, kde podlehla pozdější vítězce Sophie An-Mestachové.\n\nV květnu opět obdržela divokou kartu na druhý grandslam sezóny French Open 2011. Nejdříve přešla přes Zuzanu Ondráškovou ve dvou setech. Poté ji čekala bývalá světová jednička a sedmá nasazená Maria Šarapovová, nad níž vedla 6–3, 4–1 a 15:0, ovšem zápas ztratila, když Ruska dokázala uhrát jedenáct gamů v řadě a utkání otočit.\n\nNa květnovém Internationaux de Strasbourg 2016 vyhrála druhou singlovou trofej poté, co jako turnajová desítka v závěrečném duelu antukového turnaje porazila chorvatskou kvalifikantku Mirjanu Lučićovou Baroniovou ve dvou sadách. První grandslamový titul získala v ženské čtyřhře French Open 2016, kde s krajankou Kristinou Mladenovicovou ve finále zdolaly ruský pár Jekatěrina Makarovová a Jelena Vesninová.\n\nV premiérovém ročníku travnatého Mallorca Open 2016 ve čtvrtfinále vyřadila třetí nasazenou bývalou světovou jedničku Anu Ivanovićovou a v semifinále na ni nenašla recept Belgičanka Kirsten Flipkensová. Finálové klání s Lotyškou Anastasijí Sevastovovou pak zvládla za 1:17 hodin ve dvou setech.\n\nNa počátku října 2017 si připsala debutové turnajové vítězství z kategorie Premier 5, když ovládla Wuhan Open 2017 v čínském Wu-chanu. Na cestě do finále vyřadila v úvodním kole dvanáctou nasazenou Angelique Kerberovou, ve třetí fázi turnajovou sedmičku Dominiku Cibulkovou, ve čtvrtfinále Rusku Jekatěrinu Makarovovou a mezi poslední čtveřicí řeckou kvalifikantku Marii Sakkariovou. V závěrečném duelu zdolala Australanku Ashleigh Bartyovou po třísetovém průběhu a dobyla čtvrtý singlový titul na okruhu WTA Tour a zároveň první v kategorii Premier 5. Po turnaji se posunula na kariérní maximum, když 2. října 2017 figurovala na 15. příčce.\n\nFormu zužitkovala navazující týden na pekingském China Open 2017, který jí vynesl první trofej z druhé nejvyšší kategorie Premier Mandatory. Čtvrtfinálová fáze znamenala těsné vítězství nad ukrajinskou světovou trojkou Elinou Svitolinovou poté, co o postupující rozhodl až tiebreak závěrečné sady poměrem míčů 8:6. V semifinále nezaváhala s hráčkou z druhé světové desítky Petrou Kvitovou, aby ve finále přehrála 26letou nastupující světovou jedničku Simonu Halepovou po dvousetovém průběhu. Bodový zisk z uplynulých dvou týdnů Francouzku poprvé v kariéře posunul do elitní světové desítky žebříčku WTA. Ve vydání z 9. října 2017 jí tak patřilo 9. místo. Zároveň navýšila šňůru neporazitelnosti na jedenáct utkání a ocitla se na poslední osmé postupové pozici pro singapurský Turnaj mistryň.\n\n"}
{"id": "687195", "url": "https://cs.wikipedia.org/wiki?curid=687195", "title": "Nachal Cfunot", "text": "Nachal Cfunot\n\nNachal Cfunot (: נחל צפונות) je vádí v jižním Izraeli, v pohoří Harej Ejlat.\n\nZačíná v hornaté krajině severně od vrchu Giv'at Amram v nadmořské výšce okolo 400 metrů, cca 13 kilometrů severně od města Ejlat. Směřuje pak k jihovýchodu rychle se zahlubujícím skalnatým kaňonem. Pak vstupuje do širokého údolí, které je již součástí příkopové propadliny vádí al-Araba. Z jihu míjí pahorky Giv'ot Cafra a za silnicí číslo 90 ústí poblíž hranice s Jordánskem do sběrného vodního kanálu, který svádí vodu ze zdejších sezónních toků k jihu, do Rudého moře.\n\n"}
{"id": "687197", "url": "https://cs.wikipedia.org/wiki?curid=687197", "title": "Rho (faktor)", "text": "Rho (faktor)\n\nRho (ρ faktor) je bakteriální protein s helikázovou aktivitou, který se účastní procesu ukončení (terminace) bakteriální transkripce. Tento typ ukončení transkripce se proto označuje jako rho-dependentní (závislý na rho). Je to zřejmě nejznámější terminační faktor.\n\nRho je hexamerický proteinový komplex složený z šesti identických podjednotek. Váže se na právě vznikající molekuly RNA, konkrétně na oblasti bohaté na cytosin. Následně se spustí ATPázová aktivita, Rho se pohybuje podél vlákna ve směru 5'-3' a začne dohánět RNA polymerázu. Když se s ní dostane do kontaktu, RNA polymeráza se pustí vlákna a ukončí se transkripce. Díky helikázové aktivitě následně rho rozplete RNA/DNA komplex a RNA se definitivně uvolní.\n\nU \"Escherichia coli\" je protein rho možné inhibovat pomocí antibiotika bicyklomycinu, který znemožňuje ATPázovou aktivitu proteinu rho.\n"}
{"id": "687198", "url": "https://cs.wikipedia.org/wiki?curid=687198", "title": "Agloporit", "text": "Agloporit\n\nAgloporit je uměle vyráběné pórovité kamenivo, které se vyrábí lisováním nebo protlačováním hmoty, z odpadního popílku, vody a dalších příměsí. Následně se vypaluje. Při výpalu vzniká pórovitá struktura, protože shoří spalitelné částice. Po vychladnutí se hmota třídí do jednotlivých frakcí, větší zbytky se drtí a znovu třídí.\nObjemová hmotnost agloporitu se pohybuje od 600 do 1380 kg/m³ v závislosti na frakci, sypná hmotnost je od 550 do 900 kg/m³. Vlastnosti se liší podle použitého popílku při výrobě kameniva. Vužívá se jako plnivo do lehkých betonů.\n\nVlastnosti agloporitu se pohybují ve velkém rozpětí, kvůli pestrým vstupním surovinám a způsobům jejich úpravy.\n\nAgloporit je nejšastěji šedý až šedomodrý, na povrchu bývá kvůli reakci Fe zbarven do červena nebo do hněda.\n\nVálcová pevnost agloporitu dosahuje až 10 MPa. Pórovitost zrn se pohybuje v rozmezí mezi 40 - 65%, mezerovitost pak 50 - 60 %. Nasákavost bývá mezi 8 až 30 %.\n"}
{"id": "687199", "url": "https://cs.wikipedia.org/wiki?curid=687199", "title": "Vícenásobná expozice", "text": "Vícenásobná expozice\n\nVícenásobná expozice (multiexpozice) je speciální technika fotografování, která spočívá v tom, že stejný snímek je snímán několikrát. Může být použita k několika účelům: umožňuje provést trvalé prolnutí několika obrazů na způsob fotomontáže nebo slouží k pořízení snímků nereálných, například „duchů“, různých vizí nebo snů. Lze ji využít k výtvarnému účinku nebo také pro vědecké účely v astrofotografii, lékařské fotografii, studií pohybu člověka nebo zvířat a podobně.\n\nKvůli vícenásobnému osvitu citlivé vrstvy je nutné dbát na to, aby součet dílčích osvitů odpovídal správnému osvitu citlivé vrstvy. Například dva částečné osvity při dvojí expozici by měly odpovídat každá polovině správně naměřené expoziční doby. K osvícení pohyblivé scény na jeden snímek lze použít například pulzní světlo (stroboskop) a fotografovaný objekt na tmavém pozadí.\n\nEfekt bylo možné na počátku dějin fotografie snadné dosáhnout pomocí centrální závěrky velkoformátových fotoaparátů. S rozvojem fotografické techniky a automatizace fotografického procesu vystavit stejný snímek osvitu dvakrát před odstraněním z komory, chránila nepozorného fotografa před náhodným poškozením fotografické desky. Nicméně mnoho moderních středoformátových kamer, 35mm fotoaparátů na profesionální úrovni, ale i digitálních fotoaparátů vícenásobnou expozici umožňují.\n\nDigitální fotografie umožňuje falešnou vícenásobnou expozici implementovat pomocí editoru přidáním různých obrazů do jednoho. Tato možnost dává široké tvůrčí možnosti, lze například využít část scény úmyslně zatemněné pro opakované umístění jedné a téže osoby. Z historie jsou však známé případy, kdy se podobné případy inscenovaly bez digitálních technologií. Jak na jeden negativ, tak i postupným nafotografováním scény na několik snímků, vystřižením objektů, nalepením a opětovným nafotografováním.\n\nZa průkopníka vícenásobné expozice se považuje Étienne-Jules Marey, který se v osmdesátých letech 19. století začal podílet na vývoji chronofotografie. Použil rotující fotografickou desku v kameře, která byla podobná zbrani (1882), světlo-citlivý papír nebo celuloid (1888), následně také projekční techniku (1893) a 35 mm kameru (1899).\nJeho první puška z roku 1882 byla schopná zaznamenat 12 snímků za sekundu, všechny zachytila na jeden jediný obrázek. Jeho studie se týkaly pohybu lidského těla a různých zvířat.\n\nMarey však pro své záběry potřeboval fotografickou závěrku, kterou před ním v roce 1869 vynalezl Eadweard Muybridge. V roce 1877 nafotografoval své rozsáhlé experimenty a zdokonalil techniku. Fotografoval až třiceti kamerami a jako výsledek své práce ve Filadelfii roku 1887 zveřejnil 781 světlotisků pod názvem \"Animal Locomotion\" a \"The Human Figure in Motion\". V roce 1883 vynalezl kameru, která umožňovala zachytit celou sérii expozic na jednu desku, čímž získal pohybový diagram. Později zkonstruoval kameru, která při každém osvitu udělala samostatný snímek jedné pohybové fáze. Zoopraxiskop je promítačka, kde jsou na kotouči nalepené fotografie. Při točení klikou se kotouč otáčel a přes čočky se na plátno promítal pohybující se obraz.\n\nMareyovo dílo \"La machine animale\" z roku 1873 inspirovalo guvernéra Lelanda Stanforda k sázce s Eadweardem Muybridgem o pět let později; a také k dalším chronofotografickým studiím zvířat v pohybu speciálními kamerami. Marey sám se naopak nechal inspirovat Muybridgovým dílem \"Animal Locomotion\" (1877), aby vylepšil astronomický revolver Julese Janssena (1874) a vynalezl svou chronofotografickou pušku, pomocí které mohly být zachyceny pohybující se objekty v prostoru.\n\nZatímco se Eadweard Muybridge opíral o systém řady fotoaparátů, které snímaly posloupnost jednotlivých fotografií, Thomas Eakins raději používal jednu kameru, která nasnímala řadu expozic na jeden negativ.\n\nTriky vícenásobné expozice používali také spirituální fotografové při produkci svých fotografií duchů. Spirituální fotografií se průkopnicky zabýval William H. Mumler v 60. letech 19. století. Mumler se ​​náhodou naučil techniku poté, co na svém snímku objevil ještě druhou osobu, ale v podstatě šlo o vícenásobnou expozici. Své schopnosti chtěl Mumler zpeněžit a začal pracovat jako „médium“, které dokázalo fotografovat lidi s jejich zemřelými blízkými příbuznými (většinou za pomoci jiné fotografie). Mumlerův podvod byl odhalen poté, co byli duchové identifikováni jako žijící obyvatelé Bostonu.\n\nI když se Mumler ukázal jako podvodník, pokračovali v prodeji svých okultních snímků jiní fotografové. Pozdější spirituální fotograf Frederick A. Hudson pro spiritualisty nasnímal celou řadu fotografií duchovních jevů. Od 80. let 19. století do počátku 20. století se držela fotografie duchovního světa na vrcholu popularity a měla celou řadu pozoruhodných a populárních zastánců, mezi nejznámější patřil Arthur Conan Doyle. Tento druh fotografie bránil také britský chemik a fyzik William Crookes. Další spiritualista William Stainton Moses tvrdil, že spirituální fotografie je možná díky substanci zvané ektoplazma, s jejíž pomocí mohou duchové nabývat forem. Jedním z dalších spirituálních fotografů byl William Hope (1863–1933). Dne 4. února 1922 se Společnost pro okultní výzkum Society for Psychical Research a vyšetřovatel paranormálních jevů Harry Price pokusili na britské vysoké škole \"British College of Psychic Science\" dokázat, že Hope podvádí. Price tajně označil Hopeovy fotografické desky a poskytl mu je s balíčkem dalších desek, na které byly tajně naleptány značky firmy \"Imperial Dry Plate Co. Ltd.\" tak, že se logo kopírovalo na pozitiv. Hope netušil, že si Price „pohrál“ s jeho dodávkou desek a následně se pokusil nasnímat několik „spirituálních fotografií“. Ačkoli Hope několik fotografií s duchovními jevy vytvořil, žádná z nich neobsahovala logo společnosti \"Imperial Dry Plate Co. Ltd\" ani Priceovy značky. Byl to důkaz, že Hope poskytnuté materiály vyměnil za své vlastní připravené materiály obsahující falešné duchovní snímky.\n\nV roce 1882 vymyslel přítel Jean-Martina Charcota Albert Londe systém na snímání fyzických a svalových pohybů pacientů, včetně epileptických záchvatů. Dosáhl tohoto tím, že používal fotoaparát s devíti objektivy, které byly spouštěny elektromagnetickou energií a s využitím metronomu, který mu umožnil postupně otevírat závěrky. Tímto způsobem pořizoval fotografie na skleněnou desku v rychlém sledu. O pár let později Londe vyvinul fotoaparát s dvanácti objektivy pro fotografování pohybu. Londeho fotoaparát byl využíván pro lékařské studie svalového pohybu u lidí vykonávajících nejrůznější činnosti, od „laní chůze“ až po kovářství. Posloupnost dvanácti fotografií mohla být pořízena v rozmezí od 1/10 sekundy do několika sekund. Londe využíval mobilních vlastností aparátu a fotografoval například koně a jiná zvířata nebo vlny oceánu. Generál Sobert ve spolupráci s Londem vymyslel chronofotografické zařízení používané ke studiu balistiky. Londeho fotografie byly použity jako ilustrace v několika vědeckých a lékařských knihách. S Étiennem Mareyem (1830-1904) Londe absolvoval mnoho fotografických pokusů týkající se pohybu a uspořádání jeho laboratoře v Salpêtrière bylo podobné Mareho proslulé \"Station Physiologique\".\n\nAnton Giulio Bragaglia slučoval dva druhy umění – dokumentární a experimentální fotografii, přičemž výsledkem byla fotografická dynamika se stopami trajektorií pohybujících se postav nebo předmětů. V roce 1906 začal pracovat jako asistent režie ve filmovém studiu jeho otce Francesca. Získal řadu technických a uměleckých zkušeností, učil se od režisérů Mario Caseriniho a Enrica Guazzoniho. Se svými bratry Arthurem a Carlem Ludovicem začal okolo roku 1911 experimentovat ve fotografií s prvkami futurismu.\n\nRoku 1923 Harold Edgerton vynalezl xenonový blesk a synchronizaci. V roce 1931 Harold Edgerton vynalezl elektronickou obdobu stroboskopu, při které použil přerušované elektronické výbojkové světlo. Ve své době jej použil ke studiu strojních součástí synchronních motorů v pohybu. O něco později použil sérii velmi krátkých záblesků světla k vytvoření ostrých fotografií velmi rychle se pohybujících objektů. Dokázal vytvořit záblesky o délce 1/500 000 sekundy. V roce 1937 spolu s albánským fotografem Gjonem Milim zaznamenali rychlé pohyby osvícené stroboskopem na jedno políčko filmu. Vznikly tak známé fotografie odpálení golfového míčku, piruety baletky, nebo tenisty při podání.\n\nSérie sekvenčních obrázků byly důležitým impulsem k rozvoji „pohyblivých obrazů“ kinofilmu.\n\nVícenásobnou expozici v kombinaci s pohybovou neostrostí využívá jako tvůrčí postupy ve své fotografické tvorbě Jan Pohribný (* 1961). Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou.\n\nMichal Macků (* 1963) je známý svojí fotografickou technikou \"geláží\", kterou aplikuje na „portréty těla“. Pracuje často s historickými velkoformátovými negativními fotografickými procesy, od roku 2000 také s uhlotiskem. Od roku 2005 se jeho fotografické práce rozšířily o třetí rozměr výrobou skleněných fotografických objektů, kterým říká \"skleněné geláže\". V tomto posledním pracovním období kombinuje všechny své předchozí technické a experimentální zkušenosti a snaží se najít nové způsoby umění fotografie. Nafotografuje několikrát v různých pózách jeden objekt a ten poté aplikuje metodou geláže na výslednou koláž.\n\nMartin Kámen (* 1982) se ve své práci zaměřuje především na komponované umělecké fotografie a mužské akty. Vícenásobnou expozici použil na autoportrétním snímku \"Pocta Jeanu Cocteau\" z roku 2010.\n\n\n"}
{"id": "687202", "url": "https://cs.wikipedia.org/wiki?curid=687202", "title": "Spišská Sobota", "text": "Spišská Sobota\n\nSpišská Sobota ( ; ; ; nebo \"Mons-Sancti-Georgii\") bývala významné spišské trhové město, rozkládá se na pravém břehu Velického potoka. Od roku 1946 je místní částí města Popradu, nachází se v jeho severovýchodní části, nad řekou Poprad. Počet obyvatel činí přibližně 2800 osob.\n\nSpišská Sobota má velmi dobře zachovalé historické centrum, v roce 1950 vyhlášené městskou památkovou rezervací, jejíž hranice byly rozšířeny roku 2002. Náměstí s radnicí a kostelem obklopují gotické, renesanční i barokní měšťanské domy.\n\nNachází se v nadmořské výšce 665 metrů.\n\nTržní osada podle archeologických nálezů existovala od 12.století a byla roku 1241 zničena při vpádu Tatarů. První písemná zmínka o obci pochází z listiny uherského krále Bély IV. z roku 1256, jíž připojuje hraniční obec Gánovec, kterou podle historického výzkumu založili kolonizátoři ze Saska již předtím. V roce 1271 byla Spišské Sobotě udělena městská privilegia. Roku 1380 jí král Ludvík I. z Anjou udělil právo týdenního trhu každou sobotu. Odtud byl odvozen jeho současný název. V dějinách patřila mezi pět nejvýznamnějších (takzvaná Pentapolis) ze svazku 24 hornospišských měst, a bylo později okresním městem Spišské stolice v horních Uhrách.\n\nV roce 1567 získalo město jarmareční právo. Bylo centrem řemesel: ze samostatných cechů vynikl řeznický, obuvnický, krejčovský, kožešnický, knoflíkářský, kováři a sdružený cech kamenický a zednický), obchodu i kulturního života. Díky své výhodné poloze se vyvinulo na trhové město (odtud i název) a od příchodu německých kolonistů na Spiš konkurovalo nejvýznamnějším městům. Roku 1614 pentapolis na Spiši utvořila jednotnou meziměstskou organizaci cechů na ochranu řemesel před největšími konkurenty, jakými tehdy byly Levoča a Kežmarok. Sídlem cechmistra byla právě Spišská Sobota. Od roku 1412 až do roku 1772 město patřilo do Spišského starostovstva, jak se pentapolis slovensky nazývala.\n\nV roce 1647 udělil římský císař Ferdinand III. městu právoplatný městský znak s postavou sv. Jiřího na štítu, jde o mluvící znak \"Vrch svatého Jiří\", odvozený z latinského \"Mons sancti Georgii\" a německého názvu města \"Sankt Georgenberg\". Originál pergamenové listiny s malovaným znakem se dochoval v místním archivu. Největší hospodářský rozvoj byl zaznamenán v 17. století; v roce 1773 bylo ve městě registrováno 126 řemeslnických mistrů. Jako jediné spišské město mělo již v roce 1821 knihkupectví, tiskárna byla zase v Kežmarku.\n\nV roce 1876 se město stalo sídlem služebního obvodu, okresního soudu a daňového úřadu. Zmeškalo však nástup železnice, která byla zavedena roku 1871 do Popradu, i průmyslu. To na druhé straně bylo výhodou pro zachování původní historické zástavby. V roce 1946 byla Spišská Sobota připojena k Popradu. Po druhé světové války zde začala výstavba nové městské části Nižany.\n\nMěsto má podélný \"vidlicový\" půdorys průjezdní tržní osady. Centrum tvoří po roce 1950 rekonstruované náměstí. Uprostřed stojí \"špalíček\" staveb, tvořený gotickým kostelem sv. Jiří, renesanční zvonicí z roku 1598, mariánským sloupem a radnicí.\nCelková rekonstrukce kostela a zvonice proběhla v letech 2000 - 2008 pod vedením faráře dp. Michala Liptáka.\nMezi renesančními domy vede od kostela úzká ulička ke starodávnému hřbitovu.\n\nVedle hřbitova se nachází základní škola s hokejovými a plaveckými třídami a hřištěm.\n\nMěsto má bohatou sportovní tradici, zejména v atletice, horolezectví, tenise, hokeji a krasobruslení.\n\n\n\n"}
{"id": "687204", "url": "https://cs.wikipedia.org/wiki?curid=687204", "title": "Bellingham Technical College", "text": "Bellingham Technical College\n\nBellingham Technical College (zkracováno na Bellingham Tech nebo BTC) je technická vysoká škola v Bellinghamu v americkém státě Washington. Nachází se jen míli od centra Bellinghamu, což je asi 140 kilometrů severně od Seattlu a téměř 100 kilometrů jižně od Vancouveru. Je to jedna z městských vysokých škol v oblasti, stejně jako Whatcom Community College a Northwest Indian College.\n\nŠkola spolupracuje s regionálními podniky, kterým poskytuje pracovní sílu v mnoha odvětvích, a zároveň nabízí svým studentům možnost začít dobře finančně ohodnocovanou kariéru.\n\nŠkola nabízí přes padesát titulů a diplomů v oblastech konstrukční a strojírenské technologie, kuchařského umění, rybářství a akvakultury, zdravotnických a rodinných studií, výrobní a průmyslové technologie, managementu, obchodní a počítačové technologie, dopravní a mechanické technologie, svářečské technologie a elektromechanické technologie.\n\nŠkola dále nabízí kurzy, programy a příležitosti, které pomohou studentům získat vzdělávací schopnosti nutné pro akademický a zaměstnanecký úspěch a pro osobní obohacení.\n"}
{"id": "687205", "url": "https://cs.wikipedia.org/wiki?curid=687205", "title": "Protokol II", "text": "Protokol II\n\nProtokol II, plným názvem Dodatkový protokol k Ženevským úmluvám z 12. srpna 1949 o ochraně obětí ozbrojených konfliktů nemajících mezinárodní charakter z roku 1977 je dodatkový protokol doplňující Ženevské úmluvy. Protokol definuje mezinárodní zákony, které usilují o ochranu obětí interních vnitrostátních ozbrojených konfliktů probíhajících uvnitř hranic jednoho státu. Rozsah těchto zákonů je více limitován než zbývající Ženevské úmluvy v důsledku svrchovaných práv a povinností národní vlád.\n\nKe květnu 2011 protokol ratifikovalo 165 státu s výjimkou USA, Izraele, Íránu, Pákistánu a Iráku. Spojené státy, Írán a Pákistán však protokol podepsali 12. prosince 1977 s úmyslem ho ratifikovat.\nPodle zprávy mezinárodní komise Červeného kříže z roku 1997 jsou články obou protokolů uznány jako pravidla mezinárodního zvykového práva platnými pro všechny státy bez ohledu na to, zda je ratifikovaly.\n\n"}
{"id": "687209", "url": "https://cs.wikipedia.org/wiki?curid=687209", "title": "Bellingham High School", "text": "Bellingham High School\n\nBellingham High School je veřejná střední škola v Bellinghamu, v americkém státě Washington, kterou navštěvují především studenti z oblastí škol Whatcom Middle School a Kulshan Middle School.\n\nŠkola byla otevřena v únoru 1938 a její stavba stála 912 tisíc amerických dolarů.\n\nOd června 1998 byla na dva roky uzavřena kvůli masivní renovaci, při které byla celá budova rozkopána a některé části dokonce zbořeny. Speciální péče byla věnována západní straně budovy, jejíž fasádu z uměleckého stylu art deco bylo potřeba zachovat.\n\nOd začátku existence školy byl jejím maskotem \"Red Raider\", indiánský náčelník s velkou válečnou čelenkou. V letech před renovací školy byla často zpochybňována politická přesnost maskota. Tradice vyhrávala právě do doby renovace, kterou se školní obvod rozhodl využít ke změně maskota na dravého ptáka.\n\nVe školním roce 2009-10 poskytovala škola také učební prostor osmákům z Whatcom Middle School, která v listopadu 2009 vyhořela.\n\nŠkola nabízí rozvrh hodin, který zahrnuje kurzy, které připravují studenty na vysokoškolské studium a také státní program \"Running Start\", který umožňuje studentům získat středoškolský diplom a získat specializované studium na Bellingham Technical College a Whatcom Community College.\n\nŠkola soutěží v Severozápadní konferenci Washingtonské asociace meziškolních aktivit, kde se účastní ve třinácti sportech (baseball, basketball, běh terénem, fastpitch softball, americký fotbal, golf, gymnastika, fotbal, plavání, tenis, atletika, volejbal a zápas).\n"}
{"id": "687215", "url": "https://cs.wikipedia.org/wiki?curid=687215", "title": "František Václav Habermann", "text": "František Václav Habermann\n\nFrantišek Václav Habermann, \"celým jménem\" Franz Johann Xaver Wenzel Habermann (20. září 1706 Kynžvart – 10. dubna 1783 Cheb) byl český hudební skladatel a pedagog.\n\nPocházel z muzikantského rodu. Vystudoval jezuitské gymnázium v Klatovech a pokračoval studiem filozofie v Praze. Z této doby jsou známy jeho první skladby. Za dalším hudebním vzděláním odešel do zahraničí. Působil nejprve ve Španělsku. V roce 1731 vstoupil do služeb prince Louise-Henriho de Condé a stal se ředitelem hudby u jeho dvora v Paříži. Později získal stejné postavení u toskánského velkovévody ve Florencii.\n\nV roce 1741 se vrátil do Prahy a stal se ředitelem kůru v kostele P. Marie pod řetězem na Malé Straně a v kajetánském kostele Panny Marie Matky ustavičné pomoci v Nerudově ulici. Kromě toho vyučoval ve významných šlechtických rodinách. Mimo jiné byl učitelem Josefa Myslivečka a Františka Xavera Duška. 12. května 1743 byla v Praze uvedena opera, kterou napsal na počest korunovace císařovny Marie Terezie. V roce 1773 se vrátil zpět do rodného kraje a působil v Chebu jako regenschori děkanského kostela sv. Mikuláše.\n\nBratři Františka Václava, Karel Habermann (1712–1766) a Anton (1704–1787), byli rovněž hudebními skladateli. Kromě skladatelské činnosti vynikli i jako pozounisté.\n\nTaké dva synové byli hudebníky. Matouš Habermann žil v Praze, ale kromě záznamu o jeho studiu na malostranském gymnáziu, není o jeho životě nic známo. Dochovalo se pouze jeho Salve Regina.\n\nDalší syn Franz (1750 – po r. 1799) se stal nástupcem svého otce na chebském kůru.\n\nKomponoval mše, oratoria, litanie, ale i sinfonie, sonáty, školské hry a příležitostné skladby ke světským i chrámovým příležitostem. Jeho dílo stojí na přechodu od baroka ke klasicismu. Ve své době byl však už spíše představitelem hudebníků, inklinujících ke starším vzorům italské hudby. V mnoha svých skladbách navazoval na Georga Friedricha Händela a Johanna Sebastiana Bacha. Svými obdivovateli byl nazýván „český Händel“. Sám Händel si Habermannova díla velmi cenil a témata z jeho mší použil v oratoriu \"Jephta\".\n\nJe jedním z prvních českých skladatelů, jehož některé skladby vyšly tiskem. Vesměs však šlo o skladby chrámové. Z jeho instrumentálních děl bylo zatím nalezeno jen velmi málo. Skladby, které napsal v době svého pobytu zahraničí se pohřešují zcela. Z velkých oratorií \"Concersio peccatoris\" (1749), \"Deodatua a Gozzone\" (1754) či školské hry \"Artium Clementiarum solemnia\" (1754) se dochovaly pouze texty.\n\n\n"}
{"id": "687218", "url": "https://cs.wikipedia.org/wiki?curid=687218", "title": "Běloruská liga ledního hokeje 2010/2011", "text": "Běloruská liga ledního hokeje 2010/2011\n\nSezóna 2010/2011 byla 19. sezónou Běloruské ligy. Vítězem se stal tým Junosť Minsk.\n\n\n\n"}
{"id": "687219", "url": "https://cs.wikipedia.org/wiki?curid=687219", "title": "Lovettsville", "text": "Lovettsville\n\nLovettsville je město v okrese Loudoun na severu amerického státu Virginie. V roce 2000 mělo 853 obyvatel. Rozloha je 2,3 km², vše z toho je souš.\n\nPo Smlouvě ze St. Albans uzavřenou roku 1722, která stanovovala Blue Ridge Mountains jako nárazníkové pásmo mezi Indiány a bílými osadníky, začali do severní části okresu přicházet němečtí přistěhovalci, aby hospodařili na zdejší úrodné půdě. Založili několik vesnic sestávajících hlavně ze srubů a jiných dřevěných staveb a postupně rozšiřovali své pozemky. Lovettsville se tehdy jmenoval \"The German Settlement\" (Německá osada). V roce 1820 rozdělil David Lovett svoje pozemky na čtvrtakrové „městské části“. Následoval stavební rozmach a osada byla nazvána \"Newtown\". O osm let později byla osada přejmenováno na Lovettsville. Roku 1836 Virginský sněm povýšil Lovettsville na město, ale plně začleněno bylo až v roce 1876.\n\nPodle sčítání lidu z roku 2000 zde žilo 853 obyvatel, 229 rodin a bylo zde 317 domácností. Celkový počet domů 325. Hustota osídlení byla 371 ob./km².\n\nHispánců bez ohledu na rasu bylo 1,64 % populace.\n\nZ celkového počtu 318 domácností jich 40,6 % mělo dítě mladší 18 let, 58,2 % byly páry žijící spolu, 9,1 % domácností bylo s ženskou hlavou rodiny bez přítomnosti manžela, a 27,7 % domácností nebylo obýváno rodinami. 28,4 % všech domácností tvořili jednotlivci a 10,1 % lidé starší 65 let, kteří žili sami. Na průměrnou domácnost vycházelo 2,68 členů a na průměrnou rodinu 3,19 členů.\n29,4 % populace mělo méně než 18 let, 61 % bylo ve věku 18-64, 9,6 % bylo 65 let a více. Průměrný věk 35 let.\nMedián příjmů na domácnost činil 58 942 dolarů, na rodinu 63 750 dolarů, u mužů to bylo 49 545 dolarů na hlavu a u žen 34 896 dolarů. Příjem na hlavu byl 26 098 dolarů. Pod hranicí chudoby žilo 2,9 % domácností a 0 % rodin, 0 % mladších 18 let a 5,9 % nad 64 let.\n"}
{"id": "687220", "url": "https://cs.wikipedia.org/wiki?curid=687220", "title": "Jack Lisowski", "text": "Jack Lisowski\n\nJack Lisowski (* 25. června, 1991, Cheltenham, Anglie) je od roku 2010 profesionální hráč snookeru. Patří k mladým nadějím, hraje levou rukou a vyznává útočný snooker. Jeho tágo je vyrobené u světoznámé londýnské firmy Johna Parrise (Parris Cues).\n\nJack Lisowski vstoupil do snookerového klubu Westgate Snooker Club v Gloucesteru, když mu bylo osm let, ale jeho zájem o tuto hru se projevoval již v pěti letech. Jeho talent objevil Derek Ayland. Tréninkové hodiny dostával od bývalého profesionálního hráče Nicka Pearce. Jack nahrál svůj první stovkový break, když mu bylo deset let.\n\nPrvním velkým turnajem, kde Jack slavil úspěch, byl Pontin's Star Of The Future v roce 2002. Ve finále porazil Michaela Whitea 2-1 a následně také vyhrál titul English Under-13, když porazil ve finále Liama Highfielda. Ve 13 letech dosáhl čtvrtfinále v European Under-19 v lotyšské Rize.\n\nJack se v roce 2007 dostal do finále Junior Pot Black s Mitchellem Mannem.\n\nV šestnácti letech po ukončení školy se rozhodl, že bude profesionálem. V témž roce byl však u Jacka zjištěn Hodgkinův lymfom, což je maligní onemocnění lymfatických uzlin. Jack se musel podrobit náročné osmiměsíční léčbě, která byla úspěšná, a Jack se v následujícím roce mohl vrátit k zelenému stolu. Začal hrát v turnajích Pontin's International Open Series (PIOS), kde se dostal do finále druhé události, a to ho povzbudilo.\n\nJack Lisowski v roce 2009 obdržel roční stipendium na Paul Hunter Scholarship, kde měl možnost trénovat s profesionály.\n\nV sezóně 2009/10 hrál Jack ve všech událostech PIOS a vyhrál první a poslední. Nasbíral 1.140 bodů, což byl rekord v pětileté historii této soutěže. Jack se také stal vítězem English Amateur Championship 2010. Kvalifikoval se do hlavní tour a jeho cesta profesionálního hráče snookeru začala.\n\nVe svém prvním roce na okruhu se Jack Lisowski připojil ke Grove Leisure v Romfordu. Je to změna proti klidnému Sheffieldu a Jackovy úspěchy na sebe nenechají dlouho čekat. Již ve třetí události série menších bodovaných turnajů Players Tour Championship (dále jen PTC) v Sheffieldu se Jack probojoval do finále s Tomem Fordem, který zvítězil 4-0. Mark Selby s ním prohrál 4-3 v semifinále, když Jack ztrácel 1-3.\n\nEuropean Players Tour Championship (EPTC 1) v německém Fürthu znamenal pro Jacka čtvrtfinále a v PTC 4 v Gloucesteru došel Jack do last 16 v této sérii turnajů. Úspěch ve třetí události PTC mu zajistil účast před televizními kamerami na Players Tour Championship Grand Final v březnu v Dublinu.\n\nV průběhu sezóny se Jack kvalifikoval do dvou bodovaných turnajů. Pro postup na German Masters porazil v závěrečném kole Marcuse Campbella 5-3 a pro postup na Welsh Open Martina Goulda 4-3. Dostal se tak mezi 32 nejlepších hráčů.\n\nV prvním kole German Masters proti Jackovi nastoupil Ricky Walden. Zápas skončil 5-2 pro Waldena.\n\nV prvním kole Welsh Open měl Jack proti sobě Johna Higginse, který si zajistil postup do dalšího kola výhrou 4-3 v rozhodujícím framu.Jen velmi těsně Jack prohrál v kvalifikacích pro mistrovství světa ve čtvrtém kole s legendou Stevem Davisem 10-9.\n\nJack zakončil sezónu na 52. místě světového žebříčku. Na slavnostním večeru v hotelu Dorchester v Londýně 6. května 2011 dostal na World Snooker Awards 2011 cenu \"Rookie of the Year\".\n\nJackovi se dařilo zejména na malých bodovaných turnajích Players Tour Championship. Dostal se do semifinále PTC 5 v Sheffieldu, ve kterém prohrál s Johnem Higginsem 4-1. Na PTC 6 v Aréně Ursynów ve Varšavě byl ve čtvrtfinále, kde prohrál se Stevem Davisem 2-4 a na PTC 9 v Antverpách dosáhl dalšího čtvrtfinále, kde prohrál s Graeme Dottem 4-2. Umístil se na 24. místě Order of Merit. Na PTC Grand Final zdolal v prvním kole Barry Hawkinse 4-3, ale prohrál v last 16 s Neilem Robertsonem 1-4.\n\nJack se kvalifikoval pro Shanghai Masters, když porazil 5-0 Davida Graceho a stejným výsledkem pak Mike Dunna, v last 48 pak Marca Fu 5-1. V hlavních kolech v Shanghaji měl první zápas proti Rouzi Maimaitimu z Číny, který dostal \"wild card\". V last 32 Jack prohrál s Jamiem Copem 5-3. Na mistrovství světa Jack neprošel, v šestém kvalifikačním kole ho vyřadil Alfie Burden 10-3. Sezónu zakončil jako světová čtyřicítka.\nV sezóně 2012/2013 se Jack kvalifikoval do pěti bodovaných turnajů, včetně mistrovství světa. Na Australian Goldfields Open porazil Dave Harolda 5-2, ale prohrál 2-5 s Markem Davisem v prvním kole v Bendigu. Na PTC1 v Gloucesteru se probojoval do finále, když porazil Zaka Suretyho 4-0, Li Yana 4-3, Matthewa Couche 4-1, Davida Graceho 4-1, ve čtvrtfinále Judda Trumpa 4-3, v semifinále Marka Williamse 4-3 a ve finále prohrál 3-4 se Stephenem Maguirem. V kvalifikacích na UK Championship v last 64 proti čínskému hráči Chen Zhe měl první 147. Jack dále v turnaji porazil v last 48 Joe Perryho 6-4, ale prohrál v last 32 se Stuartem Binghamem 2-6. Na PTC 6 v Fürstenbfeldbrucku v Německu došel do last 16, kde prohrál s Rodem Lawlerem 4-1.\n\nV PTC Grand Final vyřadil v prvním kole Marka Selbyho 4-3 a v last 16 prohrál s Tomem Fordem 4-3. Na China Open se probojoval do čtvrtfinále. V prvním kole kvalifikací zvítězil nad Ianem Burnsem 5-2, v druhém kole 5-3 nad Jamie Burnettem. Jack dostal proti sobě v Pekingu „wild card“ Zhou Yuelonga, nad kterým zvítězil 5-1, v last 32 porazil Judda Trumpa 5-3, Marka Davise 5-4, ale ve čtvrtfinále pak prohrál se Shaunem Murphym 5-4.\n\nJack se připravoval na svůj debut na mistrovství světa. V prvním kole World Championship měl za soupeře Barry Hawkinse, který ho porazil 10-3. Skončil tuto sezónu na 35. místě ve světovém žebříčku.\n\nJackovi začala sezóna na malých bodovaných událostech (dříve PTC). Na European Tour v Sofii skončil v last 32 s Jimmy Robertsonem 4-2, ale na Asian Tour v Yixingu došel do last 16, kde prohrál s Cao Yupengem 4-3. Na Wuxi Classic se probojoval do last 32, kde prohrál s Markem Williamsem 5-4. Semifinále se Jack dočkal až na European Tour 7 v Antverpách, kde měl za soupeře Marka Selbyho, se kterým prohrál 4-2. Jack pak vypadl z UK Championship v prvním kole s Michaelem Lesliem. Na German Masters v last 32 prohrál s Alanem McManusem 5-2 a stejně tak v last 32 na Welsh Open s Barry Hawkinsem 4-3. Další lepší výsledek udělal na Asian Tour 4, kde ve čtvrtfinále prohrál se Stuartem Binghamem 4-2. Kvalifikoval se pro China Open, kde prohrál v prvním kole s Dominicem Daleem 5-3. Na mistrovství světa skončil v last 96 se Stuartem Carringtonem 10-7.\n\nJack Lisowski se vrátil domů do Cheltenhamu, trénuje doma, kde si pořídil stůl, aby mohl stále zlepšovat svou hru. Na Wuxi Classic skončil v last 32 po prohře se Zao Xintongem 5-2. Na Australian Open vyhrál tři zápasy, za sebou nechal Olivera Linese 5-3, Jamese Cahilla 5-2 a Davida Gilberta 5-2. V last 32 prohrál se Shaunem Murphym 5-0. Jackovi se v sezóně moc nedařilo. Pokud zmíníme jen vyšší kola, bylo to last 32 na Shanghai Masters, kde prohrál s Dingem Junhui 5-1, last 32 na UK Championship, kde prohrál se Shaunem Murphym 6-4. Jack se nedokázal kvalifikovat na German Masters, neboť kvalifikace se konaly dva dny poté, co byl vyloupen jeho byt v Gloucesteru. V last 32 na China Open ho porazil Dechawat Poomjaeng 5-0. Sezónu ukončil v kvalifikacích na mistrovství světa, kde sice vyhrál první kolo nad Allanem Taylorem 10-7, ale v druhém ho vyřadil Jak Jones 10-5. Spadl tak na konci sezóny ve světovém žebříčku na 53. místo.\n\nJack se kvalifikoval do Austrálie na Australian Goldfields Open, kde vypadl v prvním kole s Juddem Trumpem 0-5. \n\nJack Lisowski se oženil s Američankou Jamie Livingston 23. února 2015 v Cheltenhamu.\n\n\n\n"}
{"id": "687225", "url": "https://cs.wikipedia.org/wiki?curid=687225", "title": "Kooperativní hra", "text": "Kooperativní hra\n\nKooperativní hra v teorii her označuje hru, ve které hráči mohou vzájemně spolupracovat (kooperovat). V kooperativní hře mají hráči možnost před volbou strategií vyjednávat a uzavírat závazné dohody o tom, jaké strategie zahrají, aby zvýšili svoji výhru. Hráči obecně mohou, ale nemusí spolupracovat. Hráči budou vzájemně spolupracovat pouze tehdy, bude-li to pro ně výhodné. To znamená, jestliže získají vyšší výhru, než kdyby nespolupracovali.\n\nŘešení kooperativních her poskytuje odpovědi na 3 základní otázky:\n\nKooperativní hry můžeme rozdělit podle 2 základních hledisek – přenositelnosti výhry a počtu hráčů.\nZ hlediska přenositelnosti výhry je dělíme na hry s přenosnou a nepřenosnou výhrou.\nU hry s přenosnou výhrou si hráči mohou celkovou výhru při kooperaci přerozdělit mezi sebe. V takovém případě můžeme výplatní matice obou hráčů sečíst a hráči budou ochotni spolupracovat, i když by jeden z nich podle své výplatní matice získal méně než při nekooperaci, protože mu to druhý při rozdělování společné výhry může vynahradit.\n\nRovnovážným řešením při nekooperaci jsou strategie \"(B, X)\" s výhrami \"(3, 4)\". Rovnovážným řešením při kooperaci jsou strategie \"(A, Y)\" se společnou výhrou 9+1=10. Hráči budou spolupracovat, protože 10 > (3+4).\nJestliže je výhra nepřenosná, získává každý hráč výhru ze své výplatní matice, která tedy musí být vyšší než v případě nekooperace. Pokud je předchozí příklad hrou s nepřenosnou výhrou, 2.hráč spolupracovat nebude, protože by získal pouze výhru 1 oproti výhře 4 při nekooperaci.\n\nPodle počtu hráčů pak rozlišujeme kooperativní hru dvou hráčů a kooperativní hru více hráčů.\n\nKooperativní hra dvou hráčů je specifická tím, že v ní spolupracují všichni (oba) hráči. Hráči budou spolupracovat jenom v případě, že jim to přinese vyšší výhru. Prvním krokem řešení tedy je zjištění výhry hráčů, kdyby kooperativní hru odehráli jako nekooperativní.\nVýhra v nekooperativní hře plyne z Nashova rovnovážného řešení nekooperativní hry a označuje se jako zaručená výhra.\nZaručenou výhru prvního hráče označujeme \"v(1)\", zaručenou výhru druhého hráče \"v(2)\". Celková částka, kterou si hráči mohou zajistit kooperací dohromady, je:\nformula_1\nkde \"f\" je výplatní funkce prvního hráče, \"f\" výplatní funkce druhého hráče, \"x\" zvolená strategie prvního hráče a \"y\" zvolená strategie druhého hráče.\nPro hráče je výhodné spolupracovat, jestliže platí \"v(1,2) > v(1) + v(2)\", a optimální strategie jsou takové strategie, které odpovídají maximální hodnotě \"v(1,2)\". Najdeme je sečtením výplatních matic obou hráčů a nalezením maximální hodnoty ve výsledné matici.\n\nVe této hře jsou rovnovážným řešením v případě nekooperace strategie \"(B, X)\" s výhrami \"(3, 4)\". Zaručená výhra prvního hráče \"v(1)\" má tedy hodnotu 3 a zaručená výhra druhého hráče \"v(2)\" hodnotu 4. Sečtením výplatních matic obou hráčů získáme novou matici.\n\nMaximální celková výhra \"v(1,2)\" je rovna 7 + 6 = 13, odpovídají ji strategie \"(A, Y)\". Protože je splněna nerovnost \"v(1,2) > v(1) + v(2)\" (13 > 3 + 4), je pro hráče výhodné uzavřít dohodu a spolupracovat.\nPoslední otázkou je, jak si hráči mezi sebou rozdělí společnou výhru \"v(1,2)\". Rozdělením nazýváme takovou dvojici částek \"a\" a \"a\", pro kterou platí\nformula_2\n\nMnožinu všech rozdělení \"(a, a)\", které splňují předchozí vztahy, nazýváme jádrem hry.\nJe zřejmé, že rozdělení obecně existuje mnoho, v předchozím příkladu jsou to např. rozdělení (6,5;6,5), (7;6) nebo (5;8). Výhru proto můžeme rozdělit několika způsoby:\n\nS rostoucím počtem hráčů v kooperativní hře roste počet možných koalic a vyvstává tak otázka, jakou(é) koalice hráči vytvoří. Koalice je skupina hráčů, kteří spolupracují při volbě strategií.\nNechť \"N = {1, 2, ..., N}\" je množina hráčů, pak koalicí hráčů rozumíme každou podmnožinu \"S\" množiny hráčů \"N\". Jestliže platí \"S=N\", hovoříme o velké koalici. Součástí velké koalice jsou tedy všichni hráči. Pokud hráč nevstoupí do žádné koalice, přesto jej nazýváme koalicí, a to jednoprvkovou. Uvažuje se i prázdná koalice, která nemá žádné členy. Množina všech možných koalic v určité kooperativní hře se nazývá koaliční struktura. Příkladem koaliční struktury ve hře 6 hráčů je ({1,2,3},{4,5},{6}). Tato koaliční struktura znamená, že spolupracují hráči 1, 2 a 3, hráč 4 spolupracuje s hráčem 5 a hráč 6 jedná samostatně (tvoří jednoprvkovou koalici).\nKoaliční struktura může být volná nebo omezená. Při volné koaliční struktuře nejsou na tvorbu koalic kladena žádná omezení a hráči mohou vstoupit do koalice s kterýmkoliv jiným hráčem. V omezené koaliční struktuře není vytvoření některých koalic povoleno. V typických situacích předpokládáme kooperativní hru s volnou disjunktní koaliční strukturou. To znamená, že přípustné jsou jakékoli koalice a hráč může být členem pouze jedné koalice. Dále též předpokládáme kooperativní hru s přenosnou výhrou.\nCharakteristická funkce, kterou značíme \"v\", přiřazuje každé koalici její výhru. Je tedy obdobou výplatní funkce v nekooperativní hře s tím, že přiřazuje výhru celé koalici, nikoliv jednotlivým hráčům.\nHodnoty charakteristické funkce pro všechny koalice s výjimkou velké koalice závisí na tom, jaké strategie zvolí hráči, kteří členy dané koalice nejsou. Rozlišují se dva základní typy charakteristické funkce – minimaxová a kompetitivní.\nU minimaxové charakteristické funkce se předpokládá, že nečlenové koalice volí takovou strategii, která je pro koalici nejméně výhodná. V případě kompetitivní charakteristické funkce volí nečlenové koalice stejnou strategii, jako kdyby kooperativní hra byla odehrána jako nekooperativní.\n\nSuperaditivnost\nCharakteristická funkce kooperativní hry je superaditivní, jestliže pro každou dvojici koalic platí\nformula_3\nkde \"S\", \"S\" jsou disjuktní podmnožiny množiny všech hráčů \"N\". Při vytvoření větší koalice je v takovém případě výhra větší než součet výher menších koalic. Superaditivnost obecně nemusí být splněna.\nKonečné rozdělení výhry koalice mezi její členy nazýváme, stejně jako v kooperativní hře dvou hráčů, rozdělením, které má tvar vektoru\nformula_4\nVýhra hráče závisí na celkové výhře koalice, jejímž je členem, i na přerozdělení výhry uvnitř koalice. Uplatňují se zde dva principy – kolektivní racionality a skupinové stability.\n\nPrincip kolektivní racionality\nPrincip kolektivní racionality vyjadřuje zájem hráče na maximalizaci výhry koalice. Říká, že v prvním kroku sestavíme koalici, která má nejvyšší celkovou výhru. Jestliže tak vznikne velká koalice všech hráčů, je nalezena koaliční struktura celé hry. Jinak ve druhém kroku sestavíme opět koalici s nejvyšší celkovou výhrou, ale už pouze z hráčů, kteří netvoří koalici z prvního kroku. Takto se pokračuje, až dokud není ustavena úplná koaliční struktura hry.\n\nPrincip skupinové stability\nPrincip skupinové stability vyjadřuje zájem na maximalizaci výhry hráče či podskupiny hráčů při přerozdělení výhry koalice. Koaliční struktura sestavená podle principu kolektivní racionality musí, aby byla skupinově stabilní, splňovat následující 2 pravidla:\nPro každou koalici \"K\" musí podle tohoto principu platit\nformula_5\nJestliže by tato pravidla nebyla splněna, pro podkoalici \"L\" by bylo výhodnější z koalice \"K\" vystoupit a koalice \"K\" by tak nebyla skupinově stabilní. Pokud některá z podkoalic není skupinově stabilní, je třeba se vrátit k předchozímu principu kolektivní racionality a sestavit jinou koaliční strukturu.\nMnožinu všech rozdělení \"(a, a, ..., a)\", která odpovídají principu skupinové stability, nazýváme opět jádrem hry. Pokud charakteristická funkce nabývá shodných hodnot pro více koalic, není koaliční struktura určena jednoznačně a hra může mít více jader. Jestliže podmínky skupinové stability nesplňuje žádné rozdělení, je jádro hry prázdné.\nPro řešení kooperativních her byla kromě principu skupinové stability navržena řada koncepcí, žádná z koncepcí však nezaručuje jednoznačné normativní řešení pro daný typ konfliktu.\n\nDefinice jádra hry připouští situaci, kdy je jádro prázdné (a tedy skupinově stabilní rozdělení zisku velké koalice neexistuje). Pro formula_6 hráče tato situace může nastat i u monotónní hry, tzn. u takové, kdy větší koalice přináší vždy větší hodonotu než koalice menší.\nPříkladem budiž hra tří hráčů s charakteristickou funkcí formula_7 pro jednoprvkové koalice, formula_8 pro kteroukoli koalici dvou hráčů a formula_9. Abychom zaručili stabilitu, musí každá dvojice obdržet alespoň formula_10, v součtu tedy všichni tři hráči dohromady formula_11. Ty ale nejsou k disposici, výplata velké koalice je jen formula_12\n\nOlga N. Bondareva v roce 1963 a nezávisle Lloyd S. Shapley v roce 1967 formulovali a dokázali nutnou a postačující podmínku pro hru koaliční hru formula_13k tomu, aby daná hra měla neprázdné jádro, tedy aby výšezmíněná soustava formula_14, formula_15měla řešení. Především: soustava žádné řešení nemá, pokud váženým součtem několika nerovností soustavy jsme schopni dostat spor s koncovou rovností, tedy formula_16Například ve hře tří hráčů s charakteristickou funkcí formula_7 pro jednoprvkové koalice, formula_8 pro kteroukoli koalici dvou hráčů a formula_9 dostáváme pro jádro (mimo dalších) podmínky formula_20, což v součtu dává formula_21- spor s formula_22. Bondareva i Shapley dokázali, že platí rovněž opačné tvrzení: Z neexistence součtu některých z nerovností formula_14, který by vedl ke sporu s rovností formula_15již plyne, že jádro hry je neprázdné.\nFormálně: Systém podmnožin množiny formula_25 formula_26 je balancovaný, pokud lze najít nezápornou váhu formula_27 pro každou z množin systému tak, že každý prvek z formula_25 je ve váženém součtu obsažen v tomto systému s vahou právě formula_29. Podle Bondareva-Shapley teorému je jádro hry neprázdné právě když pro jakýkoli balancovaný systém formula_26 a odpovídající váhy formula_27 platí formula_32\n\nBondareva formulovala výsledek čtyři roky před Shapleyem, ovšem rusky a navíc v periodiku \"Проблемы кибернетики\" málo známém vědcům mimo Sovětský svaz, takže dlouho byl za objevitele považován Lloyd Shapley. Lloyd Shapley se později zasazoval za používání názvu Bondareva theorem. Dnešní podoba názvu Bondareva-Shapley theorem je kompromisní, lze se rovněž setkat s podobou Shapley-Bondareva theorem, ve starší literatuře také Shapley theorem\n\nJádro kooperativní hry více hráčů může, stejně jako u kooperativní hry dvou hráčů, obsahovat více rozdělení. Nabízí se proto otázka, které z těchto rozdělení zvolit jako v nějakém smyslu spravedlivé. Uvádí se několik přístupů:\n\nShapleyova hodnota říká, jak významnou pozici má hráč v kooperativní hře, protože vyjadřuje průměrný přínos hráče do všech koalic, jichž může být členem. Pracuje s rozdílem mezi výhrou koalice s hráčem a podkoalice bez hráče. Shapleyovy hodnoty vycházejí z metody odhadu síly hráče z hlediska jeho mezního přínosu ke všem koalicím, jichž může být členem, kterou navrhl v roce 1953 americký matematik a ekonom L. S. Shapley.\nShapleyovy hodnoty tvoří Shapleyův vektor, který je pro kooperativní hru \"N\" hráčů definován jako\nJeho jednotlivé složky označují střední hodnotu mezního přínosu \"i\"-tého hráče ke všem koalicím, ve kterých může být členem. Přínos hráče ke koalici \"S\" se vypočte jako rozdíl:\nNapř. \"v(1,2,3) – v(2,3)\" představuje přínos hráče 1 do koalice (1, 2, 3).\nShapleyovu hodnotu pro \"i\"-tého hráče vypočteme jako vážený součet mezních přínosů podle vzorce:\nkde symbol \"|S|\" značí počet členů koalice \"S\" a sumace probíhá přes všechny koalice, pro které platí \"i ∈ S\". Shapleyovy hodnoty představují také jedno z možných dělení výhry v kooperativní hře N hráčů.\n\nPříkladem kooperativní hry N hráčů je volební hra. Nechť \"N = {1, 2, ..., N}\" je množina politických stran v parlamentu. Počet poslanců \"i\"-té strany se značí \"a\". Celkový počet poslanců strany v parlamentu pak můžeme vyjádřit jako\nformula_36\nCharakteristická funkce \"v(S)\" u volební hry nabývá hodnoty 0 v případě, že koalice \"S\" je vítězná, nebo 1 v případě, že je koalice \"S\" koalicí poraženou. Takováto hra se nazývá prostá. U volebních her platí, že charakteristická funkce je superaditivní, protože větší koalice znamená větší počet hlasů a tím i vyšší pravděpodobnost prosazení zákona. Vítězství či prohra dané koalice závisí na volebním pravidlu formula_37, které udává minimální poměr hlasů v % potřebných k prosazení zákona v parlamentu. Minimální počet hlasů k prosazení zákona se pak vypočte jako\nformula_38\nPro vítěznou koalici musí platit, že\nformula_39\nV opačném případě se jedná o koalici poraženou.\nPři analýze volebních her se pracuje s následujícími 3 předpoklady:\nŘešení volebních her spočívá ve výpočtu indexů síly jednotlivých politických stran, které vycházejí ze skutečnosti, že samotný počet členů politické strany není dostatečným ukazatelem síly a vlivu politických stran. Záleží také na síle strany k vytvoření vítězné koalice.\n\nShapleyův-Shubikův index síly je modifikací Shapleyovy hodnoty. Vyjadřuje přínos politické strany vzhledem ke všem koalicím, jejichž členem se může stát. Vzhledem k tomu, že charakteristická funkce ve volebních hrách nabývá pouze hodnoty 0 nebo 1, zjednoduší se výpočet tohoto indexu na vztah\nformula_40\nkde sumace probíhá přes všechny vítězné koalice \"S\" takové, že \"i\" ∈ \"S\", \"v(S)\" = 1 a zároveň \"v(S-{i})\" = 0. Jestliže platí \"v(S)\" = 1 a zároveň \"v(S-{i})\" = 0 nazýváme stranu \"i\" jako nepostradatelnou.\nPro hodnoty \"h\" platí, že jsou nezáporné a jejich součet je roven jedné. Proto je můžeme interpretovat jako pravděpodobnosti. Hodnota Shapleyova-Shubikova indexu síly vyjadřuje pravděpodobnost, že strana \"i\" bude nepostradatelná při sestavování všech teoretický možných vítězných koalic.\n\nBanzhafův index síly použil v roce 1965 J. F. Banzhaf, obvykle se značí \"b = (formula_41, formula_42, ..., formula_43)\". Jeho jednotlivé složky pro strany \"1, 2, ..., N\" se počítají podle vztahu\nformula_44\nkde \"e\" označuje počet koalic \"S\", ve kterých je strana \"i\" nepostradatelná. Z výpočetního vztahu je zřejmé, že také pro hodnoty formula_45 platí, že jsou nezáporné a jejich součet je roven jedné. Můžeme je proto opět interpretovat jako pravděpodobnosti. Hodnota Banzhafova indexu vyjadřuje pravděpodobnost situace, při které strana \"i\" svým vystoupením z koalice může anulovat vítězné postavení této koalice.\nHodnoty Shapleyova-Shubikova a Banzhafova indexu mohou obecně nabývat rozdílných hodnot.\n\n"}
{"id": "687227", "url": "https://cs.wikipedia.org/wiki?curid=687227", "title": "Vláda Mari Kiviniemiové", "text": "Vláda Mari Kiviniemiové\n\nVláda Mari Kiviniemiové byla od 22. června 2010 do 22. června 2011 vládou Finské republiky. Vládu tvořili zástupci strany Finský střed, středopravicové Národní koaliční strany, Zeleného svazu a Švédské lidové strany.\n"}
{"id": "687232", "url": "https://cs.wikipedia.org/wiki?curid=687232", "title": "Vstavač štěničný", "text": "Vstavač štěničný\n\nVstavač štěničný (\"Anacamptis coriophora\", syn. \"Orchis coriophora\", \"Orchis cimicina\") je vytrvalá bylina z rodu vstavač (\"Orchis\"), která v České republice patří k vyhynulým druhům. Rostlina dosahuje výšky 15–30 cm (někdy až 40 cm). Kvete v červenci a v srpnu především na loukách, pastvinách a světlých okrajích lesů.\n\n\n \n"}
{"id": "687235", "url": "https://cs.wikipedia.org/wiki?curid=687235", "title": "Dub na Beraníku", "text": "Dub na Beraníku\n\nDub na Beraníku je památný strom v severním sousedství středočeského statutárního města Kladna. Mohutný dub zimní (\"Quercus petraea\") roste při lesní cestě na mírném, k východu ukloněném hřbetu v nadmořské výšce 366 m, asi 120 metrů západně od křižovatky ulic \"Lesní\" a \"Revoluční\" na Tuhani (části obce Vinařice, stavebně splývající s kladenským předměstím Švermov). Přestože blízká zástavba patří k Vinařicům, strom sám už spadá do katastrálního území města Libušína, vzdáleného přes les přibližně 2½ km zsz. (jeden z hraničních kamenů mezi Kladnem a Libušínem je k vidění přímo u paty dubu).\nKmen stromu má měřený obvod 380 cm a jeho koruna dosahuje výšky 17 m. Dub je chráněn od roku 1978.\n\n\n"}
{"id": "687244", "url": "https://cs.wikipedia.org/wiki?curid=687244", "title": "Karelská autonomní sovětská socialistická republika", "text": "Karelská autonomní sovětská socialistická republika\n\nKarelská autonomní sovětská socialistická republika \"(zkratka: KASSR)\" (karelsky: \"Karjalan autonominen sosialistinen neuvostotasavalta\", rusky: \"Карельская Автономная Советская Социалистическая Республика\") byla autonomní republikou Ruské sovětské federativní socialistické republiky \"(RSFSR)\" v rámci SSSR. Hlavním městem byl Petrozavodsk.\n\n8. června 1920 vznikla \"Karelská pracovní komuna\" s administrativním centrem v Petrozavodsku jako autonomní území RSFSR. 25. července 1923 byla komuna reorganizována na \"Karelskou autonomní sovětskou socialistickou republiku\". Po ukončení sovětsko-finské války v březnu 1940 byla k republice přičleněna dobytá finská území a 31. března toho roku byl změněn statut KASSR na svazovou republiku Sovětského svazu - \"Karelo-finskou sovětskou socialistickou republiku\". Podle některých historiků se jednalo o první krok k anexi Finska, obdobně totiž bylo využito Moldavské ASSR k zabrání Besarábie. Po změně politického klimatu po smrti J. V. Stalina se Karelo-finské SSR roku 1956 navrátil statut autonomní sovětské socialistické republiky, z jejíhož názvu bylo opět vypuštěno slovo \"finská\". V roce 1991 se změnil název na Republika Karélie, která je dnes subjektem Ruské federace.\n\nPočet obyvatel KASSR v průběhu její existence značně vzrostl (1926 - 275 000; 1989 - 780 000). Největší národnostní skupinou byli po celou dobu existence státu Rusové (1926 - 57%; 1989 - 76%). Ugrofinské karelské obyvatelstvo tvořilo pouze menšinu (1926 - 37%; 1989 - 10%). Na území republiky průběžně během sovětské éry přicházeli příslušníci různých národů SSSR, z nichž nejvýznamnější skupinu vytvořili Bělorusové (1989 - 7%) a Ukrajinci (1989 - 3%). Podíl občanů finské národnosti se pohyboval v průběhu existence KASSR mezi dvěma až čtyřmi procenty.\n\n"}
{"id": "687245", "url": "https://cs.wikipedia.org/wiki?curid=687245", "title": "Markéta Hlasivcová", "text": "Markéta Hlasivcová\n\nRNDr. Markéta Hlasivcová (* 18. října 1959, Praha) je česká knihovnice, básnířka a esejistka. Členka Obce spisovatelů.\n\nNarodila se a žije v Praze. Vdaná, matka dvou dcer.\nStudia:\n\n1978 - 1984 Přírodovědecká fakulta Univerzity Karlovy\n\n1985 - Státní rigorózní zkouška\n\n1988 - 1992 pracovala v AV ČR\n\n1992 - 2003 zaměstnána v Národní knihovně ČR (knihovník - informační specialista)\n\n1999 – 2000 bakalářské studium „Odborný knihovník se specializací na technicko-ekonomické informace“.\n\n2003 - 2019 zaměstnána v Pedagogické knihovně J. A. Komenského (nyní Národní pedagogické muzeum a knihovna J. A. Komenského)\nOd roku 2003 je členkou Literárně dramatického klubu Dialog na cestě (nyní o. s. Dialog na cestě), od roku 2004 pak zástupkyní vedoucí.\n\n\nPohádky\n\n\n\n\n\n\n\n\n\n\nFarní noviny dostupné na: \n\nhttps://farnost-sporilov.cz/farni-noviny/2019/FN_19_04_web.pdf\n\nhttps://farnost-sporilov.cz/farni-noviny/2019/FN_19_05_web.pdf\n\nhttps://farnost-sporilov.cz/farni-noviny/2019/FN_19_06_web.pdf\n\nhttps://farnost-sporilov.cz/farni-noviny/2019/FN_19_09_web.pdf\n\nhttps://farnost-sporilov.cz/farni-noviny/2019/FN_19_10_web.pdf\n\nhttps://farnost-sporilov.cz/farni-noviny/2019/FN_19_11_web.pdf\n\nhttps://farnost-sporilov.cz/farni-noviny/2019/FN_19_12_web.pdf\n\nhttps://farnost-sporilov.cz/farni-noviny/2020/FN_20_02_web.pdf\n\n\n"}
{"id": "687259", "url": "https://cs.wikipedia.org/wiki?curid=687259", "title": "GET-ligaen 2010/2011", "text": "GET-ligaen 2010/2011\n\nSezóna 2010/2011 byla 72. sezónou Norské ligy. Mistrem se stal tým Sparta Sarpsborg.\n\n\n\n"}
{"id": "687263", "url": "https://cs.wikipedia.org/wiki?curid=687263", "title": "Vídeňský pěvecký spolek", "text": "Vídeňský pěvecký spolek\n\nVídeňský pěvecký spolek (Wiener Singverein) je rakouský sbor o ca. 230 členech, působící při Hudebním spolku Musikverein (Vídeň/Rakousko).\n\nPrvní podnět k jeho vzniku vzešel roku 1812 od Antonia Salieriho, jehož cílem bylo umožnit ve Vídni provádění repertoáru s velkých sborovým obsazením, např. oratorií Georga Friedricha Händela. Tato iniciativa vedla k založení Společnosti přátel hudby (Gesellschaft der Musikfreunde).\n\nRoku 1858 pak vznikl Vídeňský pěvecký spolek, u jehož založení stáli Johann von Herbeck a další osobnosti. Spolek spolupracoval s četnými předními orchestry jako Vídeňskými filharmoniky a Vídeňskými symfoniky a v jeho čele stáli v průběhu historie renomovaní dirigenti. Sbor se rovněž podílel na řadě premiér děl Franze Schuberta, Antona Brucknera, Johannese Brahmse a Gustava Mahlera.\n\nV letech 1947–1989 se sborem úzce spolupracoval Herbert von Karajan, jímž bylo těleso také často zváno k hostování v zahraničí. Roku 1993 se uskutečnilo pohostinské vystoupení na pozvání Slovenské filharmonie. Roku 2009 vystoupily společně Vídeňský pěvecký spolek, Slovenský filharmonický sbor a Vídeňský chlapecký sbor (Wiener Sängerknaben) za řízení Pierra Bouleze.\n\nJako sbormistr působil u Vídeňského spolku v 19. století mj. Johannes Brahms, od roku 1991 jej vede sbormistr a dirigent Johannes Prinz.\n\n\n\n\n"}
{"id": "687265", "url": "https://cs.wikipedia.org/wiki?curid=687265", "title": "Nachal Avrona", "text": "Nachal Avrona\n\nNachal Avrona též Nachal Evrona ( נחל עברונה) je vádí v jižním Izraeli, v pohoří Harej Ejlat.\n\nZačíná v hornaté krajině skalního pásu Cukej Avrona severně od hory Giv'at Amram v nadmořské výšce okolo 300 metrů, cca 13 kilometrů severně od města Ejlat a cca 5 kilometrů jihozápadně od vesnice Be'er Ora. Vádí pak směřuje k východu rychle se zahlubujícím skalnatým kaňonem a míjí seismologickou stanici. V dalším úseku vstupuje jižně od vrchu Giv'at Nicoc do širšího údolí, které je již součástí příkopové propadliny vádí al-Araba. Zde zleva přijímá vádí Nachal Nicoc (podle jiného mapového podkladu ovšem Nachal Nicoc vede dál paralelně v samostatném korytu) a vede dál k východu k silnici číslo 90, kde pak poblíž hranice s Jordánskem ústí do sběrného vodního kanálu, jenž odvádí zdejší sezónní vodní toky směrem k jihu, do Rudého moře.\n\nV prosinci 2014 došlo v přírodní rezervaci Nachal Avrona k masivnímu úniku surové ropy z Transizraelského ropovodu. Zástupci ministerstva životního prostředí to označili za jednu z největších ekologických katastrof v dějinách státu Izrael, jejíž odstraňování potrvá měsíce, ne-li roky. Vádím Nachal Avrona tekl po havárii sedm kilometrů dlouhý proud ropy.\n\n"}
{"id": "687272", "url": "https://cs.wikipedia.org/wiki?curid=687272", "title": "Zdeněk Srna", "text": "Zdeněk Srna\n\nZdeněk Srna (26. ledna 1929 Třebíč – 11. září 2005 Brno) byl divadelní vědec, kritik, historik a vysokoškolský pedagog.\n\nSrna vystudoval češtinu a divadelní vědu na filozofické fakultě brněnské univerzity a jako téma své závěrečné práce si vybral divadelní kritiku mezi dvěma válkami. V roce 1977 se habilitoval a roku 1991 se stal univerzitním profesorem. Vedl oddělení divadelní a filmové vědy katedry věd a umění. Patřil také k divadelním kritikům, kteří věnovali pozornost výsledkům práce jednotlivých souborů na Jižní Moravě. Téměř padesát let systematicky sledoval tvorbu a vývoj Divadla bratří Mrštíků (dnes Městské divadlo Brno). Jeho kritická práce s touto brněnskou scénou vyústila v syntetizující publikaci \"Padesát let Městského divadla Brno\".\n\nTaké se dočkal několika ocenění jako např. ocenění JAMU nebo bronzová a stříbrná medaile FF UJEP,dnes MU za kritickou práci.\n\n"}
{"id": "687273", "url": "https://cs.wikipedia.org/wiki?curid=687273", "title": "Cukej Avrona", "text": "Cukej Avrona\n\nCukej Avrona (: צוקי עברונה) je vrch o nadmořské výšce 571 metrů v jižním Izraeli, na okraji pohoří Harej Ejlat.\n\nNachází se cca 14 kilometrů severně od města Ejlat, cca 5 kilometrů jihozápadně od vesnice Be'er Ora a cca 7 kilometrů západně od mezistátní hranice mezi Izraelem a Jordánskem. Má podobu výrazného skalnatého zlomu, který vystupuje na okraji pohoří Harej Ejlat do příkopové propadliny vádí al-Araba. Výrazný je zejména sráz na jižní a jihovýchodní stranu, kam odtud stékají vádí Nachal Avrona a Nachal Nicoc. K severovýchodu směřuje vádí Nachal Ora, podél severozápadního okraje téhoto masivu pak vede mohutným údolím vádí Nachal Racham. Krajina v okolí hory je členěna četnými vrchy. Na severu přímo navazuje hora Har Ora, na jihozápadě Giv'at Pu'a. Pouze na východní straně se terén srovnává do plochého údolí vádí al-Araba, kam vystupuje v předpolí pahorek Giv'at Nicoc.\n\n"}
{"id": "687281", "url": "https://cs.wikipedia.org/wiki?curid=687281", "title": "Giv'at Nicoc", "text": "Giv'at Nicoc\n\nGiv'at Nicoc, vyslovováno [\"Nycoc\"] (: גבעת ניצוץ), je vrch o nadmořské výšce 224 metrů v jižním Izraeli, na okraji pohoří Harej Ejlat.\n\nNachází se cca 14 kilometrů severně od města Ejlat, cca 4 kilometry jihozápadně od vesnice Be'er Ora a cca 5 kilometrů západně od mezistátní hranice mezi Izraelem a Jordánskem. Má podobu odlesněného skalnatého vrchu, který vystupuje na okraj pohoří Harej Ejlat nad ploché dno údolí příkopové propadliny vádí al-Araba. Jde o boční vrchol širšího masivu Har Ora a skalnatého zlomu Cukej Avrona. Podél západního úpatí vrchu směřuje do údolí vádí al-Araba vádí Nachal Nicoc a paralelně s ním od západu přitékající Nachal Avrona.\n\n"}
{"id": "687283", "url": "https://cs.wikipedia.org/wiki?curid=687283", "title": "Stage Left", "text": "Stage Left\n\nStage Left je čtvrté a zatím poslední sólové studiové album britského rockového kytaristy Martina Barreho, známého především jako člena skupiny Jethro Tull. Obsahuje třináct instrumentálních skladeb a jednu se zpěvem.\n\n"}
{"id": "687290", "url": "https://cs.wikipedia.org/wiki?curid=687290", "title": "Illinci", "text": "Illinci\n\nIllinci (, ) je město na střední Ukrajině, zhruba 212 km jižně od Kyjeva. Je centrem Illineckého rajónu Vinnycké oblasti. Žije zde obyvatel.\n\nPrvní písemná zmínka je z roku 1391. Tehdy se však město jmenovalo \"Linci\".\n\nJe rodištěm polsko-ukrajinského básníka a skladatele Tomasze Padury.\n\n"}
{"id": "687291", "url": "https://cs.wikipedia.org/wiki?curid=687291", "title": "Nachal Nicoc", "text": "Nachal Nicoc\n\nNachal Nicoc, vyslovováno [\"Nycoc\"] (: נחל ניצוץ), je vádí v jižním Izraeli, v pohoří Harej Ejlat.\n\nZačíná v hornaté krajině skalního pásu Cukej Avrona jižně od hory Har Ora v nadmořské výšce okolo 300 metrů, cca 14 kilometrů severně od města Ejlat a cca 4 kilometry jihozápadně od vesnice Be'er Ora. Vádí pak směřuje k jihu rychle se zahlubujícím skalnatým kaňonem a ze západu míjí předsunutý pahorek Giv'at Nicoc. Za ním vstupuje do širšího údolí, které je již součástí příkopové propadliny vádí al-Araba. Zde ústí zleva do vádí Nachal Avrona. Podle jiného mapového podkladu naopak pokračuje paralelně s Nachal Avrona směrem k hranici s Jordánskem, kde ústí do sběrného vodního kanálu, který odvádí zdejší periodické toky k jihu, k Rudému moři.\n\n"}
{"id": "687300", "url": "https://cs.wikipedia.org/wiki?curid=687300", "title": "Don Álvaro", "text": "Don Álvaro\n\nDon Álvaro je španělské město situované v provincii Badajoz (autonomní společenství Extremadura).\n\nObec je vzdálena 10 km od Méridy 69 km od města Badajoz. Patří do okresu Tierra de Mérida - Vegas Bajas a soudního okresu Mérida. Nachází se zde barokní kostel zasvěcený Marii Magdaleně.\n\nV roce 1834 se obec stává součástí soudního okresu Mérida. V roce 1842 čítala obec 173 usedlostí a 592 obyvatel.\n"}
{"id": "687303", "url": "https://cs.wikipedia.org/wiki?curid=687303", "title": "Nachal Ora", "text": "Nachal Ora\n\nNachal Ora (: נחל אורה) je vádí v jižním Izraeli, v pohoří Harej Ejlat.\n\nZačíná v hornaté krajině na pomezí jižních svahů hory Har Ora a skalního pásu Cukej Avrona v nadmořské výšce přes 300 metrů, cca 15 kilometrů severně od města Ejlat a cca 3 kilometry jihozápadně od vesnice Be'er Ora. Vádí pak směřuje k severovýchodu rychle se zahlubujícím skalnatým kaňonem. Na jižním okraji vesnice Be'er Ora vstupuje do širšího údolí, které je již součástí příkopové propadliny vádí al-Araba. Zde se ostře stáčí k jihovýchodu a nejasně vymezeným korytem vede napříč plochým dnem údolí směrem k hranici s Jordánskem. Je to jediné údolí kde žijí divocí koně , natáčel se tam film jménem Ostwind 3 česky Vichr 3\n\n"}
{"id": "687305", "url": "https://cs.wikipedia.org/wiki?curid=687305", "title": "Murter (vesnice)", "text": "Murter (vesnice)\n\nMurter je největší sídlo a středisko opčiny Murter-Kornati na stejnojmenném ostrově v Chorvatsku ve střední Dalmácii. Ostrov je s pevninou spojen mostem, který se pravidelně zvedá, aby mohly proplout lodě ve městě Tisno. Dalším sídlem na tomto ostrově je Betina, severovýchodně od Murteru. Na jižní straně ostrova leží Jezera. Okolo Murteru jsou malé ostrůvky, které jsou souhrnně zařazeny do národního parku Kornati a dohromady tvoří opčinu Murter-Kornati. U těchto ostrůvků jsou kamenité i písečné pláže, které jsou vhodné pro plavání, ale i pro potápění. V roce 2001 zde žilo celkem 2 068 obyvatel.\n\nKdysi se na místě současného Murteru nacházela římská osada Collentum, ale dnes lze vidět už jen základy staveb. Okolo vesnice se nachází několik kostelů z doby od 16. do 19. století (kostel sv. Michala – 1770 a kaple sv. Rocha – 1760).\n\n"}
{"id": "687306", "url": "https://cs.wikipedia.org/wiki?curid=687306", "title": "Don Benito", "text": "Don Benito\n\nDon Benito je španělské město situované v provincii Badajoz (autonomní společenství Extremadura).\n\nObec je vzdálena 6 km od Villanueva de la Sereny, 48 km od Méridy, 108 km od města Badajoz a 303 km od Madridu. Patří do okresu Vegas Altas a soudního okresu Don Benito.\n\nV roce 1842 čítala obec 3 806 usedlostí a 14 610 obyvatel.\n"}
{"id": "687308", "url": "https://cs.wikipedia.org/wiki?curid=687308", "title": "El Carrascalejo", "text": "El Carrascalejo\n\nEl Carrascalejo je španělské město situované v provincii Badajoz (autonomní společenství Extremadura).\n\nObec je vzdálena 13 km od Méridy a 73 km od města Badajoz. Patří do okresu Tierra de Mérida - Vegas Bajas a soudního okresu Mérida. Obcí prochází dálnice A-66.\n\nV roce 1834 se obec stává součástí soudního okresu Mérida. V roce 1842 čítala obec 28 usedlostí a 92 obyvatel.\n"}
{"id": "687313", "url": "https://cs.wikipedia.org/wiki?curid=687313", "title": "Entrín Bajo", "text": "Entrín Bajo\n\nEntrín Bajo je španělské město situované v provincii Badajoz (autonomní společenství Extremadura).\n\nObec je vzdálena 30 km od Almendraleja a 35 km od města Badajoz. Patří do okresu Tierra de Barros a soudního okresu Almendralejo. Nachází se zde barokní kostel Nanebevzetí Panny Marie.\n\nV roce 1834 se obec stává součástí soudního okresu Almendralejo. V roce 1842, kdy byla spojena s obcí Corte de Peleas, čítala 19 usedlostí a 69 obyvatel.\n"}
{"id": "687316", "url": "https://cs.wikipedia.org/wiki?curid=687316", "title": "Esparragalejo", "text": "Esparragalejo\n\nEsparragalejo je španělské město situované v provincii Badajoz (autonomní společenství Extremadura).\n\nObec je vzdálena 8 km od Méridy a 55 km od města Badajoz. Patří do okresu Tierra de Mérida - Vegas Bajas a soudního okresu Mérida. Obcí prochází silnice EX-209.\n\nV roce 1834 se obec stává součástí soudního okresu Mérida. V roce 1842 čítala obec 52 usedlostí a 210 obyvatel.\n"}
{"id": "687319", "url": "https://cs.wikipedia.org/wiki?curid=687319", "title": "Esparragosa de la Serena", "text": "Esparragosa de la Serena\n\nEsparragosa de la Serena je španělské město situované v provincii Badajoz (autonomní společenství Extremadura).\n\nObec je vzdálena 15 km od Castuery a 159 km od města Badajoz. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 287 usedlostí a 1210 obyvatel.\n"}
{"id": "687321", "url": "https://cs.wikipedia.org/wiki?curid=687321", "title": "Esparragosa de Lares", "text": "Esparragosa de Lares\n\nEsparragosa de Lares je španělské město situované v provincii Badajoz (autonomní společenství Extremadura).\n\nObec je vzdálena 110 km od Méridy a 170 km od města Badajoz. Patří do okresu La Siberia a soudního okresu Herrera del Duque. Obcí prochází silnice EX-103 a EX-322.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 660 usedlostí a 2 450 obyvatel.\n"}
{"id": "687323", "url": "https://cs.wikipedia.org/wiki?curid=687323", "title": "Paul Chapman", "text": "Paul Chapman\n\nPaul William „Tonka“ Chapman (* 9. června 1954, Cardiff, Glamorgan, Wales) je velššský kytarista. Svou kariéru zahájil koncem šedesátých let v různých lokálních skupinách. V prosinci 1971 nahradil Garyho Moorea na postu kytaristy v kapele Skid Row, která se však zanedlouho rozpadla. V roce 1974 se stal členem kapely UFO, ve které s přestávkou v letech 1975–1978 působil až do roku 1983. V letech 1975 až 1978 byl členem kapely Lone Star. Později hrál například se skupinou Gator Country.\n"}
{"id": "687327", "url": "https://cs.wikipedia.org/wiki?curid=687327", "title": "Slovenska hokejska liga 2010/2011", "text": "Slovenska hokejska liga 2010/2011\n\nSezóna 2010/2011 byla 20. sezónou Slovinské ligy a 2. sezónou, kdy se liga hrála jako turnaj na konci sezóny mezi slovinskými týmy účastnícími se EBEL a Slohokej ligy. Mistrem se stal tým HK Acroni Jesenice.\n\n\n"}
{"id": "687329", "url": "https://cs.wikipedia.org/wiki?curid=687329", "title": "Nachal Racham", "text": "Nachal Racham\n\nNachal Racham (: נחל רחם) je vádí v jižním Izraeli, v pohoří Harej Ejlat.\n\nZačíná v hornaté krajině na jižních svazích hory Har Uzijahu, nedaleko mezistátní hranice s Egyptem v nadmořské výšce cca 800 metrů, cca 13 kilometrů severozápadně od města Ejlat. Směřuje pak k východu rychle se zahlubujícím skalnatým kaňonem mezi horami Har Uzijahu a Har Chizkijahu. U vrchu Micpe Amram se stáčí k severu, zleva přijímá vádí Nachal Uzijahu, Nachal Šani a Nachal Šlalgon. V tomto úseku podél vádí vede turistická Izraelská stezka. Pak se tok vádí obrací k severovýchodu a údolí se poněkud rozšiřuje, přičemž sleduje severozápadní svahy skalního pásma Cukej Avrona a Har Ora. Zde se stáčí opět k severu, zleva přijímá vádí Nachal Etek a Nachal Gadna. Poté vstupuje do širšího údolí, které je již součástí příkopové propadliny vádí al-Araba. Zde do něj ještě zleva ústí vádí Nachal Nimra a zároveň se ostře stáčí k východu a nejasně vymezeným korytem vede napříč plochým dnem údolí směrem k hranici s Jordánskem.\n\n"}
{"id": "687331", "url": "https://cs.wikipedia.org/wiki?curid=687331", "title": "Slovenska hokejska liga 2009/2010", "text": "Slovenska hokejska liga 2009/2010\n\nSezóna 2009/2010 byla 19. sezónou Slovinské ligy a 1. sezónou, kdy se liga hrála jako turnaj na konci sezóny mezi slovinskými týmy účastnícími se EBEL a Slohokej ligy. Mistrem se stal tým HK Jesenice.\n\n\n"}
{"id": "687333", "url": "https://cs.wikipedia.org/wiki?curid=687333", "title": "Nachal Uzijahu", "text": "Nachal Uzijahu\n\nNachal Uzijahu (: נחל עוזיהו) je vádí v jižním Izraeli, v pohoří Harej Ejlat.\n\nZačíná v hornaté krajině na jižních svazích hory Har Uzijahu, nedaleko mezistátní hranice s Egyptem v nadmořské výšce cca 800 metrů, cca 13 kilometrů severozápadně od města Ejlat. Směřuje pak k východu rychle se zahlubujícím skalnatým kaňonem. Ústí zleva do vádí Nachal Racham.\n\n"}
{"id": "687336", "url": "https://cs.wikipedia.org/wiki?curid=687336", "title": "Chuck Negron", "text": "Chuck Negron\n\nCharles „Chuck“ Negron (* 8. června 1942) je americký zpěvák a skladatel, nejvíce známý jako frontman rockové skupiny Three Dog Night.\n\n"}
{"id": "687339", "url": "https://cs.wikipedia.org/wiki?curid=687339", "title": "Lamelové čerpadlo", "text": "Lamelové čerpadlo\n\nRotační lamelová čerpadla jsou vyráběna jako regulační i neregulační čerpadla.\n\nLamely (lišty) jsou uloženy suvně v radiálních drážkách rotoru, který je poháněn elektromotorem a při otáčení sledují válcovou dutinu statoru. Boční víka statoru těsní čela rotoru i lopatek. Stator je radiálně přestavitelný vůči ose rotoru od kladné výstřednosti (+e) přes nulovou do záporné (-e). Při stejném smyslu otáček se prvním hrdlem olej nasává a druhým vytlačuje. Průtok se mění os výstředností od maxima do nuly. Při záporné excentricitě dojde k obrácení toku čerpaného oleje, hrdlo výtlačné se stává sacím, a naopak.\n\nRegulační čerpadla jsou radiálně nevyvážená, a proto jsou vhodná pouze do tlaku 3 MPa. Používají se v bagrech, lodích a v mechanizaci důlního zařízení. Větší použití mají lehčí neregulační vyvážená lamelová čerpadla (e=0). Tato čerpadla dávají tlak do 14 MPa a mají účinnost až 0,9. Vyžadují velkou čistotu oleje, používají se v hydraulických obvodech automobilů, letadel, obráběcích strojů apod.\n\n"}
{"id": "687342", "url": "https://cs.wikipedia.org/wiki?curid=687342", "title": "Le Sphinx", "text": "Le Sphinx\n\nLe Sphinx (česky \"Sfinga\") byl nevěstinec v Paříži. Nacházel se v \"Boulevard Edgar Quinet\" č. 31 ve 14. obvodu. Tento podnik se vyznačoval architekturou a výzdobou v egyptském stylu a patřil spolu s Le Chabanais a One-two-two k nejznámějším a nejdražším podnikům ve městě.\n\nNevěstinec byl otevřen v roce 1935 a uzavřen v důsledku zákazu veřejných domů v roce 1946. Dům po válce později využívala soukromá filantropická nadace \"Fondation de France\" pro ubytování studentů. Dnes je zde obytný dům s bankovní filiálkou v přízemí.\n\n"}
{"id": "687346", "url": "https://cs.wikipedia.org/wiki?curid=687346", "title": "One-two-two", "text": "One-two-two\n\nOne-two-two (česky doslovně \"Jeden-dva-dva\") byl nevěstinec v Paříži. Nacházel se v ulici \"Rue de Provence\" č. 122 v 8. obvodu. Od čísla domu odvozoval svůj anglický název. Tento podnik patřil ve 30. a 40. letech k nejznámějším ve městě.\n\nPůvodně se jednalo o třípatrovou budovu, bývalý městský palác prince Joachima Murata. V roce 1933 byl dům zvýšen o čtvrté podlaží. Nevěstinec sloužil jako zábavní podnik, který navštěvovalo mnoho známých osobností jako politici belgický král Leopold III. nebo Randolph Churchill, spisovatel Erich Maria Remarque a také filmové hvězdy z Hollywoodu jako Marlene Dietrichová, Katharine Hepburnová, Humphrey Bogart, Cary Grant nebo Charlie Chaplin.\n\nNevěstinec byl uzavřen v důsledku zákazu veřejných domů v roce 1946. Dnes je zde obytný dům.\n\n\"\" je rovněž název francouzského filmu, který v roce 1978 natočil režisér Christian Gion, a který pojednává o osudech nevěstince.\n\n"}
{"id": "687348", "url": "https://cs.wikipedia.org/wiki?curid=687348", "title": "Nachal Šani", "text": "Nachal Šani\n\nNachal Šani (: נחל שני, : \"Vádí Abu Alalik\") je vádí v Egyptě a jižním Izraeli, v pohoří Harej Ejlat.\n\nZačíná na egyptském území v hornaté krajině Sinajského poloostrova. Na izraelské území vstupuje v nadmořské výšce cca 700 metrů v údolí sevřeném ze severu horou Har Šani, z jihu horou Har Nešef, cca 16 kilometrů severozápadně od města Ejlat. Směřuje pak k východu rychle se zahlubujícím skalnatým kaňonem. Zleva ústí do vádí Nachal Racham.\n\n"}
{"id": "687349", "url": "https://cs.wikipedia.org/wiki?curid=687349", "title": "One, Two, Two: 122, rue de Provence", "text": "One, Two, Two: 122, rue de Provence\n\nOne, Two, Two: 122, rue de Provence je francouzský hraný film, který v roce 1978 natočil režisér Christian Gion. Název film je odvozen od luxusního nevěstince One, Two, Two, který se nacházel v Paříži v ulici \"Rue de Provence\" č. 122.\n\nFilm zachycuje osudy pařížského nevěstince a jeho návštěvníků ve 30. letech 20. století.\n"}
{"id": "687352", "url": "https://cs.wikipedia.org/wiki?curid=687352", "title": "Pojízdná dílna", "text": "Pojízdná dílna\n\nPojízdná dílna je motorové vozidlo, často skříňový nákladní automobil, vybavené a určené pro montážní, opravárenské a údržbářské práce v terénu, tam, kde vznikne potřeba takové činnosti mimo budovu firmy. Dílna může být umístěna v jediném vozidle, výjimečně ve více vozidlech. Nepříliš časté je používání automobilu s vlekem, protože vlek omezuje průchodnost vozidla v obtížném terénu. Vleky se využívají spíše menší, například se zabudovanou elektrocentrálou, kompresorem nebo výsuvným žebříkem.\n\nBěžně je pojem dílna chápán jako budova, část budovy, kde je umístěno potřebné vybavení, zdroje energií, zásoby materiálů. Opravovaný stroj se dopraví do dílny a po dobu práce tam zůstává. Opravovaný stroj může být přesouván z dílny do dílny, ale počítá se s tím, že je stále někde v dílně. Při opravě osobního automobilu může být automobil přesouván z mechanické dílny (oprava motoru) do klempířské (oprava karoserie), do lakovny atd. I když je přitom automobil občas uskladněn na parkovišti na volném prostranství, rozhodující část prací probíhá uvnitř dílny.\nPojízdná dílna dopravuje potřebné vybavení, energetické zdroje i náhradní díly na místo zásahu, do terénu, přímo ke stroji, který si žádá opravu. Pracuje se přímo na opravovaném zařízení, pojízdná dílna slouží zčásti jako zásobárna, zčásti jako pracoviště přenesené na místo zásahu. Celkem běžně mohou být součástí pojízdné dílny jednodušší stroje jako kotoučová bruska nebo stojanová vrtačka. Současně slouží pojízdná dílna i pro dopravu obslužného personálu, řidič pojízdné dílny se po příjezdu na místo zásahu zapojuje do montážních nebo opravárenských prací. Pokud je součástí pojízdné dílny také další technika poháněná spalovacím motorem (kompresor, elektrocentrála, čerpadlo), stará se řidič na místě i o tuto techniku.\n\n\n\n"}
{"id": "687353", "url": "https://cs.wikipedia.org/wiki?curid=687353", "title": "Musée de la musique", "text": "Musée de la musique\n\nMusée de la musique (česky \"Muzeum hudby\") je muzeum věnované vývoji hudebních nástrojů. Sídlí v Paříži v 19. obvodu a je součástí Cité de la musique (Město hudby), které zastřešuje několik institucí věnovaných hudbě. Muzeum se nachází v jeho moderní budově z roku 1995, kterou realizoval architekt Christian de Portzamparc.\n\nMuzeum představuje sbírku několika set hudebních nástrojů shromážděných Pařížskou konzervatoří. Jedná se převážně o nástroje klasické a populární hudby od 17. století do současnosti: loutny, italské housle (Stradivari, Guarneri, Amati), francouzská, vlámská a italská cembala, francouzské klavíry, nástroje Adolpha Saxe atd. Nástroje jsou rozděleny podle doby vzniku a druhu.\n\nU vstupu jsou k zapůjčení sluchátka, kde je možné slyšet komentované ukázky hudby hrané na vystavené nástroje.\n\n"}
{"id": "687357", "url": "https://cs.wikipedia.org/wiki?curid=687357", "title": "Musée du Luxembourg", "text": "Musée du Luxembourg\n\nMusée du Luxembourg (česky \"Lucemburské muzeum\") je muzeum umění v Paříži v 6. obvodu v areálu Lucemburského paláce. Sídlí v křídle postaveném kolmo k palácové oranžérii se vstupem z ulice \"Rue de Vaugirard\". Od roku 2000 je tato kulturní instituce pod správou Francouzského senátu, který má sídlo v paláci. V muzeu se v současnosti konají pravidelné tematické výstavy výtvarného umění. Muzeum vzniklo již v roce 1750 jako první veřejné muzeum ve Francii, mnohem dříve, než největší francouzské muzeum Louvre otevřené roku 1793. V roce 1818 se Lucemburské muzem stalo prvním evropským muzeem současného umění.\n\nMuzeum bylo otevřeno 14. října 1750 jako první veřejná obrazárna. Vzniklo ve východním křídle paláce v galerii Marie Medicejské a velmi rychle si díky svým obrazům získalo proslulost. Královská sbírka obsahovala kolem 1800 děl a z nich bylo vystaveno 96. Na východní straně galerie se nacházela díla např. \"Svatá rodina\" Leonarda da Vinciho, \"Panna s králíkem\" od Tiziana a díla Raffaella, Veronese, Rembrandta, Poussina, van Dycka, Lorraina atd. V galerii rovnoběžně na západ byla vystavena biografická série obrazů objednaná Marií Medicejskou od Rubense. Pozdější král Ludvík XVIII. galerii uzavřel v roce 1780, neboť v roce 1760 získal palác jako apanáž. Obrazy byly v roce 1790 přeneseny do Louvru.\n\nV roce 1803 inicioval znovuotevření galerie malíř a senátor Joseph Maria Vien. Správce obnovené galerie byl v lednu 1803 jmenován malíř Jean Naigeon. Nové muzeum bylo otevřeno 26. června 1803 a vrátily se do něj Rubensovy obrazy. Sbírka byla doplněna dalšími mistry (Nicolas Poussin, Simon Vouet, Jacques-Louis David, Eustache Lesueur aj.) Muzeum se rozšířilo a přibralo další místnosti. Přibyla série francouzských přístavů od Claude Joseph Vernet a další obrazy od Rubense a Lesueura. Ovšem tato díla byla po napoleonských válkách předána Louvru.\n\n11. dubna 1818 byla galerie přeměněna na \"Muzeum žijících umělců\" (Musée des artistes vivants). Byla zde vystavena mj. díla Davida (1748-1825), Grose (1751-1835), Girodeta (1767-1824), Ingrese (1780-1867) a Delacroixe (1798-1863). Vystavená díla se deset let po smrti umělců měla stát majetkem muzea. V roce 1886 se muzeum přemístilo do nových (současných) prostor uvolněných Senátem. V roce 1895 muzeum získalo díla Gustava Caillebotta, což byl první případ impresionisty zakoupeného do státního muzea. V roce 1937 se celá sbírka přesunula do větších prostor v Palais de Tokyo postaveném pro světovou výstavu. Muzejní sbírky byly permanentně doplňovány částečně z darů od umělců (Pablo Picasso, Georges Braque, Henri Matisse, Marc Chagall, Constantin Brâncuşi aj.) a soukromých sběratelů (Louise a Michel Leiris, Daniel Cordier) i jednotlivých darů a akvizicemi. Tím byl dán základ sbírky, která nyní tvoří rozsáhlou kolekci Musée national d'art moderne v Centre Georges Pompidou.\n\nV roce 1979 Senát rozhodl, že obnoví muzeum v prostorech, kde sídlilo v letech 1886-1937. V muzeu se pravidelně konají tematické výstavy přibližující sbírky různých muzeí ve Francii (malířství z Provence, bretaňské zlatnictví, porcelán z Limoges aj.)\n\n"}
{"id": "687364", "url": "https://cs.wikipedia.org/wiki?curid=687364", "title": "Nachal Šlalgon", "text": "Nachal Šlalgon\n\nNachal Šlalgon (: נחל שללגון) je vádí v jižním Izraeli, v pohoří Harej Ejlat.\n\nZačíná na egyptském území v hornaté krajině v nadmořské výšce cca 700 metrů, cca 16 kilometrů severoseverozápadně od města Ejlat a cca 5 kilometrů východně od hranic s Egyptem. Směřuje pak k jihovýchodu rychle se zahlubujícím skalnatým kaňonem. Zleva ústí do vádí Nachal Racham.\n\n"}
{"id": "687367", "url": "https://cs.wikipedia.org/wiki?curid=687367", "title": "Country Joe and the Fish", "text": "Country Joe and the Fish\n\nCountry Joe and the Fish byla kalifornská psychedelicky rocková hudební skupina, jedna z protestujících skupin proti válce ve Vietnamu, existující od roku 1965 až do roku 1971, poté jen občas. Název skupiny vznikl z přezdívek Joe McDonalda \"„Country Joe“\" a Barry Meltona \"„The Fish“\".\n\n\n"}
{"id": "687369", "url": "https://cs.wikipedia.org/wiki?curid=687369", "title": "Puente de las Américas", "text": "Puente de las Américas\n\nPuente de las Américas ( \"„Most Amerik“\") je silniční most v Panamě, který překonává Panamský průplav v místě jeho vyústění do Tichého oceánu. Stojí na místě dřívějšího přívozu a spojuje lokality Balboa (ležící v těsné blízkosti hlavního města Ciudad de Panamá) a okres Arraiján na protější straně. Jeho význam přesahuje lokální měřítko, neboť spojuje pevninu Střední a Jižní Ameriky uměle přerušenou právě průplavem. Výstavba začala v roce 1958, do provozu byl uveden 12. října 1962.\nDo roku 2004, kdy byl otevřen most Puente Centenario, byl Puente de las Américas jediným pevným mostem přes Panamský průplav.\n\nJedná se o obloukový most dlouhý 1 669 metrů, vozovka je ve výšce 118 metrů nad mořskou hladinou. Rozpětí oblouku je 340 m. Při výstavbě bylo použito na 17 000 tun oceli. Stavbu financovaly Spojené státy americké, cena byla 20 miliónů amerických dolarů. V současnosti se vytíženost mostu pohybuje okolo 34 000 vozidel za den.\n"}
{"id": "687372", "url": "https://cs.wikipedia.org/wiki?curid=687372", "title": "Country Joe McDonald", "text": "Country Joe McDonald\n\nCountry Joe McDonald (* jako Joseph Allen McDonald; 1. ledna 1942, Washington, D.C., USA) je americký zpěvák, kytarista a frontman psychedelicky rockové skupiny Country Joe and the Fish.\n\n"}
{"id": "687373", "url": "https://cs.wikipedia.org/wiki?curid=687373", "title": "Slohokej Liga", "text": "Slohokej Liga\n\nSlohokej liga byla mezinárodní hokejovou ligou, ve které hrály týmy ze Slovinska, Rakouska, Chorvatska a Srbska. Vznikla v roce 2009 a zanikla v roce 2012, kdy ji zrušil Slovinský hokejový svaz po sporech se zakládající společností. Jako nástupce byla v červenci 2012 založena Inter-National-League (INL), ve které hrají krom slovinských také rakouské a italské kluby.\n\n"}
{"id": "687379", "url": "https://cs.wikipedia.org/wiki?curid=687379", "title": "Morgan Fisher", "text": "Morgan Fisher\n\nMorgan Fisher (* Stephen Morgan Fisher; 1. ledna 1950, Mayfair, Londýn, Anglie) je anglický klávesista a skladatel, nejvíce známý jako člen rockové skupiny Mott the Hoople, mimo ně ale také spolupracoval například s Queen.\n\n"}
{"id": "687380", "url": "https://cs.wikipedia.org/wiki?curid=687380", "title": "Nachal Etek", "text": "Nachal Etek\n\nNachal Etek (: ) je vádí v jižním Izraeli, v pohoří Harej Ejlat.\n\nZačíná v kopcovité krajině pohoří Harej Ejlat. Směřuje pak k jihovýchodu rychle se zahlubujícím skalnatým kaňonem. Na západním úbočí hory Har Ora zleva ústí do vádí Nachal Racham.\n\n"}
{"id": "687382", "url": "https://cs.wikipedia.org/wiki?curid=687382", "title": "Stony Rapids (Saskatchewan)", "text": "Stony Rapids (Saskatchewan)\n\nStony Rapids je severní osada v severním Saskatchewanu, v Kanadě, s celkovou populací 360 usedlíků. Obec se nachází 82 km jižně od hranice se Severozápadními teritorii, umístěná po obou stranách řeky Fond du Lac. Tato řeka spojuje obec s Fond-du-Lac, Uranium City a Camsell Portage.\n\nVe Stony Rapids není žádná zpevněná cesta, která by je spojovala se zbytkem provincie. Je tu jen prašná/štěrkovaná silnice ze Stony Rapids do Points North Landing a odtud do jižních částí provincie. Tato cesta je otevřena celoročně, přestože v létě se po ní cestuje velmi těžce a pomalu. Také se tu nalézá zimní ledová silnice z Fond-du-Lac a Uranium City využitelná po většinu zimy. V letních měsících se cestuje čluny. Jako většina severních sídel se v případě životně nutné přepravy Stony Rapids spoléhá na své letiště, Stony Rapids Airport. Obcí ještě prochází celoročně provozuschopná cesta do osady Black Lake, 20 km jihovýchodně.\n\n"}
{"id": "687390", "url": "https://cs.wikipedia.org/wiki?curid=687390", "title": "Slohokej liga 2009/2010", "text": "Slohokej liga 2009/2010\n\nSezóna 2009/2010 byla 1. sezónou Slohokej ligy. Mistrem se stal tým HDK Maribor.\n\n\n\n\n"}
{"id": "687395", "url": "https://cs.wikipedia.org/wiki?curid=687395", "title": "Chris Stein", "text": "Chris Stein\n\nChristopher „Chris“ Stein (* 5. ledna 1950, Brooklyn, New York, USA) je americký punk rockový kytarista, nejvíce známý jako spoluzakladatel skupiny Blondie, se kterou byl v roce 2006 uveden do Rock and Roll Hall of Fame.\n\nV roce 2015 se podílel na albu \"Like a Puppet Show\" herce Johna Malkoviche.\n"}
{"id": "687396", "url": "https://cs.wikipedia.org/wiki?curid=687396", "title": "Slohokej liga 2010/2011", "text": "Slohokej liga 2010/2011\n\nSezóna 2010/2011 byla 2. sezónou Slohokej ligy. Mistrem se stal tým HK Partizan.\n\nČtvrtfinále se hrálo systémem doma – venku.\n\n\n\n\n"}
{"id": "687398", "url": "https://cs.wikipedia.org/wiki?curid=687398", "title": "Live at Montreux", "text": "Live at Montreux\n\nLive at Montreux je název hudebních alb živě natáčených na tradičním Montreux Jazz Festivalu:\n\n"}
{"id": "687402", "url": "https://cs.wikipedia.org/wiki?curid=687402", "title": "António de Abreu", "text": "António de Abreu\n\nAntónio de Abreu (cca 1480, Madeira – cca 1514, Azorské ostrovy) byl portugalský mořeplavec 16. století a námořní důstojník.\n\nÚčastnil se pod vedením Afonsa de Albuquerque v roce 1507 dobývání království Ormus v Perském zálivu a města Malacca v roce 1511, kde byl zraněn. V listopadu téhož roku vedl první evropskou expedici vyslanou portugalským guvernérem v Portugalské Indii Afonsem de Albuquerque. Úkolem expedice bylo nalézt výhodnou cestu k ostrovům koření k Molukám. S třemi loděmi \"Santa Catarina, Sabaia,\" které velel Francisco Serrão a lodí Caravel opustil Malaccu a vypluli směrem k východu k Moluckým ostrovům a k ostrovu Timor v Indonéském souostroví. Po doplutí k ostrovům Banda se věnovali nákupu koření, hlavně hřebíčku a muškátového oříšku, poté se lodě rozdělily. On sám se plavil zpět do Malaccy, kam doplul v prosinci roku 1512. V lednu 1513 s Fernao Perezem de Andrade vyplul do Indie a odtud do Portugalska. Předtím než doplul do Portugalska, zemřel na Azorských ostrovech.\n\n"}
{"id": "687404", "url": "https://cs.wikipedia.org/wiki?curid=687404", "title": "Kúros", "text": "Kúros\n\nKúros (řec. κοῦρος, plur. \"kúroi\", mladík) znamená v archeologii sochu mladíka z archaické (předklasické) řecké doby.\n\nSochy tohoto druhu se vyskytují od 7. do 5. stol. př. n. l. po celém řecky mluvícím světě, zhotovovaly se z mramoru, z vápence, z pískovce, z bronzu i ze dřeva a bývaly původně malované (polychromie). Stavěly se volně na hrobech a v chrámech, často ve velikém počtu, a dlouho se pokládaly za sochy boha Apollóna. Zatímco \"kúros\" je vždycky nahý, s rukama volně podél těla, jeho ženský protějšek \"koré\" je vždy oblečený, často s bohatými copy či účesem, a jedna ruka obvykle nesla obětní dar. \"Kúros\" není portrét, nýbrž idealizovaná a poněkud ztrnulá postava se schematickým obličejem, obráceným přesně dopředu, obvykle mívá charakteristický lehký úsměv na tváři.\n\n\n"}
{"id": "687406", "url": "https://cs.wikipedia.org/wiki?curid=687406", "title": "Koré", "text": "Koré\n\nKoré (řec. κόρη, plur. \"korai\", dívka) znamená v archeologii sochu dívky z archaické (předklasické) řecké doby. Jejím mužským protějškem je \"kúros\".\n\nSochy tohoto druhu se vyskytují od 7. do 5. stol. př. n. l., zhotovovaly se z mramoru, z vápence, z pískovce, z bronzu i ze dřeva a bývaly původně malované (polychromie). Stavěly se volně na hrobech a u chrámů, někdy i jako karyatidy místo sloupů. Zatímco \"kúros\" je vždycky nahý, \"korai\" jsou vždy oblečené, často s bohatými copy či účesem, a jedna ruka obvykle nesla obětní dar. \"Koré\" není portrét, nýbrž idealizovaná a poněkud ztrnulá postava se schematickým obličejem, obráceným přesně dopředu, obvykle s charakteristickým lehkým úsměvem na tváři.\n\n\n"}
{"id": "687407", "url": "https://cs.wikipedia.org/wiki?curid=687407", "title": "Seether", "text": "Seether\n\nSeether je postgrungová kapela z Pretorie v Jižní Africe, založena roku 1999. Kapela má nyní kontrakt s nahrávacím studiem Wind-Up Records. Kapela se původně jmenovala Saron Gas, ale po podepsání smlouvy s Musketeer Records v JAR, se přejmenovali na Seether. Skupina zatím vydala 6 studiových alb a jedno DVD. V nynější sestavě se nachází: zpěvák a kytarista Shaun Morgan, bubeník John Humprey, basový kytarista Dale Steward.\n\nSaron Gas spolu začali hrát v Johannesburgu, Jižní Africe. V té době v kapele hráli 4 členové: Shaun Morgan, Johan Greyling, Tyronne Morris a David Cohoe. K popularitě se dobývali velmi těžko a to hlavně hraním v nočních klubech, na různých oslavách nebo na univerzitních akcích.\nV těch dobách společně pracovali na prvním albu Fragile, které si vzalo pod svá křídla Musketeer Records. Jakmile se stali trochu populární v Jižní Africe a jejich singl měl úspěch v Singels Chart, nahrávací studio Wind-Up se písničky z Fragile líbily. Líbil se jim hlavně melodický a trošku drsný zvuk. Když Saron Gas podepsali s Wind-Up smlouvu, tak si změnili jméno na Seether kvůli tomu, že znělo mnohem lépe.\n\nPo vydání alba Disclaimer, který obsahoval velice populární písně jako například \"Fine Again\", \"Driven Under\" nebo \"Gasoline\" se kapela vydala na své první turné. Kapelu však již opustil Greyling, Morris a Cohoe. Na jejich místo nastoupil Dale Stewart hrající na basovou kytaru, Nick Oshiro hrající na bicí a Pat Callahan, který hrál na kytaru. Na turné byli s americkou populární skupinou Evanescence, s kterou Seether vytvořili song \"Broken\", ke kterému vznikl i videoklip. Seether se songem \"Sold Me\" i \"Broken\" s Amy Lee podíleli na soundtracku k filmu Kat (The Punisher). Po získání dalšího úspěchu vznikl v roce 2004 Disclaimer II, na kterém se objevilo pár zremixovaných a znovu nahraných písniček z původního CD.\n\nV roce 2005 kapela vydala další album Karma and Effect. Původně se mělo jmenovat \"Catering to Cowards\", ale nahrávací studio název změnilo. Na albu se objevily další populární songy jako třeba \"Remedy\", \"Truth\" nebo \"The Gift\". \"Remedy\" však získalo největší úspěch a stal se songem číslo 1 v Mainstream Rock Charts.\n\nV únoru 2006 Seether vydali akustické CD/DVD One Cold Night, které bylo nahrané v Grape Street ve Philadelphii.\n\n16. června 2006 kapela na svých stránkách zveřejnila, že kapelu opustil kytarista Pat Callahan. Důvod však nezveřejnili.\nV srpnu téhož roku se frontman Shaun Morgan rozhodl, že půjde do léčebny kvůli alkoholismu. Kvůli tomu museli zrušit své turné s kapelou Staind a Three Days Grace\n\nFrontman Morgan prohlásil, že nové album by mělo být jiné. Původně mělo vyjít v srpnu 2007, ale kvůli sebevraždě Morganova bratra Eugene Welgemoed, se datum vydání nakonec posunulo na 23. října.\nPrvní singl, \"Fake It\", obsadil nejvyšší příčky v US Mainstream Rock Charts a Modern Rock Charts. Po úspěchu songu \"Fake It\", druhý singl, \"Rise Above This\" se dostal na první místo hitparády. K poslednímu singlu z alba \"Breakdown\" byl natočen videoklip.\nSeether znovu odjeli na turné, které bylo podřízeno nové desce. Ke kapele se přidal kytarista Evanescence Troy McLawhorn. Seether se přidali k turné Breaking Benjamin, Three Days Grace, 3 Doors Down, Skillet, Red, Papa Roach, Flyleaf, Econoline Crush a Staind. Po úspěchu turné se kytarista McLawhorn stal členem Seether.\n\nNa začátku 2009 nový song kapely \"No Shelter\" zazněl v seriálu Námořní vyšetřovací služba (NCIS). Cover verze songu \"Careless Whisper\" od Wham! byla poté vydána v červnu 2009.\n\nOd května 2009, Seether byla jako předkapela na turné s Nickelback. Po tomto turné a po zbytek roku se kapela rozhodla pro menší přestávku, ale koncertovala dále. Například pro americké vojáky na turné USO, Camp Schwab na Okinawě. Kapela se zúčastnila i pár festivalů v USA a Kanadě.\n\nPo pár měsících nahrávaní v Nashvillu v Tennessee s producentem Brendanem O'Brienem, se Seether opět vydali na turné v dubnu 2010.\n\n4. září 2010 v DuQuoin v Il State Fair poprvé zahráli \"No Resolution\" z nového alba. Kapela však potvrdila, že album nevyjde dříve než v lednu 2011. První singl nového alba nese název \"Country Song\" a byl vydán 4. dubna 2011.\nCelé album pak bylo zveřejněno 17. května.\n\n8. března však kapela přes Twitter oznámila, že kytarista Troy McLawhorn se rozhodl odejít z kapely kvůli jiným zájmům.\nBěhem roku opět začali koncertovat, například s Bullet For My Valentine.\n7. června Seether zveřejnili další song z nového alba, nesoucí název \"Tonight\".\n\n3. září 2013 kapela oznámila, že vydá kompilační album, nesoucí název Seether: 2002-2013. Album vyšlo 29. října téhož roku, obsahovalo dva disky, na kterých byly nejlepší písně kapely, nevydané dema, songy, které byly jako soundtracky a tři nové písničky. Album bylo produkováno Brendanem O'Brienem. Hned po vydání alba se kapela vydala na několik akustických turné v Evropě a Jižní Africe.\n\nBěhem začátku roku kapela potvrdila, že pracuje na novém albu. První potvrzení přišlo na Twitteru, kde práce na albu potvrdil basista Dale Steward. Zpěvák Shaun Morgan následně v jednom z rozhovorů na stránce Reddit.com také toto potvrdil.\n\n14. dubna kapela zveřejňuje několik ukázek písní. Jednalo se songy \"Words As Weapons\", \"My Disaster\". Ve zveřejňování kapela pokračuje i o několik dní později. \"Watch Me Drown\", \"Keep the Dogs at Bay\", \"Save Today\" a \"See You at the Bottom\" jsou názvy dalších ukázek. Ten samý týden je potvrzen název nového alba, které se bude jmenovat Isolate and Medicate.\n\n29. dubna bylo oznámeno, že kytarista na jejich příštím turné bude Bryan Wickmann, který už dlouhodobě spolupracoval s kapelou.\n\n17. května kapela poprvé odehrává \"Words as Weapons\" živě v Orbit Room před 1700 diváky.\n\n\n\n\n\n\n\nDisclaimer\n\nDisclaimer II\n\nKarma and Effect\n\n\n\nOficiální stránky (anglicky)\n\nOficiální Myspace (anglicky)\n"}
{"id": "687414", "url": "https://cs.wikipedia.org/wiki?curid=687414", "title": "Nachal Gadna", "text": "Nachal Gadna\n\nNachal Gadna (: נחל גדנ\"ע) je vádí v jižním Izraeli, v pohoří Harej Ejlat.\n\nZačíná na jižních svazích hory Har Gadna v nadmořské výšce přes 500 metrů, cca 22 kilometrů severně od Ejlatu a cca 10 kilometrů jihozápadně od vesnice Elifaz. Směřuje pak k jihovýchodu rychle se zahlubujícím skalnatým kaňonem. Severozápadně od vesnice Be'er Ora zleva ústí do vádí Nachal Racham.\n\n"}
{"id": "687419", "url": "https://cs.wikipedia.org/wiki?curid=687419", "title": "Puente Centenario", "text": "Puente Centenario\n\nPuente Centenario ( \"„Most století“\") je silniční most v Panamě, který překonová Panamský průplav. Byl otevřen 15. srpna 2004, přesně devadesát let od otevření průplavu. Název mostu ovšem odkazuje na sté výročí vyhlášení nezávislosti Panamy na Kolumbii v roce 1903. Nachází se na pomezí provincií Panama a Západní Panama, zhruba 15 kilometrů od hlavního města. Jeho význam přesahuje lokální měřítko, neboť spojuje pevninu Střední a Jižní Ameriky uměle přerušenou právě průplavem. Důvodem jeho výstavby bylo odlehčení dopravy na mostě Puente de las Américas, dnes přes něj vede hlavní trasa Panamericany. Třetím mostem přes průplav je Puente Atlántico dokončený v roce 2019, který se nachází při městě Colón na severu průplavu.\n\nJedná se o zavěšený most, přes který vede dálnice o šesti jízdních pruzích (po třech v každém směru jízdy). Šířka mostu je 34 metrů, most je dlouhý 1 052 metrů, rozpětí mezi pylony je 420 metrů. Výška pylonů je 184 m. Mezi vodní hladinou a spodní hranou mostovky je 80 metrů. Ocelová lana mají průměr 0,6 palce.\n"}
{"id": "687421", "url": "https://cs.wikipedia.org/wiki?curid=687421", "title": "Nachal Nimra", "text": "Nachal Nimra\n\nNachal Nimra, vyslovováno [\"Nymra\"] (: נחל נמרה), je vádí v jižním Izraeli, v pohoří Harej Ejlat.\n\nZačíná v nadmořské výšce cca 300 metrů mezi horami Har Gadna a Har Chachlil, cca 21 kilometrů severně od Ejlatu a cca 8 kilometrů jihozápadně od vesnice Elifaz. Směřuje pak k jihovýchodu rychle se zahlubujícím a rozšiřujícím údolím, kterým prochází turistická Izraelská stezka. Nedaleko na sever odtud leží archeologicky významný areál údolí Timna. Pak ústí do širokého údolí, které je již součástí příkopové propadliny vádí al-Araba, kde ústí zleva do vádí Nachal Racham.\n\n"}
{"id": "687423", "url": "https://cs.wikipedia.org/wiki?curid=687423", "title": "Antonín Truhlář", "text": "Antonín Truhlář\n\nAntonín Truhlář (5. listopadu 1849 Lično – 10. září 1908 Královské Vinohrady) byl český středoškolský profesor, literární historik a klasický filolog. Od roku 1873 vyučoval na českých gymnáziích, v roce 1901 se stal ředitelem pražského akademického gymnázia. Ve vědecké práci se zaměřil zejména na shromažďování, překlady, publikaci a popularizaci děl latinsky píšících českých spisovatelů humanistického směru (16. století).\n\nNavštěvoval gymnázium v Rychnově nad Kněžnou a Hradci Králové, poté vystudoval pražskou filosofickou fakultu. V letech 1873–4 suploval na gymnáziu v Litomyšli. V roce 1874 si doplnil zkoušku z klasické filologie, což mu umožnilo stát se řádným učitelem. Zhruba rok vyučoval na gymnáziu v Domažlicích, načež nastoupil na jičínské gymnázium vedené Františkem Lepařem. Od roku 1883 byl profesorem pražského akademického gymnázia, v roce 1901 byl jmenován jeho ředitelem.\n\nVe volném čase se zaměřil na literární historii, zejména české spisovatele humanistického směru ze 16. století. Velké úsilí i finanční prostředky věnoval na shromažďování starých, většinou latinsky psaných knih. Získané literární památky pak kompletoval (často se zachovaly jen zlomky) a kriticky zpracovával. Jeho snahou bylo, oživovat památku na dávno zemřelé autory. Pro svou generaci tak znovu objevil například prvního českého filologa Zikmunda z Jelení nebo zapomenutých 35 básníků, kteří latinsky opěvovali zemřelého Veleslavína.\n\nTruhlář byl známý především v odborných kruzích. Ocenil jej Josef Svatopluk Machar (v \"Konfesích literáta\"), k jeho přátelům patřili Zikmund Winter a Alois Jirásek. Za vědeckou práci byl oceněn mimořádným členstvím v Královské české společnosti nauk (1888), řádným členstvím v České akademii (1890) a funkcí tajemníka III. třídy České akademie (1898).\n\n\nPřispíval do Ottova slovníku naučného (pod zkratkou \"Thř\"), kde zpracoval například souhrnný přehled české literatury v hesle \"Čechy\". Podílel se i na německy psané encyklopedii \"Die österreichisch-ungarische Monarchie in Wort und Bild\".\n\n"}
{"id": "687424", "url": "https://cs.wikipedia.org/wiki?curid=687424", "title": "Live at Montreux 2005", "text": "Live at Montreux 2005\n\nLive at Montreux 2005 je koncertní album amerického hard rockového zpěváka Alice Coopera, nahrané v roce 2005 na Montreux Jazz Festival v Montreux ve Švýcarsku a vydané v květnu roku 2006 na CD, DVD nebo Blu-ray.\n\n"}
{"id": "687426", "url": "https://cs.wikipedia.org/wiki?curid=687426", "title": "Korálovec", "text": "Korálovec\n\nKorálovec může znamenat:\n"}
{"id": "687429", "url": "https://cs.wikipedia.org/wiki?curid=687429", "title": "Latvijas hokeja līga 2010/2011", "text": "Latvijas hokeja līga 2010/2011\n\nSezóna 2010/2011 byla 20. sezónou Lotyšské ligy. Mistrem se stal tým Liepājas Metalurgs-2.\n\n\n\n"}
{"id": "687436", "url": "https://cs.wikipedia.org/wiki?curid=687436", "title": "František Mareš (pedagog)", "text": "František Mareš (pedagog)\n\nFrantišek Mareš (30. září 1862, Křetín, Rakousko-Uhersko – 11. září 1941, Brno, Protektorát Čechy a Morava) byl český pedagog.\n\nRoku 1880 odmaturoval na německé reálce v Brně. Z důvodů úmrtí otce bylo zapotřebí živit rodinu, proto vstoupil do čtvrtého ročníku učitelského ústavu v Brně, kde složil zkoušky způsobnosti. První učitelské kroky učinil jako podučitel v Drnovicích na blanensku. Ve školním roce 1884/1885 působil jako suplující učitel na ženském učitelském ústavu v Brně. Od roku 1888 působil jako ředitel Pokračovací školy pro dívky, která spadala pod Dívčí vzdělávací jednotu Vesna. Postupem času pokračoval ve svém vzdělávání na německé a následně i české technice, kde složil aprobaci pro střední školy z chemie, matematiky a fyziky. Roku 1919 odešel do penze. Na čas odešel na Slovensko. V roce 1939 se však vrací a opět začíná pracovat pro Vesnu, tentokrát jako školní rada. V roce 1941 zemřel na mrtvici.\n\nV rodném Křetíně byla na zámku umístěna v roce 1947 pamětní deska, připomínající místního rodáka.\n\n"}
{"id": "687437", "url": "https://cs.wikipedia.org/wiki?curid=687437", "title": "Musée d'Orsay (stanice RER v Paříži)", "text": "Musée d'Orsay (stanice RER v Paříži)\n\nMusée d'Orsay je podzemní nádraží příměstské železnice RER v Paříži, které se nachází v 7. obvodu na nábřeží Seiny. Slouží pro linku RER C. Původní nádraží Orsay bylo otevřeno v roce 1900 a sloužilo až do druhé světové války. Poté bylo zrušeno a nádražní budova byla přeměna v 80. letech na muzeum věnované umění 19. století pod jménem Musée d'Orsay. Budova je od roku 1978 chráněna jako historická památka.\n\nNádraží bylo zprovozněno 28. května 1900 jako konečná stanice Železniční společnosti Paříž-Orléans (Compagnie du Chemin de fer de Paris à Orléans) u příležitosti světové výstavy. Tím byla železnice prodloužena ze Slavkovského nádraží až do centra Paříže, pouhých 600 metrů od Bourbonského paláce. Autorem nádraží je architekt Victor Laloux oceněný cenou Prix de Rome, který vystavěl monumentální halu doplňující velké stavby na nábřeží Seiny. Tři velké sochy jsou alegorie hlavních destinací železniční společnosti – Orléans, Bordeaux a Nantes. V západní části budovy vznikl hotel se 370 pokoji. Kvůli bohaté vnitřní výzdobě zajížděly na nádraží pouze elektrické lokomotivy. Parní lokomotivy proto byly na Slavkovském nádraží přepřaženy. Od 20. let byly zvažovány projekty spojení s nádražím Invalidovny a Lucemburským nádražím, ale byl postaven pouze začátek o délce asi 300 m směrem ke stanici Luxembourg, který následně sloužil při manipulaci vlaků na nádraží, později od roku 1939 jako depo osobních vlaků. Nástupiště byla pro další rozvoj železnice příliš krátká a nádraží bylo proto od roku 1939 určeno pouze pro příměstskou dopravu, takže vlaky dlouhých tratích končely opět na Slavkovském nádraží.\nV roce 1945 po skončení druhé světové války bylo nádraží určeno jako tranzitní místo pro francouzské válečné zajatce při jejich návratu z Německa. Během 50. let zůstal otevřen jen jeden přístup k příměstským linkám, zbytek stanice byl uzavřen. Hotel na nádraží byl uzavřen v roce 1973.\n\nV 60. letech se v nádražní budově natočilo několik filmů, včetně zfilmovaného románu \"Proces\" Franze Kafky, několik let zde také sídlilo divadlo. Projekt v rámci renovace Paříže za prezidenta Charlese de Gaulla počítal s demolicí nádraží a výstavbou velkého hotelu. K tomu však nedošlo a budova byla v roce 1978 zapsána na seznam historických památek.\n\nNa konci 70. let probíhala výstavba podzemního tunelu pro linku RER C, který v roce 1979 dosáhl do stanice Invalides vzdálené několik set metrů. Podzemní nástupiště Nádraží Orsay bylo zprovozněno 26. září 1979.\n\nPůvodní nádražní budovu chtěl prezident Valéry Giscard d'Estaing přeměnit na muzeum umění z období let 1848–1914. Jeho myšlenku dokončil až jeho nástupce François Mitterrand, když bylo muzeum v roce 1986 po dlouhé a nákladné rekonstrukci otevřeno.\n\nV muzeu je vystaveno dílo českého malíře Karla Vítězslava Maška (1865-1927) Libuše.\n\n"}
{"id": "687440", "url": "https://cs.wikipedia.org/wiki?curid=687440", "title": "Superisligaen 2010/2011", "text": "Superisligaen 2010/2011\n\nSezóna 2010/2011 byla 54. sezónou Dánské ligy. Mistrem se stal tým Herning Blue Fox.\n\n\n\nHráno doma - venku.\n\n\n"}
{"id": "687442", "url": "https://cs.wikipedia.org/wiki?curid=687442", "title": "Veltlínské zelené", "text": "Veltlínské zelené\n\nVeltlínské zelené (zkratka VZ, název dle VIVC \"Veltliner Grün\") je stará odrůda révy vinné (\"Vitis vinifera\"), určená k výrobě bílých vín. Autochtonní odrůda, pocházející z regionu Dolní Rakousko, z oblasti vrchoviny Manhartsberg, patrně z okolí města Retz, vznikla samovolným křížením odrůd \"Tramín\" a \"St. Georgen\".\n\n\"St. Georgen\" je nově objevená, nicméně starobylá odrůda, jejíž jediný keř byl nalezen v obci St. Georgen, která je čtvrtí města Eisenstadt, pnoucí se po křovinách na pastvině, která byla ve středověku využívána jako vinice. Po roce 2007, kdy bylo zjištěno, že se jedná o dlouho hledaného „otce“ odrůdy \"Veltlínské zelené\", byla tato odrůda namnožena, nyní probíhá klonová selekce. Původní, asi 400 let starý keř révy, byl v únoru roku 2011 silně poškozen vandaly a posléze zachráněn vinařem Hansem Moserem.\n\nOtcovskou odrůdu určil genovou analýzou a důkladnou studií Prof. Dr. Ferdinand Regner ve výzkumném ústavu v Klosterneuburgu. Výsledky studie byly publikovány roku 2007.\n\nRéva vinná (\"Vitis vinifera\") odrůda \"Veltlínské zelené\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Včelka je výrazně bíle ochlupená, bělavě zelená. Vrcholek letorostů je otevřený, silně bělavě vlnatě ochmýřený a štětinkatě chloupkatý, slabě pigmentovaný antokyaniny, s jemným karmínovým lemováním lístků. Internodia a nodia jsou převážně zelená, na osluněné straně někdy s červenohnědými proužky, pupeny jsou středně silně pigmentovaný antokyaniny. Apikální mladé lístky jsou zelené, průměrně silně bíle vlnatě ochmýřené, slabě pigmentované antokyaniny, s načervenalými okraji. Olistění keře je středně husté. Jednoleté réví je světlejší, šedohnědé až žlutavě hnědé, hladké, s výraznými tečkami, kruhového průřezu, vyzrává dobře. Zimní pupeny jsou středně velké, zahrocené.\n\nList středně velký až velký, okrouhlý až pentagonální, pětilaločnatý s hlubokými výkroji. Čepel listu má slabě zvlněný, lehce vrásčitý povrch, spodní strana je jemně plstnatá. Řapíkový výkroj je buď uzavřený s průsvitem, s ostrým dnem, nebo otevřený, klínovitý. Řapík je středně dlouhý, stejně dlouhý, jako medián listu, jemně narůžovělý, žilnatina je takřka bez antokyaninové pigmentace.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (15 mm, 1,7 g), kulatá bobule, která je zelenožlutá až žlutavá, s hnědými tečkami. Bobule jsou nejednotné velikosti. Slupka je středně silná, pevná, průměrně ojíněná, dužnina šťavnatá, chuť sladce kořenitá, někdy až jemně muškátová. Semeno je poměrně velké, lahvicovitého tvaru, hnědé, zobáček je dlouhý. Stopečka bobule je středně dlouhá, lehce oddělitelná. Hrozen středně velký až velký (150 mm, 140-180 g), válcovitě-kuželovitý, křídlatý (často s dvěma křidélky), hustý až průměrně hustý, s krátkou až průměrně dlouhou, středně lignifikovanou stopkou.\n\n\"Veltlínské zelené\" je stará moštová odrůda révy vinné (\"Vitis vinifera\"). Některé indicie nasvědčují, že byla pěstována již v dobách Římské kolonizace země, ale v literatuře je o ni první, ne zcela jistá zmínka až roku 1766 (Sprenger 1766, Grünen Muskateller, Oedenburg). Autochtonní odrůda, pocházející z regionu Dolní Rakousko, z oblasti vrchoviny Manhartsberg, patrně z okolí města Retz, vznikla samovolným křížením odrůd \"Tramín\" a \"St. Georgen\".\n\nTradiční oblastí pěstování odrůdy je Rakousko, kde byla roku 2009 vysazena na 36 % plochy vinic, tedy na 17.478 hektarech, převážně ve vinařských regionech Weinviertel, Kamptal, Kremstal, Donauland a Wachau. Odrůdě bylo roku 2003 přiděleno první rakouské označení původu (obdoba našeho VOC), Weinviertel DAC, roku 2006 druhé, Traisental DAC, a roku 2007 třetí, Kremstal DAC. Nejlepší pověst má u nás rakouský „veltlín“ z Wachau.\n\nMnoho vína z odrůdy \"Veltlínské zelené\" se v Rakousku vypije ve formě ještě kalného, mladého vína „Heuriger“ ve stejnojmenných šencích, které najdeme převážně ve východním Rakousku a ve Vídni. Název je odvozen od slova „heurig“ v překladu „letošní“. Jedná se o obdobu našeho svatomartinského, které se začíná nalévat vždy od 11. listopadu.\n\nMimo Rakousko se odrůda pěstuje ještě na Slovensku (roku 2007 na 2 766 ha, 18,3 % plochy vinic), v Maďarsku, na Balkánském poloostrově, v Německu (roku 2008 na 6 ha), na malých plochách ji najdeme též v Austrálii, na Novém Zélandu (40 ha roku 2007), v USA (hlavně Oregon a Maryland), celkově byla roku 2002 vysazena na cca 25 000 ha.\n\nZ Rakouska odrůda pronikla na jižní Moravu a do malokarpatské vinařské oblasti, kde poskytuje prvotřídní vína. Na Moravě bylo dříve pro VZ užíváno názvu \"Bělošpičák\" nebo \"Muškatel\". Ve Státní odrůdové knize České republiky je odrůda zapsána od roku 1941, od roku 1987 je povoleno pět klonů, VP-3/6, VP-4/10, VP-6/2, ZN-1/49 a ZN-10/45. Na Slovensku je registrováno 7 klonů této odrůdy. Udržovateli odrůdy jsou u nás Ampelos-Šlechtitelská stanice vinařská Znojmo, Ing. Alois Tománek, Ing. Miloš Michlovský a ŠSV Velké Pavlovice.\n\nV Čechách se tato odrůda pěstuje na Mostecku, v Chrámcích, Mělníku, Žernosekách i v Roudnici, na Moravě je nadprůměrně zastoupená ve Znojemské a Velkopavlovické oblasti, na Mikulovsku (nejlepší jižní expozice) a v oblasti Podluží. Podíl vinic v ČR roku 1999 byl 18 %, roku 2010 již pouze 9,8 %, i tak je druhou nejpěstovanější odrůdou po odrůdě Müller Thurgau. Průměrné stáří vinic bylo roku 2010 asi 27 let.\n\nDnešní název odrůdy je relativně mladý, byl poprvé použit roku 1874 v díle „Babo-Mach\nSortenampelographie“. Ještě v 18. století byla odrůda nazývána \"Weißgipfler\", její druhý název, \"Grünmuskateller\" pak přetrval místy až do roku 1930, první název je odvozen od bělavých vrcholků letorostů, pro odlišení od další rakouské autochtonní odrůdy \"Rotgipfler\" s červenavými vrcholky letorostů, pro zajímavost, oběma odrůdám je otcovskou odrůdou \"Tramín\". Kdysi užívaný název \"Mouhartsrebe\" dosvědčuje místo původu, vrchovinu Manhartsberg.\n\nNázev \"Veltlínské zelené\" mylně vychází z dřívějšího předpokladu, že je odrůda jednou z mnoha mutací odrůdy \"Veltlínské červené\" a byl použit pro odlišení od další mutace, \"Veltliner braun\", tedy \"Veltlínské hnědé\", která má hnědozeleně zbarvené bobule.\n\nSamotný název „Veltlínské“ je odvozen od názvu alpského údolí Valtellina v Lombardii, v severní Itálii. Zde je třeba si uvědomit, že, pokud byla v literatuře zmíněna odrůda \"Veltlínské\" před 19. stoletím, vždy byla míněna odrůda \"Roten Veltliner\" (\"Veltlínské červené\"), nebo \"Großen Braunen Veltliner\" (\"Veltlínské hnědé\"), první jmenovaná odrůda pravděpodobně z oblasti Valtellina pochází. Jinou etymologii názvu \"Veltliner\" uvádí Franz Schams (1834), který píše, že v Rakousku tehdy velmi rozšířený \"Červený muškatel\" je totožný s německým Veltlínským červeným, jemuž se říká Weltlinger neboli Feldlinger (Feld - pole, linger - pobývající), protože se většinou pěstuje na rovinách, které by byly vhodnější pro polní hospodaření.\n\nDalší, lokálně používaná synonyma odrůdy \"Veltlínské zelené\" jsou : \"Bělošpičák, Cima Bianca, Dreimänner, Feherhegüe, Feldlinger, Greamuschkatöla\" (St. Georgen, Eisenstadt), \"Green Veltliner\" (USA), \"Grüne Manhardsrebe, Grüner Muskateler, Grünmuskateller\" (Dolní Rakousko), \"G. Veltliner\" (Rakousko, Kanada, Chile), \"G. Weissgipfler, Grünmuskateller, Manhardsrebe, Manhardtraube\" (Německo, Francie), \"Mouhartsrebe\" (Rakousko), \"Muškatel Zelený, Nemes Veltelini, Plinia Austriaca\" (Burger 1837), \"Ranfol Bianco\" (Itálie), \"R. Bijeli, R. Weisser, Rdeci Veltlinec, Reifler Weiss, Ryvola Bílá, Tarant Bílý, Valtelin Blanc, Valtelina Vert, Valtelin Vert, Valteliner Gruner\" (Řecko), \"V. Vert, Veltliner, V. Verde, V. Vert, Veltlinac Zeleni, Veltlinec\" (Slovinsko), \"Veltlini, Weisser Reifler, W. Valteliner, W. Veltliner Vert\" (Francie), \"Weissgipfler\" (Rakousko), \"White Veltliner\" (USA), \"Yesil Veltliner, Zleni Veltinač, Zöld Veltelini\" (Maďarsko), \"Zöld Muskotály\".\n\nMutací VZ vznikla odrůda \"Modrý Janek\". Ve Slovinsku se pěstuje pod názvem \"Ranfol Beli\" v oblasti Haloze, v regionu Podravje, autochtonní odrůda, jejíž vzhled i synonymika by mohly napovídat o blízké příbuznosti s VZ. Užívá se zde mimo jiné k výrobě cuvée s názvem „Haložan“.\n\nOdrůda \"Veltlínské zelené\" není blíže příbuzná s rodinou odrůd „Veltlínské“. Dřívější názor, že jde o mutaci odrůdy \"Veltlínské červené\" se nepotvrdil.\n\n\"Veltlínské červené\" je historicky důležitým partnerem při spontánním křížení nových odrůd (Neuburské, Veltlínské červené rané, Veltlínské červenobílé, Rotgipfler, Zierfandler), mutací této odrůdy též vznikla odrůda \"Veltlínské hnědé\" a pravděpodobně i odrůda \"Veltlínské šedé\". Další, v katalogu VIVC uvedená odrůda \"Veltliner Weiss\" se zdá být identická s odrůdou \"Veltlínské červenobílé\".\n\nProti zimním mrazům je odrůda středně odolná, je citlivější na jarní mrazíky. Vyhovuje jí střední i vysoké vedení se zatížením 6-7 oček na m2 a s řezem na kratší tažně. Na dlouhých tažních není zabezpečena výživa a vývin hroznů. Podnož má vliv na sprchávání. Na hlubších půdách na středním vedení jsou vhodné podnože T 5C a SO-4, na horších půdách K 5BB nebo Cr 2, na málo vápenitých půdách LE-K/1. Výnosy jsou střední až vysoké, (10) 12-15 (21) t/ha při cukernatosti 17-20 °NM a obsahu kyselin 7,5-10,5 g/l. Pravidelnost plodnosti závisí na sprchávání květů, poškození jarními mrazíky a selekci klonů. Vyšší výnosy v běžném roce způsobují silně snížené zakládání květenství pro příští rok a oslabují růst. Současným trendem je redukce hroznů a zvyšování kvality. Ponecháme-li na letorostu jen jeden hrozen, dosáhneme zvýšení extraktu.\n\nPozdní moštová odrůda. Rašení nastává koncem dubna, je středně pozdní, odrůda kvete v polovině června, v nepříznivých letech květy opadávají. Zaměkání hroznů nastává v srpnu, dozrávají začátkem až v první polovině října.\n\nOdrůda je středně odolná vůči padlí révovému (\"Uncinula necator\"), náchylná na plíseň révovou (\"Plasmopara viticola\"), hlavně na hroznech, rovněž na červenou spálu (\"Pseudopeziza tracheiphila\") a černou skvrnitost (\"Phomopsis viticola\"). Netrpí vadnutím třapiny. Z virových chorob je silně napadána svinutkou (až 80 % keřů). Má běžnou odolnost vůči škůdcům révy bez zvláštních výkyvů.\n\nOdrůda vyžaduje výborné polohy. Nejvhodnější jsou slunečné, vzdušné a teplé polohy a mírné svahy. Vzhledem k vysoké plodnosti je náročná na půdu. Vyžaduje hluboké, výživné půdy. Je málo odolná vůči suchu, a proto se vysazuje na vazčích půdách. Dobře reaguje na závlahu. Nesnáší příliš vlhké a vápenité půdy.\n\nVeltlín se léta používá do cuvée známkových vín a také jako surovina pro výrobu šumivých vín (s odrůdami \"Ryzlink vlašský\" a \"Chardonnay\"). Předchozí roky nás navíc utvrzují v tom, že je vhodnou odrůdou i pro přípravu přívlastkových, slámových a ledových vín. V Rakousku a setkáme většinou s jakostními víny, která se konzumují k běžné stravě anebo se pijí „pod víchem“ v družné zábavě jako „heuriges“, letošní mladé víno.\n\nMladé víno je svěží, s jemnou pepřnatostí a někdy i s lehkou vůní doutníku. Barevnost veltlínu je věcí technologie zpracování, za jeho buket je zodpovědná půda. Veltlíny ze sprašového podloží voní medem a lipovým květem a jsou kořenité, veltlíny z kamenitých půd zavoní lehkým oparem cigaretového kouře. V chuti je Veltlínské zelené plné aroma zelených mandlí a příjemně uhlazených kyselin. Z vinic na hlinitých půdách se objevuje vůně lipového květu, na půdách prvohorních hořkomandlová. Při zrání na lahvi se nejprve objevují zesílené kořenitě pepřnaté tóny, které posléze zanikají a kraluje mandlová chuť, zjemněná u přívlastkových vín vyšších stupňů sametovou plností.\n\nNejlepší vína VZ pocházejí z oblasti Wachau, jsou tělnatá, suchá, s výraznou kořenitou příchutí, vhodná ke zrání. Typický VZ má světle zelenou až zelenožlutou barvu, svěží, pronikavou vůni, střední tělo, svěží, vyváženou chuť s ovocnými tóny a s vyšším obsahem příjemných kyselin. Ve vůni a chuti můžeme hledat lipový květ, jemně hořké mandle, muškátové tóny, pepř, chřest, zelený hrášek, u vyzrálých vín exotické ovoce. Jen u výjimečných ročníků najdeme střední potenciál zrání na láhvi, víno je nejlepší pít jako mladé.\nVína VZ jsou vhodná pro denní stolování. Ředěna vodou jako vinný střik tiší žízeň. Lze je kombinovat se širší škálou pokrmů. Mladá jsou vhodná ke studeným masům, omáčkám a slaným předkrmům, vyzrálá k hovězímu, filé z mořských ryb a k neutrálním omáčkám.\n\n\n\n"}
{"id": "687445", "url": "https://cs.wikipedia.org/wiki?curid=687445", "title": "Lega Italiana Hockey Ghiaccio 2010/2011", "text": "Lega Italiana Hockey Ghiaccio 2010/2011\n\nSezóna 2010/2011 byla 77. sezónou Italské ligy. Mistrem se stal tým HC Asiago.\n\n\n\n"}
{"id": "687448", "url": "https://cs.wikipedia.org/wiki?curid=687448", "title": "Filosof předvádí tellurium", "text": "Filosof předvádí tellurium\n\nFilosof předvádí tellurium (plným názvem v originále - \"Filosoft předvádí tellurium, v kterém je na místě slunce umístěna lampa\") je obraz Josepha Wrighta z Derby, na kterém přednášející předvádí malému kroužku posluchačů model sluneční soustavy, neboli tellurium. Obraz je dnes vystaven v Derbském muzeu a umělecké galerii a jedná se o předchůdce známého obrazu \"Experiment na ptáku ve vzdušné pumpě\" (dnes Národní galerie v Londýně).\n\nObraz filosofa předvádějícího tellurium je jedním z řady Wrightových obrazů, kde je scéna nasvícena jediným malý zdrojem světla v centru obrazu. Prvním z nich byl obraz \"Tři osoby si prohlížejí gladiátora ve světle svíčky\", který byl namalován v roce 1765 a na kterém jsou zobrazeni tři muži, kteří studují sošku gladiátora. Tento obraz byl velmi obdivován, ale větší vzrušení přinesl právě až obraz zobrazující telurrium. Na něm je totiž v centru dění vědecký objekt místo klasického umění nebo duchovní události. Wright zde zobrazuje úctu, jíž se dostává vědeckým „zázrakům“ a jež byla dříve tradičně rezervována pouze pro náboženské záležitosti. Pro Wrighta totiž byly divy technického věku stejně obdivuhodná jako předměty zobrazované na významných obrazech s náboženskou tematikou.\n\nV obou jmenovaných dílech je osvětlení z centra obrazu přirozené. Pozorování soch při umělém osvětlení svíčky, při kterém mohou vyniknout kontury a mihotání plamene může dokonce vzbuzovat iluzi pohybu, byla dobová doporučovaná praktika, kterou jako takovou popsal i Johann Wolfgang von Goethe. V případě modelu sluneční soustavy je dokonce umístění světla na místě slunce věcí nezbytnou pro modelování osvětlení a stínů na ostatních vesmírných objektech. Naproti tomu se zdá, že jediným důvodem, proč Joseph Wright osvětlil jedinou svíčkou scénu svého pozdějšího obrazu \"Experiment na ptáku ve vzdušné pumpě\", byla snaha dodat mu dramatičnosti – ostatně na pozdějších obrazech stejné scény, které kreslil Charles-Amédée-Philippe van Loo, je běžné osvětlení.\n\n\"Experiment na ptáku ve vzdušné pumpě\" a \"Filosof předvádějící tellurium\" jsou si jinak v mnoha ohledech podobné a měly obdobný společenský a kulturní dopad. Především určitým způsobem rozrušovaly tehdejší pevně danou žánrovou hierarchii, neboť se snažily vetřít mezi vážené obrazy, jejichž předmětem byly mytologické nebo klasické scény. Umělecký historik dvacátého století Ellis Waterhouse oba obrazy srovnává s „genre serieux“ současného francouzského dramatu, jak jej definovali Denis Diderot a Pierre-Augustin Caron de Beaumarchais.\n\nObraz byl namalován bez objednávky, pravděpodobně s očekáváním, že by si jej mohl zakoupit Washington Shirley, amatérský astronom, který měl v majetku své vlastní tellurium a který měl s Wrightem společného přítele Petera Pereze Burdetta. Modely pro osoby na obrazy jsou pravděpodobně právě Shirley a Burdett: Burdett stojí vlevo a dělá si poznámky, zatímco Shirley sedí vpravo se svým synem. Shirley si obraz skutečně koupil za 210 liber, ale jeho dědic jej prodal v aukci a dnes je v majetku Derbského muzea a umělecké galerie, kde je součástí stálé výstavy a je umístěn v blízkosti funkční kopie historického telluria.\n\nWrightův životopisec, Benedict Nicolson, v roce 1968 prosazoval názor, že modelem pro přednášejícího byl John Whitehurst, zatímco jiný názor říká, že osoba na obraze je podobná Izáku Newtonovi na obraze Godfreye Knellera.\n\nPři bližším zkoumání tváří na obraze si lze povšimnout, že jsou zde zobrazeny různé měsíční fáze.\n"}
{"id": "687449", "url": "https://cs.wikipedia.org/wiki?curid=687449", "title": "Spravedlnost (rozcestník)", "text": "Spravedlnost (rozcestník)\n\nSpravedlnost může být:\n\n\n\n\n\n"}
{"id": "687451", "url": "https://cs.wikipedia.org/wiki?curid=687451", "title": "Vergiliova hrobka", "text": "Vergiliova hrobka\n\nVergiliova hrobka (v originále ) je jméno tří podobných obrazů, které anglický malíř Joseph Wright z Derby dokončil mezi lety 1779 až 1785. Patří mezi výsledky jeho cesty po Itálii podniknuté v letech 1773-1775. Na všech třech obrazech je polorozbořená stavba v blízkosti Neapole, která byla tradičně považována za hrobku, kde leží latinský epický básník Publius Vergilius Maro. \n\nNa nejstarším z obrazů, který je datován do roku 1779, je navíc ještě zobrazen Titus Catius Asconius Silius Italicus, o něco pozdější básník, o kterém je známo, že Vergilia obdivoval. Tato olejomalba se plným jménem nazývá \"Vergiliova hrobka s postavou Silia Italica\" ( ) a je v současnosti součástí soukromé sbírky.\n\nNa rozdíl od slavných scén ve světle svíčky, kde Wright osvětlením šetřil a nechal jej vycházet z centra (například obrazy \"Filosof předvádí tellurium\" a \"Experiment na ptáku ve vývěvě\"), je zde naopak velká část obrazu vyplněna jasnou oblohou.\n\nDruhý z obrazů, nazvaný krátce \"Vergiliova hrobka\", je z roku 1782 a je dnes v Derbském muzeu a umělecké galerii.\n\nTřetí obraz, který je dnes uložen v Belfastu, byl dokončen v roce 1785 a jmenuje se \"Vergiliova hrobka: Slunce se prodírá mrakem\" ( ).\n"}
{"id": "687452", "url": "https://cs.wikipedia.org/wiki?curid=687452", "title": "Mertensova funkce", "text": "Mertensova funkce\n\nMertensova funkce je funkce v teorii čísel, která je pojmenována po pruském matematikovi Franzu Mertensovi a definována pro všechna přirozená čísla \"n\" a \"k\" jako \nkde \"μ(k)\" je Möbiova funkce. \"M\"(\"n\") je tedy rozdíl počtu bezčtvercových celých čísel menších nebo rovných \"n\", které mají sudý počet prvočíselných dělitelů, a těch, které jich mají lichý počet.\n\nMertensova funkce nabývá kladných i záporných hodnot a kladné i záporné přírůstky se objevují chaotických způsobem. Nabývá hodnoty nula pro hodnoty \"n\":\n"}
{"id": "687469", "url": "https://cs.wikipedia.org/wiki?curid=687469", "title": "Čempionat Kazachstana po chokkeju s šajboj 2010/2011", "text": "Čempionat Kazachstana po chokkeju s šajboj 2010/2011\n\nSezóna 2010/2011 byla 19. sezónou Kazašské ligy. Mistrem se stal tým Bejbarys Atyrau.\n\n\n\n\n"}
{"id": "687472", "url": "https://cs.wikipedia.org/wiki?curid=687472", "title": "Pro Oriente. Dědictví křesťanského Východu", "text": "Pro Oriente. Dědictví křesťanského Východu\n\nPro Oriente. Dědictví křesťanského Východu je česká knižní edice, vycházející v nakladatelství \"Pavel Mervart\" v Červeném Kostelci.\n\nEdice se snaží obohatit český kulturní kontext o zásadní práce z dějin a kultury východního křesťanství, a to jak pravoslavného (ortodoxního), tak jinoslavného (heterodoxního). Překládá významná díla z originálních jazyků, které napomáhají pochopit duchovní základy a spiritualitu východního křesťanství. Publikuje práce mladých českých vědců.\n\nV rámci edice též vychází ve spolupráci s Ústavem východního křesťanství Husitské teologické fakulty Univerzity Karlovy ročenka \"Parrésia. Revue pro východní křesťanství\".\n\nZakladatelem a hlavním editorem edice je Michal Řoutil.\n\n\n\n"}
{"id": "687473", "url": "https://cs.wikipedia.org/wiki?curid=687473", "title": "Christopher Monckton", "text": "Christopher Monckton\n\nChristopher Walter Monckton, 3. vikomt Monckton z Brenchley (* 14. února 1952) je britský politik, řečník, bývalý novinář a dědičný peer. Dříve byl členem Konzervativní strany, dnes je Monckton místopředseda UKIPu a to od června 2010. Sloužil v hlavní kanceláři Konzervativní strany a během 80. let pracoval ve sboru poradců Margaret Thatcherové. Také pracoval pro noviny \"The Universe\", \"The Sunday Telegraph\", \"Today\" a \"Evening Standard\".\n\nMonckton se stal známým v 90. letech díky svému vynálezu Eternity puzzle, matematického hlavolamu, u kterého nabízel odměnu milión liber tomu, kdo jej vyřeší jako první do čtyř let. V posledních letech se o něm začalo mluvit v souvislosti s jeho skeptickými názory ohledně antropogenního globálního oteplování.\n\nKoncem května 2011 přijal Christopher Monckton pozvání Strany svobodných občanů a přijel do Prahy, kde se s projevem zúčastnil jejího sněmu, uspořádal přednášky na setkání klubu Reformy.cz a na Vysoké škole ekonomické a setkal se s presidentem Václavem Klausem.\n"}
{"id": "687484", "url": "https://cs.wikipedia.org/wiki?curid=687484", "title": "Blogový román Srdce domova", "text": "Blogový román Srdce domova\n\nBlogový román \"Srdce domova\" je český internetový román, který napsal Michal Viewegh spolu se svými čtenáři na internetu. \n\nMichal Viewegh je prvním spisovatelem v České republice, který napsal román touto formou. Hlavní hrdinkou románu je třiatřicetiletá svobodná a bezdětná prodavačka kuchyní Katka. Pomalu se smiřuje s tím, že najít pravou lásku jí není souzeno. Postupně ale zjistí, že láska existuje a dokonce se i zamiluje.\n\n"}
{"id": "687486", "url": "https://cs.wikipedia.org/wiki?curid=687486", "title": "Transylvánská vysočina", "text": "Transylvánská vysočina\n\nTransylvánská vysočina (\" ,\" \" )\" je geomorfologická provincie v centrálním Rumunsku. Vysočina leží uvnitř historického regionu Sedmihradsko (Transylvánie) a je téměř zcela obklopena Vnitřními Východními, Jižními a Rumunskými Západními Karpaty. Její hlavní část tvoří Transylvánská plošina, na jihu a jihozápadě je lemována Transylvánskými sníženinami. Z geologického hlediska je vysočina tvořena usazeninami (pískovce, jílovce, případně vápence). Průměrná výška vrchů se pohybuje od 500 do 600 m n. m.\n\nČlení se na tyto geomorfologické subprovincie a oblasti:\n\nKlima Transylvánské vysočiny lze charakterizovat jako kontinentální. Teploty se pohybují ve velkém rozmezí od vysokých letních teplot po velmi nízké zimní.\n"}
{"id": "687489", "url": "https://cs.wikipedia.org/wiki?curid=687489", "title": "Luxembourg (stanice RER v Paříži)", "text": "Luxembourg (stanice RER v Paříži)\n\nLuxembourg je podzemní nádraží příměstské železnice RER v Paříži, které se nachází na hranici 5. a 6. obvodu pod bulvárem Saint-Michel poblíž Lucemburské zahrady, po které nese své jméno. Slouží pro linku RER B.\n\nNádraží bylo původně otevřeno 31. března 1895 jako konečná stanice železniční tratě spojující Paříž a město Sceaux. V letech 1973–1977 probíhala stavba 2600 m dlouhého tunelu, který umožňuje spojení se stanicí Châtelet – Les Halles na pravém břehu. Protože tunel musí být veden pod Seinou v historickém centru, bylo třeba zahájit pokles již od stanice, a proto bylo její nástupiště sníženo ještě o půl metru. Od roku 1977 slouží vlakům na lince RER B.\n\nV letech 2000–2001 byla stanice kompletně renovována a je jednou z mála stanic na trati, která má oddělujíící bariéry mezi oběma kolejemi.\n\nDo stanice je možné vstoupit dvěma vchody. Na severu leží v úrovni ulice \"Rue Gay-Lussac\" a druhý jižní je na náměstí \"Place Louis-Marin\".\n"}
{"id": "687497", "url": "https://cs.wikipedia.org/wiki?curid=687497", "title": "Stěpan Petričenko", "text": "Stěpan Petričenko\n\nStěpan Maximovič Petričenko, rusky \"Степан Максимович Петриченко\" (1892, Nikitenka – 2. června 1947, Vladimir), byl ruský revolucionář, anarchosyndikalistický politik a účastník Kronštadského povstání.\n\nPetričenko se narodil v roce 1892 v obci Nikitenka nedaleko města Kaluga v rodině rolníků. Dva roky po jeho narození se rodina přestěhovala do Záporoží, kde Stěpan pracoval jako obráběč kovů. V roce 1913 byl povolán na vojenskou službu ruského námořnictva, byl přidělen k bitevní lodi Petropavlovsk.\n\nÚnorová revoluce jej zastihla na ostrově Naissaar. V prosinci 1917 byla vyhlášena Sovětská republika vojáků a stavitelů pevností ostrova Nargen, jíž se Petričenko stal vůdcem. Bojoval jak proti bolševikům, tak proti Němcům. Dne 26. února 1918 však byl nucen Naissaar vyklidit a uprchnout do Kronštadtu.\n\nV roce 1919 přistoupil k bolševikům, ale brzy se od nich distancoval. Po válce zůstal ve Finsku, kde se v roce 1940 dostal do konfliktu s finskou vládou pro jeho podporu Rudé armády. V roce 1945 byl zatčen a vyhoštěn do Sovětského svazu, kde byl uvrhnut do Vladimirské věznice, kde brzy zemřel.\n"}
{"id": "687508", "url": "https://cs.wikipedia.org/wiki?curid=687508", "title": "Oxid manganatý", "text": "Oxid manganatý\n\nOxid manganatý je anorganická sloučenina se vzorcem MnO. MnO je oxid bazického charakteru, nerozpustný ve vodě ale rozpustný v některých kyselinách, ve kterých tvoří manganaté soli.\n\nMnO může být připraven redukcí vyšších oxidů vodíkem, např.:\n\nKomerčně se vyrábí redukcí z MnO s vodíkem, oxidem uhelnatým nebo methanem, např.:\n\nDalším způsobem přípravy může být zahřívání MnCO:\nTento kalcinační proces je anaerobně řízen pro zabránění vzniku MnO.\n\nV přírodě se MnO vyskytuje velmi vzácně jako nerost manganosit.\n\nMnO má krystalovou strukturu soli kamenné (NaCl), kde kationty a anionty jsou osmistěnně orientovány. Mohou se vytvářet nestechiometrické oxidy od MnO až po MnO. Pod teplotou 118 K se MnO stává antiferomagnetickým.\nMnO byla jedna z prvních rozpoznaných sloučenin, její magnetická struktura byla určena neutronovou difrakcí v roce 1951. Tato studie ukázala, že Mn tvoří plošně středěnou kubickou magnetickou podmřížku, kde jsou feromagneticky spojeny plochy, které jsou antiparalelní k přiléhajícím plochám.\n\nSpolu se sulfidem mangantým je MnO složka hnojiv a krmných přísad, kterých se spotřebuje ročně v tisících tunách.\n\n"}
{"id": "687521", "url": "https://cs.wikipedia.org/wiki?curid=687521", "title": "Squalicum High School", "text": "Squalicum High School\n\nSqualicum High School je veřejná střední škola v Bellinghamu, v americkém státě Washington, která obsluhuje severovýchodní část města a pobřeží Whatcomského jezera. Navštěvují ji studenti ze škol Shuksan Middle School a Whatcom Middle School, která je momentálně přestavována po požáru, který ji roku 2010 zničil.\n\nŠkola byla otevřena v září 1998 jako část projektu \"High Schools of the Future\" (\"střední školy budoucnosti\"). Škola se skládá ze tří budov. Jedna budova nese jméno Mountain, jelikož má výhled na horu Mount Baker, druhá budova se jmenuje Bay díky svému výhledu na Bellinghamův záliv a poslední nese jméno Sky a ta nabízí výhled na otevřenou krajinu. Škola je postavena na mokřadu a tak čelila různým obtížnostem s životním prostředím. Při přestavbě konkurenční Bellingham High School poskytla učební místo i jejím studentům. Mise školy je podporovat intelektuální, fyzický, sociální a emoční rozvoj komunity.\n\nNejvýznamnějším ze školních týmu je dívčí tým v běhu v terénu, který v letech 2003, 2004 a 2006 vyhrál státní mistrovství a mezi lety 2002 a 2008 se pokaždé umístil na stupních vítězů. Chlapecký basketbalový tým se umístil na třetím místě ve státě v roce 2008, kdy se na stejné příčce umístily jak dívčí tak chlapecký tým v běhu v terénu. V roce 2009 a 2010 se chlapeckému basketbalovému týmu podařilo vyhrát státní mistrovství. Škola má rovněž baseballový tým.\n"}
{"id": "687523", "url": "https://cs.wikipedia.org/wiki?curid=687523", "title": "15. ročník udílení Zlatých glóbů", "text": "15. ročník udílení Zlatých glóbů\n\n15. ročník udílení Zlatých glóbů se konal 22. února 1958 v klubu Cocoanut Grove v hotelu Ambassador v Los Angeles. Asociace zahraničních novinářů v Hollywoodu vyhlásila nominace 20. ledna. Hollywoodská ikona Marlene Dietrich získala svou jedinou nominaci na Zlatý glóbus za kriminální drama \"Svědek obžaloby\". Po třech cenách si prvenství rozdělily filmy \"Most přes řeku Kwai\" a \"Děvčata\". Válečná \"Sayonara\" však získala nejvíc nominací, celkem šest.\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "687542", "url": "https://cs.wikipedia.org/wiki?curid=687542", "title": "DEFCON (rozcestník)", "text": "DEFCON (rozcestník)\n\nDEF CON je armádní stupnice označující obrannou pohotovost armády USA. Viz hlavní článek DEFCON.\n\nMůže dále označovat:\n\n"}
{"id": "687549", "url": "https://cs.wikipedia.org/wiki?curid=687549", "title": "Time3", "text": "Time3\n\nTime je kompilační trojalbum americké rockové skupiny Journey, vydané v roce 1992. Nějaké skladby byli již dříve vydány na některých albech, některé pocházejí z koncertů a některé nikde nevyšly.\n"}
{"id": "687553", "url": "https://cs.wikipedia.org/wiki?curid=687553", "title": "DEF CON", "text": "DEF CON\n\nDEF CON (nebo také DEFCON či Defcon) je jedna z největších každoročních hackerských konferencí, pořádaná v Las Vegas. První DEF CON byl uspořádán v červnu 1993.\n\nMnoho z účastníků na DEF CONu se řadí mezi bezpečnostní experty, novináře, právníky, crackery, kyber-kriminálníky, a hackery se společnými zájmy jako zdrojové kódy, počítačová architektura, phreaking, úprava hardwaru, a vše ostatní, co může být \"hacknuto\". Konference se skládá z několika přednášek o tématech, souvisejících s počítači a hackingu, ale také soutěže ve všem od vytvoření nejdelšího Wi-Fi spojení, přes nabourávání se do počítačových systémů po nejlepší způsob chlazení piva. Další body programu zahrnují lockpicking, umění, scavenger hunt a Capture the Flag. Capture the Flag (CTF) je jedna z nejznámějších akcí na DEF CONu. Je to soutěž v hackingu, kde se týmy hackerů (crackerů) pokoušejí bránit a útočit na počítače a počítačové sítě.\n"}
{"id": "687557", "url": "https://cs.wikipedia.org/wiki?curid=687557", "title": "Isla de Muerta", "text": "Isla de Muerta\n\nIsla de Muerta je fiktivní ostrov ze série filmů Piráti z Karibiku.\n\nOstrov je plný zlata a také zhouby. Vypráví nám o něm příběh Jacka Sparrowa. \n\nPiráti byli třetí den na moři, když tu k Jackovi přišel první důstojník a zeptal se jej, kde se skrývá poklad. Jack mu o tom místě pověděl. Tu noc propukla vzpoura, Jacka vysadili na pustém ostrově s jednou kulkou v pistoli a pluli dál. Jack pil tři dny a tři noci rum, čtvrtý den přijeli pašeráci rumu a odvezli ho. Zatím co Jack odjížděl z ostrova, první důstojník a posádka pluli k Isla de Muerta, ale jednomu z posádky se nelíbilo, že bývalého kapitána vysadili. Byl to Bill Turner. Proto jej přivázali k dělu a vystřelili do moře. Ale jakmile dopluli k ostrovu, tak si naplnili, co mohli, zlaťáky. Až do noci. V tu dobu se koukli ven z jeskyně a měsíční světlo z nich udělalo neživé a nemrtvé. V 1. díle Pirátů z Karibiku (Prokletí černé perly) tu byl zabit Hector Barbossa kapitánem Jackem \nSparrowem poté, co Will Turrner/Tarner vhodil poslední dva dublony i se svojí a Jackovou krví zpátky do truhly.\n"}
{"id": "687570", "url": "https://cs.wikipedia.org/wiki?curid=687570", "title": "Miika Elomo", "text": "Miika Elomo\n\nMiika Elomo (* 21. dubna 1977 v Turku) je bývalý finský hokejový útočník. Momentálně působí jako hlavní trenér finského klubu TuTo Hockey, který působí v soutěži Mestis.\n\nSvou hokejovou kariéru začal v rodném městě, v týmu TPS Turku, kde debutoval v nejvyšší Finské lize SM-liiga v sezóně 1994/95. V TPS Turku hrával v mládežnických kategoriích a v sezónách 1994/95 a 1995/96 byl posílán na hostování v nižší Finské lize v I-Divisioona v týmu Kiekko-67.\n\nByl draftován v roce 1995 v 1. kole, celkově 23., týmem Washington Capitals.\n\nV roce 1996 odešel do zámoří do farmářského týmu Capitals v Portland Pirates v AHL, a ve své první sezóně v zámoří odehrál 52 zápasů v nichž nasbíral 17 bodů. V následující sezoně vstřelil jen jeden gól a získal jednu asistencí za 33 zápasů v Portlandu, poté se rozhodl, vrátit do Finska do týmu IFK Helsinky kde dohrál sezónu 1997/98 a pomohl k zisku titulu. Svůj týmový úspěch zopakoval v následujícím ročníku kdy s mateřským týmem TPS Turku v sezóně 1998/99 získal titul.\n\nV létě 1999 se vrátil zpět Severní Ameriky. Tam se mu podařil v AHL v Portland Pirates kde odehrál 59 zápasů v nichž vstřelil 21 branek a 14 asistenci. Jako odměnu za jeho služby mu Capitals dovolil debut v NHL v sezoně 1999/2000 proti San Jose Sharks a Anaheim Ducks kde si přispal svůj první a takřka poslední bod v NHL. 24. června 2000 byl vyměněn spolu se čtvrtým kolem draftu 2000 do týmu Calgary Flames za druhé kolo draftu 2000. I přes dobré výsledky v jejich výcvikovém táboře byl nakonec přidělen do jejich farmy v AHL Saint John Flames a s týmem nakonec vybojovali Calder Cup. Do nového ročníku v SM-ligy v sezóně 2001/02 začal rodném týmů TPS Turku, ale po pouhých 24 zápasů odešel do týmu Espoo Blues, ve kterém strávil čtyři sezóny. Ve věku 28 let ukončil hokejovou kariéru.\n\nJeho první asistence v NHL pomohla k prvnímu gólu v NHL spoluhráči Jeffu Halpernovi.\n\n\n"}
{"id": "687575", "url": "https://cs.wikipedia.org/wiki?curid=687575", "title": "Spravedlnost (přírodní rezervace)", "text": "Spravedlnost (přírodní rezervace)\n\nPřírodní rezervace Spravedlnost zaujímá ve vrcholové partie stejnojmenného kopce v okrese Děčín v západní části Lužických hor. Byla vyhlášena dne 1. června 2004 na území o rozloze 11,16 ha. Oblast rezervace společně s vrchem Spravedlnost je oblíbeným turistickým cílem pro svůj výhled do okolí. Chráněné území je v péči AOPK ČR - regionálního pracoviště Liberecko.\n\nObjektem ochrany jsou zachovalá společenstva květnatých bučin a suťových lesů na čedičových vyvřelinách s výskytem měsíčnice vytrvalé, skalníku celokrajného, na vrcholových partiích skal se vyskytuje kapradinka skalní a osladič přehlížený. Plošně převládají květnaté bučiny kvetoucí na jaře např. hrachor jarní (\"Lathyrus vernus\"), kyčelnice devítilistá (\"Dentaria enneaphyllos\") a cibulkonosná (\"Dentaria bulbifera\"), dále dymnivka dutá (\"Corydalis cava\"), dále zde roste strdivka nicí (\"Melica nutans\"), kostřava lesní (\"Festuca altissima\"), ječmenka evropská (\"Hordelymus europaeus\"), sveřep Benekenův (\"Bromus benekenii\"), měsíčnice vytrvalá (\"Lunaria rediviva\"), lilie zlatohlávek (\"Lilium martagon\") či kapradinka skalní (\"Woodsia ilvensis\"). Ve vrcholových suťových partiích se kromě bučin vyskytuje i jasan, javor klen a jilm. Ve vrcholových partiích se z bylin vyskytuje netýkavka nedůtklivá.\n\nZe vzácných živočichů se zde vyskytuje holub doupňák (\"Columba oenas\"), či zmije obecná (\"Vipera berus\").\n\n\n"}
{"id": "687577", "url": "https://cs.wikipedia.org/wiki?curid=687577", "title": "Petra Skoupilová", "text": "Petra Skoupilová\n\nPetra Skoupilová (* 1. června 1944, Brno) je česká fotografka.\n\nVyučila se fotografkou, avšak pak řadu let nefotografovala. Od roku 1968 pracovala v Supraphonu, kde začala fotografovat koncerty populární hudby. Od sedmdesátých let portrétovala herce a zpěváky. V roce 1984 se stala fotografkou na volné noze a zabývala se fotografováním módy. Fotografuje rovněž ženské akty.\n\n"}
{"id": "687580", "url": "https://cs.wikipedia.org/wiki?curid=687580", "title": "Lhotovský rybník", "text": "Lhotovský rybník\n\nLhotovský rybník je rybník, který se nachází v katastrálním území Čichtice města Bavorova v okrese Strakonice, asi 1¼ km východně od Čichtic a 3 km jihovýchodně od Bavorova. Rybníkem protéká Babí potok, jeden z drobnějších pravých přítoků řeky Blanice. Rybník slouží polointenzivnímu chovu ryb; provozuje jej Školní rybářství Protivín (stav 2009).\n\nHráz rybníka o délce 82 m je zemní, homogenní, z místních materiálů. Návodní strana hráze je po kótu normální hladiny opevněna kamenným záhozem, nad touto kótou je kryta drnem a porostlá vzrostlými duby. Koruna hráze je zčásti tvořena obslužnou štěrkovou cestou, zčásti kryta drnem. Vzdušný svah hráze je kryt drnem a porostlý vzrostlými duby, místy křovinami.\nVýpustné zařízení je umístěno přibližně 52 m od začátku hráze, tj. od jejího levostranného zavázání. Výpust je tvořena betonovým dvoudrážkovým požerákem s ocelovým poklopem, z něhož je voda odváděna kameninovým potrubím o průměru 0,30 m a délce 8,0 m. Potrubí ústí do odpadního koryta lichoběžníkového průřezu, které je zpevněno kamenným záhozem. V místě vyústění roury je vzdušná pata hráze zpevněna betonovou zdí. Manipulace na výpusti je zajišťována ručně. Přístup k výpusti je možný přímo z koruny hráze.\nBezpečnostní přeliv je vybudován v místě pravobřežního zavázání hráze. Je tvořen neopevněným korytem lichoběžníkového průřezu o šířce dna 2,4 m na kótě normálu.\nPři pohledu na rybník je vlevo od výpusti vybudováno štěrkové kádiště s betonovou obrubou a s betonovou vydávací lávkou.\n\nU Lhotovského rybníka se natáčely filmové pohádky \"Princezna ze mlejna\" a \"Princezna ze mlejna 2\". Pod jeho hrází stál filmový mlýn a žil v něm pohádkový vodník.\n\nDalší rybník na Babím potoce, jménem Březovík, je situován zhruba 400 m proti proudu (tj. jihovýchodně). Naopak směrem po proudu se až k ústí do Blanice žádná další vodní nádrž nenachází. Další blízké, o něco větší rybníky směrem k Čichticům leží na bezejmenném levém přítoku, jenž se k Babímu potoku připojuje těsně pod hrází Lhotovského rybníka. Z těchto je nejbližší Hluboký rybník, necelých 150 m západně; mezi ním a Lhotovským rybníkem probíhá silnice II/142, spojující Bavorov a Netolice. Směrem na východ od Lhotovského rybníka se na návrší po jeho pravé straně prostírá rozsáhlý Čichtický les.\n"}
{"id": "687582", "url": "https://cs.wikipedia.org/wiki?curid=687582", "title": "Indre", "text": "Indre\n\nIndre je:\n\n"}
{"id": "687588", "url": "https://cs.wikipedia.org/wiki?curid=687588", "title": "Servác Heller", "text": "Servác Heller\n\nServác Bonifác Heller (13. května 1845 Vlašim – 2. září 1922 Bad Kissingen, Německo) byl český novinář, spisovatel a mladočeský politik. Koncem 60. let spoluorganizoval české studentské a národní spolky (Český akademický spolek čtenářský, řečnický spolek Slavia, obnovená Lípa slovanská). Přes padesát let (1867-1922) spolupracoval s deníkem \"Národní listy\" — nejprve jako externí dopisovatel, od roku 1870 redaktor, nakonec odpovědný redaktor (1912–1916) a vydavatel; referoval například o národopisné (1867) a polytechnické (1872) výstavě v Moskvě i o rusko-turecké válce (1877–1879). V březnu 1914 odhalil na stránkách \"Národních listů\", že národně-sociální poslanec Karel Šviha donáší tajné policii (tzv. Švihova aféra). Určitou dobu vydával rovněž časopisy Lumír a Květy. Podnikl cesty do Ruska, na Slovensko a Balkán. Byl autorem řady románů, zpravidla zasazených do exotického prostředí, v nichž se snažil upoutat čtenáře napínavým dějem, romantikou a vnější zajímavostí lidských osudů na úkor hloubky a psychologie. V posledních letech života vydával paměti. V 80. a 90. letech byl zvolen do Říšské rady a Českého zemského sněmu. Trpěl srdečním onemocněním, zemřel na léčebném pobytu.\n\nPocházel z rodiny hudebníka a učitele. Vystudoval gymnázium a filosofickou fakultu v Praze. V letech 1867-68 působil jako vychovatel v Rusku. V květnu 1867 se v Moskvě setkal s „poutníky“ — českými politiky, kteří přijeli na slovanskou výstavu (takzvaná pouť na Rus). Navázal tam kontakt se zástupci \"Národních listů\" a začal do tohoto deníku psát příspěvky.\n\nRoku 1868 byl povolán zpět domů k odvodu, do armády však odveden nebyl. Téhož roku dokončil studia získáním doktorského titulu a zapojil se do veřejného života. Za pořádání táborů lidu na Řípu a Blaníku byl odsouzen na 6 týdnů vězení. Stal se jednatelem Českého akademického spolku čtenářského a řečnického spolku Slavia.\n\nV roce 1869 zastupoval české studentstvo na oslavách Jana Husa v Husinci a na táboru lidu v Lounech. Spolu s Karlem Sladkovským a dalšími založil obnovený spolek Lípa slovanská (nazvaný podle obdobného sdružení z revoluce 1848). Tento spolek byl brzy úředně rozpuštěn, jeho zakladatelé ale nebyli stíháni. Jako jednatel akademického čtenářského spolku prosazoval jeho národní, nadstranický charakter. Jeho zásluhou bylo uděleno čestné členství profesoru Janu Erazimu Vocelovi.\n\nRoku 1870 přijal nabídku Julia Grégra a stal se členem redakce \"Národních listů\". S těmito novinami pak zůstal spojený v různých rolích po zbytek života. Pro žurnalistiku měl důležité předpoklady: rychlou orientaci, stylistickou obratnost, znalost jazyků, přehled o politice a kultuře. Postupně přispíval do všech rubrik, kromě hospodářské. Roku 1872 byl vyslán do Moskvy na polytechnickou výstavu. Po ní odjel na jih Ruska a na Krym, odkud posílal cestopisy. V září navštívil Berlín u příležitosti setkání tří císařů.\n\nV roce 1873 společně s Josefem Václavem Sládkem převzal vydávání časopisu \"Lumír\". Do redakce postupně získal Svatopluka Čecha, Otakara Hostinského a Jaroslava Golla.\n\nRoku 1877 odjel znovu do Ruska, kde se stal zpravodajem \"Národních listů\" pro rusko-tureckou válku. Zůstal tam dva roky. Pobyt ho později inspiroval k napsání románu \"Král stepi\".\n\nPo návratu obnovil se Svatoplukem Čechem časopis Květy. V jeho redakci pak pracoval dvacet let. Uměl poznat nové talenty a pomáhal jim. Prováděl korektury Julia Zeyera, knězi Václavu Benešovi navrhl literární pseudonym Třebízský. Nutno podotknout, že příspěvky do Lumíru a Květů i další literární díla psal výhradně ve volném čase — jeho hlavní zaměstnání bylo vždy v Národních listech. Současníci obdivovali jeho pracovitost a aktivitu.\n\nRoku 1880 podnikl cestu na Slovensko. V roce 1892 odjel přes Halič a Krym na Kavkaz. Při návratu se zastavil na první bulharské výstavě v Plovdivu a navštívil také Srbsko.\n\nV roce 1912, po smrti Josefa Anýže, se stal odpovědným redaktorem a vydavatelem \"Národních listů\". Jeho nejznámějším činem v této funkci bylo skandální odhalení tzv. Švihovy aféry. 4. března 1914 přinesly \"Národní listy\" na titulní stránce obvinění, založené na dokumentech z pozůstalosti po J. Anýžovi, že předseda národně-sociální strany, poslanec Karel Šviha, pod krycím jménem Wiener za úplatu donášel informace z důvěrných jednání českých politiků rakouské vládě, čímž například zmařil cestu českých poslanců do Bělehradu a způsobil zadržení Václava Klofáče. Článek popisoval některé podrobnosti této tajné spolupráce (např. výši finančních odměn) i její příčiny (Švihova snaha získat vedlejší příjem). Šviha se bránil soudní žalobou, Heller ale předložil tak přesvědčivé důkazy, že mu porota dala jednomyslně za pravdu.\n\nJako šéfredaktor pracoval do roku 1916, kdy skončil se žurnalistikou kvůli srdeční chorobě. Věnoval se pak hlavně psaní pamětí. Vydavatelem Národních listů však zůstal do konce života, poté se vydávání ujala Pražská akciová tiskárna.\n\nHeller se účastnil činnosti mladočeské strany. Byl členem jejího výkonného výboru.\n\nRoku 1883 získal v doplňovacích volbách za mladočechy mandát v Říšské radě (celostátní zákonodárný sbor), kde reprezentoval městskou kurii, obvod Slaný, Louny, Kladno atd. Byl přijat za člena Českého klubu, střechové parlamentní frakce českých poslanců. Poslanecký slib složil 4. prosince 1883. Setrval zde do konce funkčního období sněmovny, tedy do roku 1885.\n\nOd roku 1895 zasedal jako poslanec Českého zemského sněmu za Domažlice. Na zemském sněmu zasedal do roku 1901. Po volbách do Říšské rady roku 1897 se vrátil i do vídeňského parlamentu, nyní za kurii venkovských obcí, obvod Karlín atd. Poslancem se stal dodatečně poté, co odstoupil Václav Robert z Kounic. Poslanecké křeslo obhájil ve volbách do Říšské rady roku 1901, opět za kurii venkovských obcí v obvodu Karlín, Český Brod. Setrval zde do konce funkčního období, do roku 1907.\n\nZemřel v Německu na léčebném pobytu. Jeho pohřbu 11. září 1922 na Olšanských hřbitovech se účastnila řada osobností veřejného života, například: šéfredaktor Národních listů Karel Hoch, spisovatelé Josef Holeček, Ignát Herrmann, František Herites, Karel Matěj Čapek-Chod, Václav Řezníček a Popelka Biliánová, poslanec Alois Rašín (na kterého byl za několik měsíců spáchán atentát), ministr František Udržal, předseda Ústřední správní komise Velké Prahy Karel Baxa a další. V projevech ocenili jeho význam pro literaturu, žurnalistiku (podle A. Rašína vychoval celou novinářskou generaci) i českou politiku.\n\nHeller byl romantikem, odchovaným dobou, výchovou, četbou i zájmy. Jako spisovatel se proslavil zejména romány. Zachycuje v nich příběhy plné konfliktů a katastrof. Jde mu především o zábavnost pro čtenáře. Vnější zajímavost lidských osudů je pro něj důležitější než psychologie postav a hloubka příběhu. V jeho dílech lidé podléhají silným citům. Důležitou roli hrají ženy — vášnivé i světice. Děj se často odehrává ve vzdáleném, exotickém prostředí.\n\nVelký vliv na něj mělo Rusko. Na rozdíl od kritického Karla Havlíčka si tuto zemi oblíbil a přistupoval k ní citově. Jeho názory ovlivnili i slavjanofilové, s nimiž se během tamějšího pobytu stýkal.\n\nK jeho dílům patří:\n\nV posledních letech psal paměti, v nichž navázal na své vzpomínky ze studentských let v Praze. V dílech popisuje život a zábavu tehdejších pražských patricijských rodin.\nObecně v jeho díle žurnalistika přehlušuje umění. Autor projevuje kombinační schopnosti, ale umělecká úroveň jeho prací trpí rychlostí, nepevností struktury i určitou povrchností zpracování.\n\n\n"}
{"id": "687589", "url": "https://cs.wikipedia.org/wiki?curid=687589", "title": "Vzpomínky na Bukowského", "text": "Vzpomínky na Bukowského\n\nVzpomínky na Bukowského (anglicky \"Spinning Off Bukowski\") je kniha vzpomínek o 40 kapitolách amerického básníka Steve Richmonda na Charlese Bukowského, svéhlavého nezmara americké literatury.\n\nKniha vyšla v roce 1996 v nakladatelství Sun Dog Press.\n\nČesky knihu vydalo nakladatelství Pragma v roce 1998. \n\nSteve Richmond, dlouholetý přítel, hospodský kumpán a oddaný žák Charlese Bukowského, rok po jeho smrti napsal knihu vzpomínek, v níž uvádí různé společné setkání a rozhovory.\nPokouší se je však psát stylem svého učitele, což vyznívá v některých momentech křečovitě - téměř jakoby se mu pokoušel vyrovnat a také často odkazuje na svou vlastní tvorbu.\n\n"}
{"id": "687592", "url": "https://cs.wikipedia.org/wiki?curid=687592", "title": "French Open 2011 – ženská čtyřhra", "text": "French Open 2011 – ženská čtyřhra\n\nLoňský ročník vyhrál americký pár sester Sereny a Venus Williamsových, který se turnaje neúčastní pro zranění obou tenistek.\n\nVítězem se stal nenasazený český pár Andrea Hlaváčková a Lucie Hradecká, který ve finále porazil sedmou nasazenou indicko-ruskou dvojici Sania Mirzaová a Jelena Vesninová po setech 6–3, 6–4. Získal tak první grandslamový titul a prémii 330 000 €. Poslední Češkou, která zvítězila v této soutěži na French Open byla v roce 1998 Jana Novotná v páru se Švýcarkou Martinou Hingisovou. Československý pár naposledy vyhrál v roce 1990 ve složení Jana Novotná a Helena Suková.\n\n\n"}
{"id": "687594", "url": "https://cs.wikipedia.org/wiki?curid=687594", "title": "Příslušenství", "text": "Příslušenství\n\nPříslušenství je právní označení věci či subjektivního práva, které není naprosto samostatné, ale které přináleží k tzv. \"věci hlavní\". Zároveň nejde o nesamostatnou součást jiné věci, ale jeho samostatnost je omezena rozhodnutím vlastníka věci hlavní, jestliže určí, že má být s věcí hlavní trvale užíváno. Ze zákona jsou však vždy příslušenstvím bytu vedlejší místnosti. Příslušenstvím pohledávky pak jsou vždy úroky, úroky z prodlení a náklady spojené s jejím uplatněním. Např. smluvní pokuta tedy příslušenstvím pohledávky není.\n\nPodle staré právní zásady, kterou předjímá i občanský zákoník, příslušenství vždy následovalo osud věci hlavní, tedy pokud došlo k postoupení věci hlavní, bylo vždy s ní postoupeno i příslušenství. V platném českém právu to však jednoznačně platí jen pro příslušenství pohledávky. V otázce příslušenství věci byla soudní praxe dříve nejednoznačná, později se však ustálila na názoru, že k převodu i příslušenství musí být jednoznačně vyjádřená vůle, jinak přechází jen věc hlavní.\n\n"}
{"id": "687598", "url": "https://cs.wikipedia.org/wiki?curid=687598", "title": "Dekan (uhlovodík)", "text": "Dekan (uhlovodík)\n\nDekan (CH[CH]CH) je alkan s deseti atomy uhlíku v molekule. Je jednou ze složek ropy. Stejně jako ostatní alkany je dekan nepolární a není rozpustný v polárních rozpouštědlech. Jeho povrchové napětí má hodnotu 0,023 8 N·m.\n\nIzomery dekanu, tj. nasycené uhlovodíky s 10 atomy uhlíku (CH) se někdy nazývají souhrnným názvem dekany. Existuje jich celkem 75. \n\nDekan je vysoce hořlavý, za dostatku kyslíku hoří takto:\n\n2 CH + 31 O → 20 CO + 22 HO.\n\nPokud je přítomno menší množství kyslíku, hoří takto:\n\n2 CH + 21 O → 20 CO + 22 HO.\n"}
{"id": "687599", "url": "https://cs.wikipedia.org/wiki?curid=687599", "title": "Ve jménu ďábla", "text": "Ve jménu ďábla\n\nVe jménu ďábla je dvoudílná epizoda seriálu \"Prison Break\". Hlavním dějem epizody je vyvolání vzpoury vězňů, které omylem přivodí Michael Scofield, když chce získat více času pro svůj útěkový plán. První část režíroval Robert Mandel a napsal Nick Santora, zatímco scénář druhé části napsala Karyn Usher a režisérem byl Vern Gillum. \n\nNa začátku epizody se agenti Paul Kellerman a Danny Hale setkávají na pouti v Chicagu s jistým panem Diamondem, který po schůzce zařizuje Lincolnovu předčasnou smrt ve vězení. Veronica Donovan se zdráhá dále spolupracovat s Nickem Savrinnem, jelikož po krádeži klíčové videokazety v něm ztratila důveru. Nick se jí snaží vysvětlit, že je prostě jen příliš paranoidní, ale Veronica jeho pomoc dále odmítá. Michael zjišťuje, že nemá mezi nástupy a kontrolami cel dost času, aby mohl pokročit v plánu a Fernando Sucre mu radí, aby vyvolal zákaz pohybu vězňů, který všechny vězně uzamkne v celách a při dozorci vězně nekontrolují. Má to udělat odříznutím klimatizačního systému vězení, jelikož teplo je podle Sucreho spolehlivým prostředkem k vyprovokování vězňů. \n\nPan Diamond si zavolá telefonem do věznice vězňovi jménem Turk, kterého pověří úkolem zabít Burrowse. Doktorka Sara Tancredi se potkává s Michaelem, kterému nejprve říká, že ví o jeho vztahu k Lincolnovi a pak mu nabízí, že naplánuje bratrovy návštěvy tak, aby se s ním mohl Michael vídat na ordinaci. Michael se pak odebere do táboru Afro-Američanů, jelikož jeden z vězňů černé pleti pro něj má kuchyňské nářadíčko, které Michael potřebuje k prokopání zdi. T-Bag se po zákroku Abruzziho hochů konečně vrací z ordinace a jeho kamarádi pro něj mají nečekaný dárek. Jedná se o mladého nového vězně Setha, který bude nyní T-Bagovým spoluvězněm. T-Bag ho ujišťuje, že se ho bát nemusí a že ne všechno co o něm slyšel, je pravda, čímž si okamžitě získává Sethovu důvěru.\n\nMichaelovi se povede odříznout klimatizační systém právě když se do věznice dostává Veronica, která navštěvuje Lincolna, ale nerada vidí, že ji už Nick předběhl. Po naléhání odsouzeného vězně ale dává Nickovi druhou šanci a zjišťuje, co schopný právník vypátral. Jako důkaz jim to příliš nepomůže, ale alespoň mají stopu, jedná se totiž o místo, odkud byl proveden telefonát, který informoval policii o Steadmanově vraždě. Volající se nenacházel v Chicagu, kde se vražda odehrála, ale ve Washingtonu, D. C.. Ve vězení se schyluje k nástupu a velké horko už nevydrží T-Bag, který se dožaduje zapnutí klimatizace u dozorce Gearyho. \n\nPři nástupu se pak dozorcům vymkne celá věc z rukou. Po neustálém T-Bagově naříkání ho Geary polije svým studeným nápojem, aby se trochu ochladil. Když se ani poté T-Bag nezařadí k ostatním vězňům, tak se Geary rozhodne pro zákaz pohybu, čehož Scofield a Sucre okamžitě využívají a vyráží na cestu do jádra potrubního systému vězení. Někteří vězni ale zůstávají venku a dozorci raději zamykají cely, jelikož je pro ně snadnější udržet pod kontrolou dvacet zločinců než tři sta. Volní vězni se odhodlají ke vzpouře a na scénu přichází i hlavní dozorce Brad Bellick, kterého naštve T-Bag vtipem: \"Jak se říká těm, co selhali při zkoušce na policistu a nyní vydělávají méně než pošťáci? Dozorci.\" Bellick tedy všem řekne, co četl v T-Bagově zdravotní zprávě, že T-Bag se narodil poté, co jeho mentálně postižený otec znásilnil svou mongoloidní sestru. T-Bag může zešílet a situace vypadá opravdu špatně.\n\nPo chvíli se vězňům podaří vypáčit mříž, ale než se to stane, tak dozorci Bellick, Geary a Mack utíkají pryč a nechávají místnost, odkud se otevírají cely napospas šílenému davu. Bellick pospíchá pro svou pistoli, právě když T-Bag otevírá všechny cely a dokonce nachází svazek klíčí, který patří Mackovi a ve kterém jsou nejspíš klíče od celého vězení. Doktorka je místo v ordinaci v ošetřovně s několika vězni, kteří, když se pomocí vysílačky dozorce dozvědí o vzpouře, pokouší doktorku znásilnit. Michael a Sucre už jsou tam, kam potřebovali jít. Za zdí, přes kterou se chtějí dostat, se nachází starý potrubní systém, který je už lehce zavede do ordinace, odkud se přes plot dostanou bez problémů. Pro Nicka a Veronicu kvůli vzpouře návštěva končí a tak odjíždějí na letiště, odkud poletí do Washingtonu. \n\nLincolna z vyslýchací místnosti odvádí jeden z dozorců, který se necítí zrovna připraven čelit vězeňské vzpouře. Při cestě do Lincolnovy cely potkávají skupinu vězňů vedenou T-Bagem, který se ihned pouští do rozmíšky s Lincolnem, kterému výměnou za dozorce nabízí zásobu drog pro zbytek života. Lincoln se rozhodne čelit T-Bagově partě, ale proti velké přesile nemá žádnou šanci a končí tak v bezvědomí na podlaze a bez dozorce. Michael zatím v jádru budovy Sucremu objasňuje, do jakého rizika se pouští, jelikož, když se netrefí jen o pár milimetrů, hrozí, že celá místnost, ve které jsou, vybuchne. K přesnosti jim má pomoci nákres ďáblovy hlavy, který se sice Sucremu jako věřícímu nelíbí, ale díky Michaelově přesné matematice je jediným řešením situace. \n\nNa ošetřovně, kde je také doktorka, se vězňům podaří odstranit jejich dozorce Rizza a jeden uvězněný Afro-Američan také napadá doktorku, která nic netušící vyšla ze své kanceláře. Podaří se ji ale uniknout zpět pomocí injekční stříkačky, kterou zabodává do černochova ramene. Doktorka pak posouvá před dveře stůl, takže otevřít nejdou a vězni budou muset použít více fyzické síly. Dozorce Rizzo pak kvůli výhrůžkám vězňů řekne do vysílačky, že na ošetřovně je vše v pořádku a tak doktorka přichází o poslední možnost pomoci. Sucre stále nechápe, jak mohlo Michaela napadnout probořit se tlustou zdí za pomoci ručního šlehače, ale to je otázka složité fyziky, kterou v celém vězení ovládá nejspíš pouze Michael. \n\nŘeditele Henryho Popa kontaktuje sám guvernér státu Illinois Frank Tancredi, který se chce ujistit, že je jeho dcera, doktorka Sara Tancredi, v pořádku. Pope ho ujišťuje, že ošetřovna, na které se doktorka nachází, je úplně jinde, než kde je vzpoura a guvernér mu oznamuje, že ho přijede brzy navštívit. Jeho dcera je ale v méně záviděníhodné situaci, než mu ředitel říká, jelikož se vězni k ní chtějí dostat přes skleněné dveře, které rozbíjejí kolečkovou židlí. T-Bag mezi vězně přináší polomrtvého dozorce Boba, který měl odvézt Lincolna do jeho cely. Bob se ale nevzdává a po čtyřech delikventovi utíká do Scofieldovy cely. Tam T-Bag kopne do dozorce tak, že se otevře díra, kterou Michael vytvořil. T-Bag to chce křikem sdělit všem spoluvězňům, ale na poslední chvíli zasahuje John Abruzzi, před kterým má odsouzený pedofil respekt. \n\nDalšímu vězňovi s ošetřovny se už podařilo rozbít sklo u dveří a už už sahá po klice, než mu doktorka zabodává další injekční stříkačku do ruky. Michael se zatím vrací do cely, kde zjišťuje, co se stalo. T-Bagův první nápad je zlikvidovat dozorce, ale Michael nechce dopustit, aby jeho útěk stál život někoho jiného. T-Bag se chce stůj co stůj dostat do útěkového týmu, kam ho nakonec zbylí členové přibírají, jelikož by jinak své tajemství pověděl ostatním. Lincolna zatím nachází Charles Westmoreland, který se hned ptá, ke je jeho bratr, což zaslechne kolemjdoucí Turk, který využije situace a poví Lincolnovi, že ví kde je. Lincoln jde za ním a nemá tušení, čím byl Turk pověřen. \n\nJeden ze C-Notových pomocníků na videu vidí, že vězni se už dostávají k doktorce, což zaslechne i Michael, který jde zkontrolovat situaci na videu a pak už nemyslí na nic, než na záchranu bezbranné krásky. Před odchodem ještě varuje zbytek týmu, aby se ani nedotkli dozorce a pak už se vydává na dlouhou pouť potrubím, která pokračuje v další epizodě.\n\nZatímco Michael Scofield už je na své cestě za záchranou doktorky Sary Tancredi, Abruzziho společník Forielli přes okno vyjednává s ředitelem Henrym Popem, kterému oznamuje, že mají rukojmí v novém dozorci Bobovi a doktorce, které vymění za zapnutí ventilace. Svaloun Turk zatím vede Lincolna Burrowse, který si myslí, že cílem jejich cesty je jeho bratr Michael, do jádra budovy, mezi nějaké trubky, kde na něj zaútočí zezadu a snaží se ho uškrtit. Lincoln ale také není žádný slaboch a po dlouhém souboji se dostává s Turkova sevření. \n\nV Michaelově cele se momentálně nachází T-Bag, Fernando Sucre a zraněný dozorce Bob, kterému T-Bag svléká boty a pásek a vše ostatní, s čím by mohl být strážce nebezpečný. Sucre musí zatím odejít dokončit Michaelův plán a nechává dozorce napospas hroznému vrahovi. Veronica Donovan a Nick Savrinn se při letu do Washingtonu, D.C. snaží přijít na to, kdo by mohl mít motiv k zavraždění Terrence Steadmana. Bratr viceprezidentky byl úspěšným podnikatelem v oboru alternativních zdrojů, takže v úvahu přichází prakticky jakákoli ropná společnost, nebo ekonomika na obchodu s ropou závislá, jako například ta americká. Zatím se Michael proplétá složitým systémem různých ventilačních prostorů a potrubních chodbiček a doktorka marně čeká na něčí pomoc.\n\nV tu chvíli se před věznicí objevuje limuzína guvernéra Franka Tancrediho, který je otcem doktorky. První věc, na kterou se ptá, je jeho dcera, a tak mu ředitel Pope jen nerad oznamuje o její nezáviděníhodné situaci. T-Bag zatím psychicky ubližuje dozorci Bobovi, když prohledává jeho peněženku, ve které najde jeho přesnou adresu, a neodpouští si poznámky o tom, jak se nemůže dočkat, až tam vlétne, a fotku jeho dcery ze školního plesu, kterou olizuje tak, aby to dozorce vyprovokovalo co nejvíce. V pravou chvíli ale přichází Abruzzi a přinutí pedofila se svým chováním přestat. Sám je ale doslova nadšený, když vidí škvíru za záchodem cely, která jim pomůže při cestě ven a je jistým znamením pokroku.\n\nVězni na ošetřovně se rozhodli, že doktorku dostanou s kanceláře za pomoci hořící knihy, kterou do místnosti vhodí. Při pokusu o udusání plamene se ale doktorka dostává do sevření vězně Strokera, ze kterého se dostává jen díky připravené injekci, kterou mu zabodává do ramene. Pak už se ve stropě kanceláře objevuje Michael, který ji nabízí pomocnou ruku. Sara samozřejmě neodmítne, ale Stroker si brzy uvědomuje, jaká je jediná cesta ven a kde se asi doktorka nachází. Veronica a Nick jsou zatím už na letišti ve Washingtonu, kde vidí zprávy o vzpouře vězňů, ale rozhodnou se pokračovat ke svému cíli. Stejné zprávy sleduje doma i L.J. Burrows, Lincolnův syn, ale protože měl se svými rodiči někam odejít, vyvolá to potyčku mezi ním a jeho nevlastním otcem. Jeho vlastní otec zatím vítězně dokončuje boj s Turkem, i přestože jeho protivník si na pomoc vzal ocelovou tyč. Turk mu pak říká, že ho někdo poslal, ale neříká, kdo to byl.\n\nAbruzzi doráží k Sucremu a oba se diví Michaelově nápadu probořit zeď ručním šlehačem. Zatím se Michael a Sara dostávají dál od ošetřovny, ale vězni jsou přímo pod nimi. Stroker probourává lehké části stropu koštětem a když už se dostanou nad strop, Michael kopne do hlavy jednoho z nich. Ředitel Pope se snaží guvernérovi vysvětlit, že vyjednávání je nejlepší způsob ukončení konfliktu, ale otec doktroky chce raději přikročit k extrémnímu zásahu, než aby riskoval život své dcery. Ten má ale ve své moci Michael, který musí opustit strop a vrhnout se na zem, kde ho napadá Stroker a později další vězeň. S pomocí Sary převahu přemáhá a tak se dvojice protagonistů posouvá dál k východu. Zatímco vojáci se seskupují na střechách věznice, dozorce Brad Bellick vyjadřuje guvernérovi svou podporu, že stojí za zásahem ozbrojených sil. \n\nSara s Michaelem naráží na shluk dalších vězňů a tak se musí kousek vrátit, T-Bag dále straší dozorce Boba a guvernér říká Popovi, že Bellick je dobrý dozorce a je rád, že by přikročil k razantnějšímu zásahu. Abruzzi se Sucrem se zatím konečně prokopávají zdí a Stroker se se svou skupinkou dostává blíže k Michaelovi. Ten už ale stojí s doktorkou téměř u vchodu, ale míří na něj vojenský sniper. Sara nakonec utíká ven, Michael padá na zem a sniper trefuje místo něj Strokera. Veronica a Nick se dopracují k tomu, že hovor upozorňující policisty na vraždu pochází z telefonní budky. Na místě od strážníka zjišťují, že velká budova blízko budky je regionální sídlo Steadmanovy firmy Ecofield. V tu chvíli na telefon někdo zavolá a říká jim, že jsou oba mrtví. \n\nLincoln se proplétá hromadnými rvačkami k Michaelově cele, kde ale nachází pouze T-Baga a dozorce. Vtom se objevuje i Sucre, který ale nic neví, a tak se ho Lincoln vydává hledat. Michael se už ale objevuje dole pod svou celou a oba bratři se konečně opět scházejí. Sara se už dostává na dvoře k ostatním důležitým lidem, kde ji nejprve vidí Bellick a Pope, který dozorcovi vytýká jeho opovážlivost mluvit o tak důležitých záležitostech s guvernérem a zastávat jiný názor, když to není v jeho kompetenci. Sara pak spatří svého otce a na chvíli je šťastná, že ji přijel navštívit, než ji ale říká, že věděl, že práce ve věznici povede k něčemu takovému. Útěkový tým se opět schází v Michaelově cele a T-Bag je jediný, kdo chce dozorce zabít, což jasně nahrává jeho šanci na přežití. I mafián Abruzzi chce ušetřit jeho život, ale když Bob a T-Bag zacházejí za roh, Michael už pouze vidí padat bezmocného dozorce k zemi.\n"}
{"id": "687605", "url": "https://cs.wikipedia.org/wiki?curid=687605", "title": "Otakar Dadák", "text": "Otakar Dadák\n\nOtakar Dadák (16. prosince 1918, Brodek u Prostějova – 8. dubna 1992, Brno) byl český filmový a divadelní herec.\n\nPocházel z Brodku u Prostějova a roku 1941 úspěšně dokončil svá studia na konzervatoři v Brně. Měl krátké angažmá v brněnském Zemském divadle a poté ve Východočeském divadle v Pardubicích (1941–1945). Po skončení druhé světové války se opět vrátil do Brna, kde účinkoval pět sezón ve Svobodném divadle (dnešní Městské divadlo Brno). V roce 1950 nastoupil do Státního divadla v Brně, kde působil až do své penze (1970). Zde pro něj byla stěžejní práce s režisérem Milošem Hynštem, započatá koncem padesátých let dvacátého století.\n\nNa filmovém plátně se poprvé objevil v budovatelském filmu \"Velká příležitost\" (1949) a svou filmovou pouť zakončil Menzlovým snímkem \"Kdo hledá zlaté dno\" (1974). Spolupracoval s rozhlasem, televizí a dabingem.\n\nMá čtyři vnuky, Jaroslava, Otu, Jakuba a Matěje Dadáka, který je také herec.\n\n\n"}
{"id": "687618", "url": "https://cs.wikipedia.org/wiki?curid=687618", "title": "Jan Leopold Mosbender", "text": "Jan Leopold Mosbender\n\nJan Leopold Mosbender (22. dubna 1693, Chrudim – 24. července 1776, Ústí nad Orlicí) byl český římskokatolický kněz, v letech 1732 až 1776 duchovní správce v Ústí nad Orlicí a první tamější děkan. Svou činností, zejména stavební, oživil vzhled Ústí nad Orlicí a vtiskl mu dodnes charakteristickou podobu.\n\nNarodil se v rodině bohatého chrudimského měšťana Serváce Xaveria Mosbendra a jeho ženy Doroty rozené Cenkové z rodu Chocenských jako jedno z jejich čtyř dětí. Po studiu teologie obdržel postupně lektorské (17. září 1716), podjáhenské (2. dubna 1718), jáhenské (11. června 1718) a nakonec kněžské svěcení (24. září 1718). Poté byl ustanoven zámeckým kaplanem u Josefa Šporka (synovce známého šlechtice Františka Antonína Šporka) v Heřmanově Městci. V roce 1728 se stal farářem v Chotěborkách a 12. března 1732 byl na základě své žádosti jmenován farářem v Ústí nad Orlicí. Z více žadatelů na místo orlickoústeckého faráře byl vybrán hlavně pro své znalosti češtiny, kvůli přeložení musel být exkardinován z královéhradecké diecéze a inkardinován do arcidiecéze pražské.\n\nKdyž do Ústí nad Orlicí 3. dubna 1728 dorazil, shledal kostel i faru v neutěšeném stavu. V roce 1735 nechal kostel vybílit, dále postavil novou sakristii, a protože kostel nestačil pojmout všechny farníky, nechal s povolením konzistoře přestavět původní sakristii na oratorium. Jeho přičiněním byl v orlickoústeckém kostele Nanebevzetí Panny Marie rekonstruován hlavní oltář, částečně přemalovány a částečně pozlaceny boční oltáře sv. Jana Nepomuckého a čtrnácti svatých pomocníků a opravena křtitelnice. V roce 1737 nechal opravit sochu Panny Marie na náměstí, přičemž větší část značných nákladů hradilo město.\n\nV roce 1737 se Mosbender stal kanovníkem Kolegiátní kapituly sv. Kosmy a Damiána ve Staré Boleslavi a okrskovým vikářem východní poloviny chrudimského kraje, jímž zůstal až do své smrti. V letech 1742 až 1748 nechal postavit v Ústí nad Orlicí novou faru, která byla tehdy největší budovou ve městě (zastavěná plocha činí téměř 600 m²). V přízemí stavby byla chodba, kuchyň, komora, místnost pro čeleď a stáj pro šest koní, v prvním patře archiv, knihovna, místnost duchovního správce, velká jídelna s kapacitou pro 70 osob a místnosti pro dva kaplany. Na výstavbu významně přispěli kníže Lichtenštejn, hrabě Trauttmansdorff a Johanka Rausová, majitelka Přestavlk. K původně poměrně malé farní knihovně připojil Mosbender svou vlastní knihovnu, čítající přes 350 svazků.\n\nV letech 1753 až 1755 se věnoval výstavbě kostela sv. Marie Magdalény v Řetové, který vysvětil v roce 1755. Podílel se také na organizování sbírek pořádaných orlickoústeckým tkalcem Augustinem Andresem na výstavbu křížové cesty na Andrlův chlum, která byla vybudována v letech 1753 až 1755 a vysvěcena Mosbendrem 28. října 1755. Z původních zastavení se dochovalo pouze jediné, ostatní byly v letech 1852 až 1853 nahrazeny kapličkami, které byly v roce 1994 celkově zrekonstruovány. V roce 1762 nechal Mosbender postavit v ústecké lokalitě Podměstí sochu sv. Václava. Kromě stavební činnosti se věnoval také organizování spolků, když nově zorganizoval literátské bratrstvo v Ústí nad Orlicí a 8. prosince 1747 potvrdil a schválil jeho nové stanovy; v roce 1755 se přičinil o založení nového karmelitského bratrstva škapulíře, jehož činnost byla upravena v roce 1761 a které navazovalo na stejnojmenné dřívější bratrstvo založené koncem 17. století.\n\nDosáhl zřízení jednoho kaplanského místa a v roce 1760 založil nadaci, z jejího výtěžku měl být placen druhý kaplan. Dne 13. března 1761 byla orlickoústecká farnost povýšena na děkanství a Mosbender byl jmenován děkanem. V roce 1770 požádal knížete Lichtenštejna o podporu při zamýšlené výstavbě nového kostela. Bourání původního kostela a zvonice začalo 17. května 1770 a základní kámen nové stavby byl slavnostně položen 21. června téhož roku. S ohledem na tíživou hospodářskou situaci, způsobenou především velkou neúrodou v letech 1771 až 1774, postupovala výstavba kostela podle projektu stavitele Jakuba Pánka poměrně pomalu a v roce 1775 peníze na výstavbu došly úplně. Kostel se podařilo dostavět až koncem roku 1776, toho se však již děkan Mosbender nedožil, neboť 24. července 1776 umírá. Po posledním rozloučení tři dny po jeho smrti byl pohřben do nově postaveného kostela vedle mariánského oltáře, kde místo uložení jeho ostatků připomíná mosazná deska s nápisem.\n\n"}
{"id": "687622", "url": "https://cs.wikipedia.org/wiki?curid=687622", "title": "Náhodný turista", "text": "Náhodný turista\n\nNáhodný turista (angl. \"The Accidental Tourist\") je romantické drama režiséra Lawrence Kasdana z roku 1988 s Williamem Hurtem v hlavní roli. Snímek byl natočen na motivy stejnojmenného románu spisovatelky Anne Tyler, oceněného Národní cenou literárních kritiků. Tento křehký film se stal jedním z nejúspěšnějších v daném roce a byl nominován na Oscara ve čtyřech kategoriích, včetně nejlepšího filmu. Cenu nakonec získala Geena Davis v kategorii nejlepší ženský herecký výkon ve vedlejší roli. \n\nUzavřený Macon Leary (William Hurt) žije v Baltimoru, ve státě Maryland, a živí se jako spisovatel cestovních průvodců. Jeho díla jsou určena převážně cestujícím, kteří tráví hodně času na služebních cestách a cítí se nepohodlně. Se svojí ženou Sarah (Kathleen Turner) se už rok snaží vyrovnat s tragickou smrtí jejich syna. Po Maconovém návratu ze služební cesty se Sarah rozhodne sdělit mu, že se chce rozvést, a že si našla byt, do kterého se chce odstěhovat. \n\nKdyž Macon jednoho dne odnese svého psa Edwarda do útulku, poněvadž se o něj nemá kdo postarat v době jeho nepřítomnosti, seznámí se tam s excentrickou cvičitelkou psů Muriel (Geena Davis). Nabízí mu pomoc a své služby. Macon to nejdříve odmítá. V suterénu svého domu se mu stane nehoda a zlomí si nohu. Jelikož je odkázaný na pomoc, odstěhuje se na čas ke svým nekonvenčním sourozencům Rose (Amy Wright), Portera (David Ogden Stiers) a Charlese (Ed Begley Jr.). Večery tráví podivnými společenskými hry a ignorováním jakýchkoliv telefonátů a návštěv. Jednoho dne se u dveří objeví Maconův vydavatel Julian (Bill Pullman) a mezi ním a Rose to zajiskří. \n\nMacon se po týdnech váhání a nezvládání psa rozhodne přijmout pomoc Muriel a ona začne Edwarda cvičit. Vytváří se mezi nimi nové pouto. Macon se ze začátku brání seznámení s Alexem (Robert Hy Gorman), synem Muriel, nakonec šarmu obou podlehne. Macon tráví v ošuntělém bytě Muriel čím více času a s Alexem chodí nakupovat a na výlety. Vztah se hluboce rozvíjí i mezi Rose a Julianem, kteří se rozhodnout vzít. Jako družička má jít Sarah, bývalá švagrová nevěsty. Po ročním odloučení Sarah zjišťuje, že by se ráda k Maconovi vrátila. On se nedokáže rozhodnout, ale pak zvolí opuštění ztřeštěné Muriel a návrat do svého velkého domu.\n\nPři jedné cestě do Paříže se v letadle objeví Muriel. Nejenže cestuje stejným letem, ale v Paříži se pak ubytuje i ve stejném hotelu jako Macon. Snaží se ho pozvat na večeři, ale on odmítá. Jednou v noci opět doplatí na nešikovnost a po bolestech v zádech zůstane upoután na lůžku. Manželka Sarah přiletí ze Států, aby se mohla o něj postarat. Pár dnů mu podává léky, ale jedno odpoledne se napjatá atmosféra projeví v hádce. Sarah totiž zjistila, že Muriel bydlí ve stejném hotelu a začne obviňovat Macona. Ten si uvědomí, že už s ní nechce žít. A tak se rozhodne pro společný život s Muriel a jejím synem. Film končí scénkou, ve které jede na letiště Macon v taxíku, když v tom spatří Muriel. Požádá taxikáře, aby zastavil.\n\nInteriéry filmu se natáčely ve studiích Warner Bros. v Los Angeles. Exteriéry pak ve městech Baltimore, Paříž a Londýn. \n\nGeena Davis při natáčení filmu \"Moucha\" předčítala právě knihu \"Náhodný turista\" od Anne Tyler kolegovi s pozdějšímu manželovi Jeffu Goldblumovi, který musel hodiny sedět v maskérně.\n\n\n\n\n"}
{"id": "687623", "url": "https://cs.wikipedia.org/wiki?curid=687623", "title": "OB I. Bajnokság 2010/2011", "text": "OB I. Bajnokság 2010/2011\n\nSezóna 2010/2011 byla 74. sezónou maďarské hokejové ligy. Mistrem se stal tým Alba Volán Székesfehérvár. Všichni účastníci nejprve od září do ledna hráli MOL ligu. Podle výsledků v ní si celky odnesly bonusové body do OB I. Bajnokság. První tři celky postoupily do play off, kde se přidaly k týmu hrajícímu EBEL - Alba Volán Székesfehérvár.\n\n\n"}
{"id": "687626", "url": "https://cs.wikipedia.org/wiki?curid=687626", "title": "Modrá skleněnka", "text": "Modrá skleněnka\n\nModrá skleněnka ( ) je fotografie planety Země, kterou 7. prosince 1972 pořídila posádka Apolla 17 ze vzdálenosti zhruba 45 000 kilometrů.\n\nStejný název také NASA použila pro novější řadu fotografií zachycujících celou zeměkouli v poměrně vysokém rozlišení, které byly pořizovány postupně tak, aby se eliminovalo co nejvíce mraků.\n\nSnímek, který byl pořízen 7. prosince 1972, je nejspíše jednou z nejrozšířenějších fotografií v historii. Zachycuje plně osvětlenou Zemi (resp. půlku Země), protože kosmická loď byla mezi Sluncem a planetou. Kosmonautům připadala Země jako skleněná kulička (a odtud pochází název snímku).\n\nFotografie byla pořízena 7. prosince 1972 v 10:39 UTC, asi 5 hodin a 6 minut po startu a asi hodinu a 54 minut poté, co kosmická loď opustila oběžnou dráhu Země a vydala se směrem k Měsíci. \n\nOficiální název fotografie je AS17-148-22727. K jejímu pořízení byl použit 70mm fotoaparát Hasselblad s 80mm objektivem. Zásluhu na fotografii NASA připisuje celé posádce Apolla 17 – Eugenovi Cernanovi, Ronaldu Evansovi a Harrisonovi Schmittovi – kteří všichni během mise pořizovali fotografie. Po konci mise se ukázalo, že i když snímek mohl pořídit kdokoliv, nejspíše to byl Harrison Schmitt. Oficiálně to ale není potvrzeno. \n\n\"Apollo 17\" byla zatím poslední lidská mise na Měsíc. Od té doby žádný člověk nebyl v takové vzdálenosti od Země, aby mohl pořídit podobnou fotografii\n\n\"Modrá skleněnka\" jako první fotografie jasně zachycovala plně osvětlený povrch Země. Byla zveřejněna ve vlně environmentalismu, která probíhala v 70. letech, a byla chápána jako zobrazení křehkosti a zranitelnosti Země. Archivář NASA Mike Gentry tvrdí, že je to nejrozšířenější fotografie v historii lidstva.\n\nPůvodně byla fotografie orientovaná jihem nahoru, ale před zveřejněním byla otočena.\n\nV roce 2002 NASA uvolnila rozsáhlou sadu satelitních fotografií, které byly dostupné zdarma v maximálním rozlišení 1 km/pixel. V roce 2005 vydala další sérii s názvem \"Modrá skleněnka: Nová generace\" (\"Blue Marble: Next Generation\"). Tentokrát se jednalo o snímky celé zeměkoule bez mraků a z každého měsíce. Rozlišení bylo tentokrát ještě vyšší, 500 m/pixel.\n\n\n"}
{"id": "687631", "url": "https://cs.wikipedia.org/wiki?curid=687631", "title": "Middleburg (Virginie)", "text": "Middleburg (Virginie)\n\nMiddleburg je město v okrese Loudoun na severu amerického státu Virginie. V roce 2010 mělo 976 obyvatel. Rozloha je 1,5 km², vše z toho souš.\n\nMěsto bylo založeno v roce 1787 veteránem americké války za nezávislost a virginským státníkem, podplukovníkem Levinem Powellem. Pro tento účel odkoupil půdu od Josepha Chinna, bratrance George Washingtona za cenu 2,50 dolaru za akr. Tehdy se to místo nazývalo „Chinn’s Crossroads“, ale Powell zvolil nové jméno – Middleburg, protože se budoucí město nacházelo uprostřed obchodní cesty Ashby Gap (nyní dálnice U.S. Route 50) mezi Arlingtonem a Winchesterem. Od začátku 20. století Middleburg vítal návštěvníky, kteří přicházeli za koňskými dostihy a liščími hony. Vesnice brzy získala pověst \"Národního hlavního města koní a lovu\" a přitahovala prominentní návštěvníky z celých Spojených států. Middleburg je domovem výzkumného centra koní a lovectví Národní knihovny sportu, která vydává internetový časopis \"Thoroughbred Heritage\".\n\nPodle sčítání lidu z roku 2000 zde žilo 632 obyvatel, 171 rodin a bylo zde 322 domácností. Celkový počet domů 364. Hustota osídlení byla 421 ob./km².\nRasové rozdělení bylo následující:\nHispánců bez ohledu na rasu bylo 4,27 % populace.\nZ celkového počtu 322 domácností jich 20,2 % mělo dítě mladší 18 let, 33,2 % byly páry žijící spolu, 14,9 % domácností bylo s ženskou hlavou rodiny bez přítomnosti manžela a 46,6 % domácností nebylo obýváno rodinami. 39,4 % všech domácností tvořili jednotlivci a 15,8 % lidé starší 65 let, kteří žili sami. Na průměrnou domácnost vycházelo 1,96 členů a na průměrnou rodinu 2,57 členů.\n16,9 % populace mělo méně než 18 let, 61,4 % bylo ve věku 18–64, 21,7 % bylo 65 let a více. Průměrný věk 44 let.\nMedián příjmů na domácnost činil 40 625 dolarů, na rodinu 60 313 dolarů, u mužů to bylo 41 875 dolarů na hlavu a u žen 32 708 dolarů. Příjem na hlavu byl 32 643 dolarů. Pod hranicí chudoby žilo 9,9 % domácností a 6,7 % rodin, 10,7 % mladších 18 let a 10,3 % nad 64 let.\n\nMiddleburg byl v komedii Scary Movie 3 zmíněn jako místo záhadných kruhů v obilí. Ve filmu je zobrazena skutečná mapa Middleburgu, sousedních měst a Virginia State Route 15.\nScény ze tří dílů seriálu Západní křídlo, které se odehrávali v New Hampshire, byly natáčeny v Middleburgu.\n\n"}
{"id": "687635", "url": "https://cs.wikipedia.org/wiki?curid=687635", "title": "Kytarové sólo", "text": "Kytarové sólo\n\nKytarové sólo je v populární hudbě melodická pasáž, sekce nebo celá část hudby psaná pro elektrickou nebo akustickou kytaru. Kytarová sóla, která obsahují různé míry improvizace, se používají v mnoha žánrech populární hudby jako blues, rock, metal a v jazzových stylech jako swing a jazz fusion.\n"}
{"id": "687637", "url": "https://cs.wikipedia.org/wiki?curid=687637", "title": "Polské námořnictvo", "text": "Polské námořnictvo\n\nPolské námořnictvo (polsky: \"Marynarka Wojenna Rzeczypospolitej Polskiej\") je námořní složkou ozbrojených sil Polska. Tvoří ho 14 300 osob a 86 plavidel, z 41 válečných lodí. Mezi jeho hlavní jednotky patří 2 fregaty, 3 korvety, 3 raketové čluny, 5 ponorek a 19 minolovek. Hlavním operačním prostorem námořnictva je Baltské moře.\n\nDle plánu modernizace na období 2012–2030 má námořnictvo získat například tři nové ponorky (čtyři dosavadní budou vyřazeny do roku 2015), šest bojových a šest záchranných vrtulníků a další prostředky. Zmenší se naopak jeho hladinová složka, která do budoucna počítá pouze s plavidly menších kategorii (fregaty třídy \"Oliver Hazard Perry\" budou vyřazeny bez náhrady a program stavby malých korvet třídy \"Gawron\" byl zastaven).\n\nPolsko má dlouhou námořní tradici. Jeho současné námořnictvo přitom bylo založeno po znovuzískání nezávislosti a vzniku druhé Polské republiky v roce 1918. První plavidla námořnictva tvořilo několik původně německých torpédovek. Námořnictvo bylo ve 20. a 30. letech dále rozvíjeno, plán výstavby ale nebyl pro omezený rozpočet splněn. Vzhledem k síle potenciálních soupeřů (SSSR a Německa) se námořnictvo omezovalo na pobřežní obranu s pomocí torpédoborců, ponorek a min. V době vypuknutí druhé světové války přitom tvořilo jádro námořnictva 5 ponorek, 4 torpédoborce a jedna velká minonoska.\n\nPo německo-sovětské invazi do Polska se část lodí zachránila únikem do zahraničí. Po porážce země pak jeho námořnictvo operovalo v exilu a výzbroj získávalo z Velké Británie.\n\nPoválečné Polsko se stalo sovětským satelitem a jeho ozbrojené síly součástí Varšavské smlouvy. Polské námořnictvo v té době výrazně zesílilo a jeho loděnice stavěly především vyloďovací plavidla, minolovky a různé pomocné lodě. Větší jednotky získávalo převážně ze zahraničí.\n\n\n\n\n\n\n\n\n\n\n"}
{"id": "687638", "url": "https://cs.wikipedia.org/wiki?curid=687638", "title": "Erste Liga", "text": "Erste Liga\n\nErste liga je mezinárodní hokejovou ligou, ve které hrají 8 týmů z Maďarska, Rumunska a Slovenska. Vznikla v roce 2008.\n\nTýmy z Rumunska hrají i své národní soutěže.\n\nPřed sezónou 2012/13 se k lize připojil slovenský klub Ice Tigers Nové Zámky, který skončil v této sezóně v semifinále a o rok později už slavil titul. Od sezóny 2014/15 se nehraje klasické maďarské mistrovství. Mistrem Maďarska se tak stává nejvýše postavený maďarský tým v této lize.\n\nZdroj: \n\n\n"}
{"id": "687642", "url": "https://cs.wikipedia.org/wiki?curid=687642", "title": "IRDP", "text": "IRDP\n\nIRDP (ICMP Router Discovery Protocol, \"Vyhledávání směrovačů pomocí ICMP zpráv\") je protokol, který popisuje využití ICMP zpráv k nalezení výchozí brány. Hodí se v případě, kdy nechceme ručně konfigurovat bránu nebo využívat protokol DHCP.\n\nIRDP podporují dva operační systémy, ani jeden však ne ve své výchozí konfiguaci.\n\nPomocí volby 31 z nastavení DHCP protokolu (RFC1531) lze klientům sdělit, zda se mají pokusit využít IRDP. Je-li tato volba povolena a odeslána přes DHCP server, umožní i výše uvedeným systémům využit IRDP k vyhledání brány.\n\n"}
{"id": "687646", "url": "https://cs.wikipedia.org/wiki?curid=687646", "title": "French Open 2011 – smíšená čtyřhra", "text": "French Open 2011 – smíšená čtyřhra\n\nObhájcem titulu byla první nasazená slovinsko-srbská dvojice Katarina Srebotniková a Nenad Zimonjić.\n\nVítězem se stal nenasazený australsko-americký pár Casey Dellacquová a Scott Lipsky, který ve finále přehrál první nasazenou slovinsko-srbskou dvojici Katarina Srebotniková a Nenad Zimonjić po setech 6–7, 6–4 a v rozhodujícím vítězném supertiebreaku 10–7. Získal tak první grandslam a prémii 100 000 eur.\n\n\n"}
{"id": "687649", "url": "https://cs.wikipedia.org/wiki?curid=687649", "title": "Jiří Surůvka", "text": "Jiří Surůvka\n\nDoc. Mgr. Jiří Surůvka (* 24. září 1961 Ostrava) je český malíř, performer, fotograf, kurátor, vysokoškolský pedagog, spoluzakladatel performance skupiny „Předkapela Lozinski“, výtvarné skupiny „Přirození“ (1988–1992) a kabaretu „Návrat mistrů zábavy“.\n\nMezi lety 1984–1992 studoval učitelství v kombinaci český jazyk – výtvarná výchova na Filozofické fakultě Ostravské univerzity v Ostravě a po jejím dokončení dva roky vyučoval na SUPŠ. Od roku 1994 se pak věnuje volné tvorbě.\n\nDnes působí jako vyučující a vedoucí ateliéru nových médií na katedře intermédií Fakulty umění Ostravské univerzity v Ostravě.\n\n"}
{"id": "687661", "url": "https://cs.wikipedia.org/wiki?curid=687661", "title": "Washington State Route 6", "text": "Washington State Route 6\n\nWashington State Route 6 je 83 kilometrů dlouhá státní silnice v okresech Pacific a Lewis v americkém státě Washington. Silnice vlastně spojuje U.S. Route 101 v Raymondu a Interstate 5 v Chehalisu. Kromě Raymondu a Chehalisu se na její cestě ještě nachází Pe Ell a Adna. Její historie se datuje až do roku 1913 a od roku 1964, kdy byla konečně přejmenována na SR 6, zde proběhly dvě menší rekonstrukce, další se plánuje.\n\nSilnice začíná na křižovatce s U.S. Route 101 v centru města Raymond jako Henkle Street. Nejprve běží souběžně s řekou Willapa a po chvíli se stáčí na jihovýchod, skrz Menlo, po kterém se stáčí na jih, kde projíždí Holcombem, než se opět stáčí na východ a poté projíždí už jen Lebamem a Francesem a přechází z okresu Pacific do okresu Lewis. Hned na začátku okresu Lewis se nachází pramen řeky Willapa ve Willapských vrších, kterými silnice projíždí před městem Pe Ell, kde se jmenuje 4th Avenue a překračuje řeku Chehalis. Na křižovatce s Main Street se silnice stáčí severním směrem a nese název Ocean Beach Highway než přijíždí do Doty, kde mění směr na východ kolem Dryadu a přes státní park Rainbow Falls. Silnice následuje řeku Chehalis a brzy se dostává do Adny, která už není daleko od konečné křižovatky. V Adně začíná silnice následovat železnici Puget Sound and Pacific Railroad a také opět překračuje řeku Chehalis. Před městem Chehalis překračuje řeku téhož jména ještě jednou, než se konečně dostává k diamantové křižovatce s Interstate 5, která je také jejím nejvytíženějším segmentem.\n"}
{"id": "687662", "url": "https://cs.wikipedia.org/wiki?curid=687662", "title": "MOL liga 2008/2009", "text": "MOL liga 2008/2009\n\nSezóna 2008/2009 byla 1. sezónou MOL ligy. Mistrem se stal tým HC Csikszereda.\n\n\n"}
{"id": "687663", "url": "https://cs.wikipedia.org/wiki?curid=687663", "title": "Rocknet aréna", "text": "Rocknet aréna\n\nRocknet aréna v Chomutově je krytá sportovní hala, která byla otevřena v dubnu roku 2011. Slouží hokejovému klubu Piráti Chomutov a nachází se v lokalitě Zadních Vinohrad. V roce 2013 byla pojmenována podle jednoho z generálních partnerů klubu SD ARÉNA. V červnu 2018 byla pronajata firmě Rocknet, podle které ponese až do roku 2023 jméno Rocknet aréna.\n\nKapacita arény je 5250 diváků. Objekt je tvořen hlavní halou s tribunami, šatnami a tréninkovou halou s kapacitou 100 diváků. Nad ledovou plochou visí světelná kostka se 4 led obrazovkami a jedním světelným prstencem. Pod tribunami se nacházejí bufety a toalety, v rozích stadionu jsou partyboxy a restaurace. V horních patrech arény nalezneme VIP zónu a skyboxy. V blízkosti arény se nachází multifunkční kino, fotbalový stadion, atletický stadion a aquapark. Aréna byla vystavěna s pomocí evropských dotací v rámci projektu IPRM Chomutov. Je postavena na místě areálu bývalých kasáren na Zadních Vinohradech a sídla 41. sektoru velení, řízení a průzkumu AČR.\n\nAréna byla otevřena exhibicí chomutovských veteránů vs. veteráni České republiky. První ostré utkání zde odehráli Piráti Chomutov 2. srpna 2011 s týmem HC Energie Karlovy Vary, které domácí vyhráli 3:2. Na tento den si i klub připravil akci s názvem hokejová rEVOLUCE, při které byly představeny po vzoru NHL nové dresy, logo a název. Zde byla započata nová éra chomutovského hokeje, která byla završena grandiózní oslavou postupu do extraligy v dubnu roku 2012, rok po otevření nové arény.\n\nSvoje domácí zápasy v Rocknet Aréně tady odehrává hokejový tým Piráti Chomutov.\n\n8 bufetů, restaurace, fanshop, toalety, partyboxy, dětský koutek, skyboxy.\n\nDo areálu je několik možností způsobu dopravy. Parkování přímo v areálu pojme několik stovek aut. Dále je možná doprava MHD. Do areálu se lze dostat i pěšky, a to cca 1–2 km z centra města.\n\n\n"}
{"id": "687664", "url": "https://cs.wikipedia.org/wiki?curid=687664", "title": "MOL liga 2009/2010", "text": "MOL liga 2009/2010\n\nSezóna 2009/2010 byla 2. sezónou MOL ligy. Mistrem se stal tým Budapešť Stars.\n\n\n\n\n"}
{"id": "687666", "url": "https://cs.wikipedia.org/wiki?curid=687666", "title": "Byl jednou jeden… objevitel", "text": "Byl jednou jeden… objevitel\n\nByl jednou jeden… objevitel (ve francouzském originále Il était une fois… les explorateurs) je francouzský vzdělávací animovaný televizní seriál premiérově vysílaný v letech 1996 až 1997, jež patří do řady seriálů \"Byl jednou jeden…\". Autorem námětu a režisérem seriálu je francouzský producent a scenárista Albert Barillé.\n\nDíly seriálu jsou věnovány příběhům objevitelů nových zemí a kontinentů v dějinách lidstva.\n\n\n\n"}
{"id": "687667", "url": "https://cs.wikipedia.org/wiki?curid=687667", "title": "Alaska Aces", "text": "Alaska Aces\n\nAlaska Aces byl profesionální americký klub ledního hokeje, který sídlil v Anchorage na Aljašce. V letech 2003–2017 působil v profesionální soutěži East Coast Hockey League. Aces ve své poslední sezóně v ECHL skončily v základní části. Své domácí zápasy odehrával v hale Sullivan Arena s kapacitou 6 290 diváků. Klubové barvy byly černá, polární modř, zelená, stříbrná a bílá.\n\nZanikl v roce 2017 přestěhováním do Portlandu v Maine, kde byl založen tým Maine Mariners.\n\nDennis Sorenson založil hokejový tým mužů v Anchorage, který byl pojmenován Anchorage Aces a tým soutěžil a dalším místním týmem Fairbanks Gold Kings. V sezóně 1989/90 hráli Aces 4 neoficiální zápasy. V sezóně 1990/91 vedl Keith Street tým Aces ve 22 zápasech většinou proti týmům pod organizací USA Hockey. V roce 1991 Aces vyhráli turnaj Senior Open Men's Championship.\n\nAces se připojili k lize Pacific Northwest Hockey League před sezónou 1991/92 a šest svých zápasů sehráli v Sullivan Areně v Anchorage a osm zápasů v Central Peninsula Sports Centru v Soldotně. Aces skončili v lize PNHL druzí. V sezóně 1992-93 přišel do týmu nový trenér Mike Ashley a ten přivedl tým k výsledkům 19-0-3 v základní části soutěže. Po následném turnaji skončili na druhém místě. Po sezóně Ashley odstoupil. Před sezónou 1993/94 převzal tým trenér Steve Gasparini a ten tým dovedl k výsledkům 22-1-9 v základní části. Celkově byli opět druzí.\n\nPo neúspěšném pokusu o založení nové ligy Pacific Rim Hockey League se Aces připojili k nové lize West Coast Hockey League před sezónou 1995-96 a hráli v ní do roku 2003. Po sezóně 1995/96 se stal jediným majitelem Aces Mike Cusack Jr.. V sezóně 1996/97 původně Aces neměli do playoff postoupit, ale po kontumovaném zápase Fresna Falcons, kteří porušili závazná pravidla ligy, se Aces do playoff nominovali. V sezóně 2000/01 přišel do týmu nový asistent trenéra Stirling Wright, který do týmu přivedl bývalé hráče NHL: brankáře Vincenta Riendeaua a křídelního útočníka Kevina Browna. Před sezónou 2001/02 byl Wright povýšen na místo generálního manažera a Wright poté zaměstnal na pozici hlavního trenéra bývalého hráče a trenéra NHL Butche Goringa a prodloužil smlouvu pouhým čtyřem hráčům z poslední sezóny. Aces podepsali smlouvu s pěti dalšími bývalými hráči NHL: obráncem Jimem Paekem, brankářem Scottem Baileym, křídelními útočníky Toddem Harkinsem a Danielem Goneauem a středním útočníkem Claytonem Beddoesem. Clayton Beddoes ukončil vrcholovou kariéru jen pár zápasů po začátku sezóny, kvůli zranění ramene. Aces začali s reklamní kampaní nazvanou \"Garantujeme vítěznou noc\", což znamenalo, že pokud tým prohrál, tak bylo fanouškům vráceno vstupné. Po nepodařené první části sezóny vyhodil z týmu majitel Mike Cusack hlavního trenéra Goringa a viceprezidenta pro finanční operace Lou Corletta. Generální manažer Wright poté jako nesouhlas podal rezignaci. Po Wrightově odchodu následovalo několik porážek klubu a začal masový odchod hráčů. Klub sám o sobě byl ziskový, ale ostatní Cusackovi podniky měli finanční problémy. V květnu 2002 vyhlásil Cusack a jeho firmy včetně hotelu v Anchorage a tým Anchorage Aces bankrot a byl vyhlášen konkurz. V červnu 2002 byl klub poskytnut k prodeji na internetové burze eBay. Cusack přijal nabídku Duncana Harrisona, což byl vlastník aljašské automobilové distribuční společnosti v Anchorage, ale konkurzní soudce prodej zrušil a prodal tým v konkurzu sedmičlenné skupině vedené Terry Parksem a Danem Coffeym.\n\nAces se připojili k lize ECHL před sezónou 2003/04 po fúzi lig West Coast Hockey League a East Coast Hockey League. Tým byl přejmenován na Alaska Aces a bylo představeno nové logo a nové dresy. Tým si získal pozornost v roce 2004, když podepsal smlouvu s hráčem NHL (která byla kvůli výluce na sezónu vynechána) Scottem Gomezem. V roce 2005 podepsali Aces spolupráci s týmem NHL St. Louis Blues a s týmem AHL Peoria Rivermen. V roce 2006 se Aces stali teprve druhým týmem historie, který dokázal v jedné sezóně vyhrát Brabham Cup i Kelly Cup, což se jim podařilo i v sezóně 2010/11.\n\n\nZdroj: \n\n\n\n"}
{"id": "687673", "url": "https://cs.wikipedia.org/wiki?curid=687673", "title": "MOL liga 2010/2011", "text": "MOL liga 2010/2011\n\nSezóna 2010/2011 byla 3. sezónou MOL ligy. Mistrem se stal tým SC Miercurea Ciuc.\n\n\n\n\n"}
{"id": "687676", "url": "https://cs.wikipedia.org/wiki?curid=687676", "title": "Lovci pokladů (film)", "text": "Lovci pokladů (film)\n\nLovci pokladů (v originálu \"National treasure\") je americký akční dobrodružný film režiséra Jona Turteltauba. Hlavního hrdinu Bena Gatese ztvárnil známý herec Nicolas Cage a jeho všehoschopného nepřítele Iana obsadil Sean Bean. Dále byli do filmu obsazeni herci Jon Voight, Justin Bartha a Diane Krugerová. Film se dočkal i pokračování nazvaného \"\".\n\nBenjemin Franklin Gates, je potomek rodiny Gatesů, jejíž osud je úzce spojen s bájným pokladem Svobodných zednářů, který před nimi vlastnili Templáři a předtím ještě další. Proto se Ben rozhodne tento poklad najít, i když jen málo lidí věří že opravdu existuje. Nakonec se ale najde muž- bohatý a elegantní Ian Howe, který financuje výpravu, která má najít dávno ztracenou loď Charlotte, na níž se údajně nachází klíč k nalezení pokladu. Tato loď je opravdu nalezena, ale Ben s Ianem se na ní rozhádají, protože klíč je na zadní straně Deklarace nezávislosti a všehoschopný Ian ji chce ukrást. Dojde k potyčce, při níž je Charlotte zničena a Ben s dalším členem výpravy, Railym Poolem, se zachrání jen s velkým štěstím- Ian by je klidně nechal zemřít. Oba se pak pokouší varovat ministerstvo i FBI, ale nikdo jim to, že má být Deklarace ukradena, nevěří, ani krásná doktorka Abygail Chaseová, která k ní má přístup a za níž jdou jako poslední. Ben, který tuší, že Ian by Deklaraci klidně zničil, se tedy s Railyho pomocí rozhodne odcizit tento dokument sám a tím jej ochránit. Využijí večera, kdy má být večírek pro zvané a ukrást Deklaraci nebude tak velký problém jako jindy, což ale tuší i Ian, takže se s Benem znovu setkají a Ben unikne jen taktak, ale i s Deklarací. Doktorce Chaseové je ale Ben, který by na večírku neměl být a přesto je, podezřelý a když se ozve alarm poté, co je zjištěno zmizení dokumentu, pochopí, že ji ukradl on a je do dobrodružství zapojena taky, protože ji na chvíli Ian unese a ona pochopí, že Ben s Railym od svého úmyslu najít poklad neustoupí a sama chce alespoň ochránit Deklaraci. Začíná tedy závod o nalezení pokladu s všehoschopným Ianem...\n\n\n"}
{"id": "687677", "url": "https://cs.wikipedia.org/wiki?curid=687677", "title": "Tomás de Berlanga", "text": "Tomás de Berlanga\n\nTómaso Berlanga, také Fray Tomás de Berlanga (1487, Berlanga de Duero, Soria, Španělsko - 8. srpna 1551, tamtéž) byl španělský biskup, cestovatel a objevitel ostrovů Galapágy. Po roce 1530 působil v Panamě jako čtvrtý biskup.\n\nNarodil se v Berlangu de Duero v provincii Soria ve Španělsku. V roce 1535 se plavil do Peru urovnat spor mezi Franciscem Pizarrem a jeho vojenskými vůdci po dobytí incké říše. Jeho loď se při plavbě dostala na volné moře, kde ji mořské proudy nesly stále na západ do Tichého oceánu. Dne 10. března 1535 přistál u neznámých ostrovů, které Berlanga nazval \"Islas Galapágos\". O objevu poslal zprávu císaři Svaté říše římské a králi Španělska Karlu V.\n"}
{"id": "687692", "url": "https://cs.wikipedia.org/wiki?curid=687692", "title": "Velebín Urbánek", "text": "Velebín Urbánek\n\nVelebín Augustin František Urbánek (28. července 1853 Moravské Budějovice – 26. září 1892 Praha) byl český hudební nakladatel a známý organizátor hudebních produkcí v Praze.\n\nAčkoliv sám nehrál na žádný nástroj, měl rád hudbu jako posluchač a brzy se spřátelil s mnoha skladateli a interprety. Dne 14. dubna 1880 vstoupil do Umělecké besedy. Od roku 1885 v jejím rámci pořádal sérii Populárních koncertů, které zprostředkovaly kvalitní hudbu širokému okruhu posluchačů za nízké vstupné. Podařilo se mu překonat nedůvěru starších členů Besedy a koncerty, na nichž vystoupili mimo jiné i Hans von Bülow nebo Petr Iljič Čajkovskij, se staly uměleckým i finančním úspěchem.\n\nByl aktivní i v Měšťanské besedě, kde zvýšil úroveň pořádaných zábav. V letech 1881–84 vydával časopis \"Dalibor\". Založil také Kalendář českých hudebníků. Na počátku 90. let organizoval koncerty Antonína Dvořáka před jeho odjezdem do USA; poslední z nich se konal 13. září 1892, dva týdny před Urbánkovou smrtí.\n\nUrbánek byl současníky uznávaný a obdivovaný jako organizátor, který byl schopen s pomocí svých kontaktů uspořádat — a v případě problémů i zachránit — koncert, banket, zábavu či jinou hudební produkci. Byl přátelský, houževnatý a pečlivý, ale netlačil se do popředí. Pomáhal také mladým talentům.\n\nZemřel náhle na zástavu srdce. Pohřben byl 28. září 1892 na Olšanských hřbitovech. Jeho nakladatelství po něm zdědil bratr František Augustin Urbánek.\n\n"}
{"id": "687696", "url": "https://cs.wikipedia.org/wiki?curid=687696", "title": "Feria (Badajoz)", "text": "Feria (Badajoz)\n\nFeria je španělské město situované v provincii Badajoz (autonomní společenství Extremadura).\n\nObec je vzdálena 20 km od Zafry a 60 km od města Badajoz. Patří do okresu Zafra - Río Bodión a soudního okresu Zafra.\n\nV roce 1834 se obec stává součástí soudního okresu Zafra. V roce 1842 čítala obec 550 usedlostí a 2 069 obyvatel.\n"}
{"id": "687702", "url": "https://cs.wikipedia.org/wiki?curid=687702", "title": "Fregenal de la Sierra", "text": "Fregenal de la Sierra\n\nFregenal de la Sierra je španělské město situované v provincii Badajoz (autonomní společenství Extremadura).\n\nObec je vzdálena 97 km od města Badajoz. Patří do okresu Sierra Suroeste a soudního okresu Fregenal de la Sierra. Obec leží v údolí pohoří Sierra Morena. Obcí prochází silnice EX-101, EX-201 a národní silnice N-435.\n\nV roce 1834 se obec stává součástí soudního okresu Fregenal de la Sierra. V roce 1842 čítala obec 1260 usedlostí a 4620 obyvatel.\n"}
{"id": "687704", "url": "https://cs.wikipedia.org/wiki?curid=687704", "title": "Henkjo ricuban", "text": "Henkjo ricuban\n\nHenkjo ricuban (), doslova přístroj pro výpočet poměru změny vzdálenosti, byl jeden z prostředků řízení palby na válečných lodích japonského císařského námořnictva ve dvacátých a třicátých letech 20. století. Sloužil k predikci vzdálenosti cíle pro nastavení náměru a odměru vlastních lodních kanónů, neboť změna vzdálenosti za časovou jednotku obecně není konstantní: například jestliže se loď a cíl k sobě přibližují, vzdálenost klesá, ale rozdíl vzdáleností je tím menší, čím jsou loď a cíl k sobě blíž. V okamžiku, kdy se míjí, se vzdálenost téměř nemění (rozdíl vzdáleností se blíží nule), až začne naopak narůstat, jak se loď a cíl začnou od sebe vzdalovat.\n\nSpolu s \"kjori tokei\" ( ~ vzdálenostní hodiny) doplňoval \"sokutekiban\" typu 13 a byl spolu s nimi instalován na \"sokuteki šo\" ( ~ plošina pro sledování cílů a řízení palby, zpravidla jedna z nejvýše umístěných platforem můstku).\n\nPrvní \"henkjo ricuban\", označený jako model A, sestrojila firma Aiči v Nagoji, zabývající se hodinami a elektromotory. Dalším vývojem z něj vznikl \"henkjo ricuban\" typu 11, který byl přijat do výzbroje císařského námořnictva v roce 1922 a následně používán až do příchodu \"sokutekiban\" typu 92 ve třicátých letech.\n\n\n\n"}
{"id": "687706", "url": "https://cs.wikipedia.org/wiki?curid=687706", "title": "Smrk Brewerův", "text": "Smrk Brewerův\n\nSmrk Brewerův (\"Picea breweriana\") je druh smrku původem ze Severní Ameriky. Byl pojmenován po americkém botanikovi Williamu Henry Brewerovi, který druh poprvé v přírodě našel.\n\nJedná se o strom, který dorůstá zpravidla do 40 m výšky a průměru kmene do 1,5 m (vzácně až 2 m). Dožívá se i více než 400 let.\nKoruna je kuželovitá. Borka je šedá až hnědá. Větve svěšené, větvičky jsou šedohnědé, jemně pýřité, tenké prodloužené a nápadně převislé . Pupeny jsou šedohnědé, 3-7 mm dlouhé, na špičce zaoblené. Jehlice jsou na průřezu zploštělé až trojhranné, 1,5-3 cm dlouhé, dosti tuhé, svrchu tmavozelené a bez průduchů, naspodu sivé se 2 pruhy průduchů, které jsou odděleny zeleným žebrem.\nSamičí šišky jsou za zralosti 6,5-12 (vzácně až 14) cm dlouhé, červenohnědé, šupiny vějířovité, 15-20 mm dlouhé a asi stejně široké, na vrcholu celokrajné až jemně zoubkované.\n\nSmrk Brewerův je endemitem hor Klamath Mountains na pomezí států Kalifornie a Oregon, nejvíce roste v horách Siskiyou Mountains, méně i v Marble Mountains, Salmon Mountains a Trinity Mountains (vše části Klamath Mountains).\n\nSmrk Brewerův roste v horách, které jsou silně ovlivněny Tichým oceánem. Proto jsou zde vysoké roční srážky, na západě areálu až 2800 mm ročně, na východě i trochu pod 1000 mm. Většina srážek ovšem spadne v zimním období, léta zde jsou suchá. Od západu k východu totiž narůstá kontinentalita klimatu: V západní části jsou průměrné lednové teploty +5 °C a červencové +11 °C, zatímco na východě to je -1 °C, respektive +20 °C.\n\nSmrk Brewerův může být jednou z dominant zdejších horských lesů, v jiných typech lesů je zas jen vtroušen. Často roste společně s jedlemi jako jedle nádherná (\"Abies magnifica\") nebo jedle ojíněná (\"Abies concolor\"), s duby jako \"Quercus sadleriana\" a \"Quercus vaccinifolia\", nebo to mohou být další druhy stromů: např. jedlovec Mertensův (\"Tsuga mertensiana\"), douglaska tisolistá (\"Pseudotsuga menziesii\"), cypřišek Lawsonův (\"Chamaecyparis lawsoniana\"), pazerav sbíhavý (\"Calocedrus deccurens\"), borovice těžká (\"Pinus ponderosa\"), borovice Lambertova (\"Pinus lambertiana\") aj.\n\n"}
{"id": "687707", "url": "https://cs.wikipedia.org/wiki?curid=687707", "title": "Fuenlabrada de los Montes", "text": "Fuenlabrada de los Montes\n\nFuenlabrada de los Montes je španělské město situované v provincii Badajoz (autonomní společenství Extremadura).\n\nObec je vzdálena 216 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Herrera del Duque. V roce 1842 čítala obec 270 usedlostí a 1 029 obyvatel.\n"}
{"id": "687710", "url": "https://cs.wikipedia.org/wiki?curid=687710", "title": "Fuente de Cantos", "text": "Fuente de Cantos\n\nFuente de Cantos je španělské město situované v provincii Badajoz (autonomní společenství Extremadura).\n\nObec je vzdálena 80 km od Méridy a 100 km od města Badajoz. Patří do okresu Tentudía a soudního okresu Zafra. Obec leží na římské cestě Vía de la Platě, dnešní národní silnici N-630, a na dálnici A-66.\n\nV roce 1842 čítala obec 1 178 usedlostí a 4 500 obyvatel.\n"}
{"id": "687717", "url": "https://cs.wikipedia.org/wiki?curid=687717", "title": "Koloman Haličský", "text": "Koloman Haličský\n\nKoloman Haličský ( \"Kálmán\", 1208 – 1241 Záhřeb) byl haličský kníže a slavonský vévoda z dynastie Arpádovců.\n\nByl mladším synem uherského krále Ondřeje II. a Gertrudy z rodu Andechsů.\nZdá se, že již roku 1214 byl oženěn se Salomenou, dcerou Leška Bílého, otcova soupeře o ovládnutí Haliče.\n\nMír dlouho nevydržel, Ondřej odebral Leškovi svěřená území, ten se spojil s novgorodským Mstislavem a společně napadli Halič. Roku 1219 se Mstislavovi dokonce podařilo Kolomana i s manželkou zajmout a jejich svoboda byla vykoupena sňatkem Kolomanova bratra Ondřeje s Helenou. Halič byla předána mladému Ondřejovi a Koloman se vrátil do Uher, kde mu otec svěřil vládu Slavonie, Chorvatska a Dalmácie.\n\nRoku 1241 vpadli do Uher Tataři, vedení chánem Bátúem, jemuž král Béla IV. odmítl složit slib poslušnosti. Koloman se připojil k bratrovu vojsku a společně s ním se utkal s nájezdníky na řece Sajó. V uherském vojsku vládlo přesvědčení, že Tataři ustoupí a nepřejdou most přes řeku a také se zde projevily rozpory mezi králem Bélou a nespokojenými magnáty. V okamžiku, kdy Tataři vypustili své šípy, se vojáci rozprchli na všechny strany a jediní, kdo se vzchopili k odporu, byl Koloman s templáři a vojskem arcibiskupa Ugrina.\n\nVelmistr templářů se svými rytíři v bitvě zahynul a Koloman společně s Ugrinem byli nuceni ustoupit.\nUhři byli na hlavu poraženi a přeživší se spasili útěkem. Koloman byl v bitvě těžce zraněn a na následky zranění poté v Záhřebu zemřel. Byl pochován v dominikánském klášteře v Ivaniči u Čazmy.\n"}
{"id": "687727", "url": "https://cs.wikipedia.org/wiki?curid=687727", "title": "Daphne du Maurier", "text": "Daphne du Maurier\n\nDaphne du Maurier (přechýleně \"Daphne du Maurierová\", 13. května 1907, Londýn – 19. dubna 1989, Kilmarth, Cornwall) byla anglická spisovatelka, autorka romantických napínavých románů a povídek, ve kterých často využívala detektivní zápletky a prvky gotického románu, hororu i fantastiky.\n\nDaphne du Maurier pocházela z umělecké rodiny (její otec Gerald du Maurier byl herec a producent a dědeček George du Maurier spisovatel a ilustrátor), vzdělání získala v Paříži a jako finančně nezávislá se věnovala cestování, plachtění a psaní veršů a povídek. Roku 1926 se po rodinné dovolené v Cornwallu rozhodla, že se zde usadí. Cornwall se pak stal místem, kam situovala děj většiny svých příběhů. \n\nSvůj první román, \"The Loving Spirit\" (Duch lásky), vydala roku 1931 a získala díky němu pozornost svého budoucího manžela, generála Fredericka Browninga. Provdala se za něho roku 1932 a měla s ním dvě dcery (Tessu a Flavii) a syna Christiana. Manželství však bylo prý občas velmi chladné, což mnozí životopisci přičítají autorčiným údajným sklonům k homosexualitě. Slávu jedné z nejznámějších spisovatelek 20. století jí pak přinesl pirátský román \"Jamaica Inn\" (1936, Hospoda Jamajka) a především pak psychologický román s detektivními prvky \"Rebecca\" (1938, česky jako Mrtvá a živá). Oba romány zfilmoval Alfred Hitchcock.\n\nDu Maurier je autorkou patnácti románů, tří divadelních her a několika sbírek povídek, z nichž nejznámější je hororový příběh \"The Birds\" (Ptáci) z roku 1952 rovněž zfilmovaný Alfredem Hitchcockem. Za své dílo získala celou řadu ocenění, roku 1952 se stala členkou \"Královské literární společnosti\" (Royal Society of Literature) a roku 1969 jí byl udělen Řád britského impéria (titul Dame Commander). Žila v ústraní v Cornwallu ve svém domě zvaném Kilmarth ležícím poblíž městečka Par, kam se přestěhovala po manželově smrti. Zde také roku 1989 zemřela a byl zde rozptýlen její popel.\n\n\n\n\n\n\n"}
{"id": "687729", "url": "https://cs.wikipedia.org/wiki?curid=687729", "title": "Denver Broncos", "text": "Denver Broncos\n\nDenver Broncos je profesionální klub amerického fotbalu, který sídlí v Denveru ve státě Colorado. V současné době je členem West Division (Západní divize) American Football Conference (AFC, Americké fotbalové konference) National Football League (NFL, Národní fotbalové ligy). Broncos vznikli v roce 1960 a byli zakládajícím členem American Football League, v roce 1970 se připojili k NFL. Tým ovládá trust Pata Bowlena. Domácí utkání hrají od roku 2001 na Sports Authority Field at Mile High, předchozích čtyřicet let hráli na Mile High Stadium.\n\nBěhem působení v AFL a prvních sedmi sezónách v NFL byli Broncos stěží konkurenceschopní, první kladnou sezónu v počtu vítězství zaznamenali až v roce 1973. Nicméně již o čtyři roky později se dostali do play-off a následně postoupili až do Super Bowlu XII. Od sezóny 1975 patří Broncos k nejúspěšnějším týmům; od tohoto roku zaznamenali pouze šest záporných sezón (více porážek jak vítězství), na druhou stranu získali osmkrát titul v konferenci AFC a třikrát trofej pro vítěze Super Bowlu. S osmi účastmi v Super Bowlu jsou aktuálně druzí v rámci celé NFL spolu s Dallas Cowboys a Pittsburgh Steelers, vedou New England Patriots s devíti starty. Na druhou stranu mají Broncos ze všech týmů nejvíc porážek v Super Bowlu (5). Pět hráčů Broncos je členy Síně slávy profesionálního amerického fotbalu: John Elway, Floyd Little, Gary Zimmerman, Shannon Sharpe a Terrell Davis.\n\nDenver Broncos byli založeni 14. srpna 1959 poté, co Bob Howsam získal licenci k provozování klubu v rámci nově založené American Football League. Broncos zvítězili v prvním utkání AFL všech dob, když 9. září 1960 porazili Boston Patriots 13:10. 5. srpna 1967 se pak stali prvním týmem AFL v historii, který porazil tým z NFL, v předsezónním přípravném utkání zdolali 13:7 Detroit Lions.\n\nV roce 1965 byli Broncos blízko k odchodu z Denveru, ale pak vlastnictví klubu převzala skupina místních obchodníků a rozhodla se tým přebudovat. Klíčovou postavou v tomto snažení byl Floyd Little, první hvězdný hráč Broncos, který přišel do klubu v roce 1967. Přesto se Broncos stali jediným týmem v desetileté historii AFL, který se ani jednou nedostal do finále soutěže, a který rovněž ani jednou nezaznamenal v jediné sezóně víc vítězství než porážek.\n\nV roce 1972 Broncos najali jako hlavního trenéra bývalého kouče Stanfordovy Univerzity Johna Ralstona. Ten byl o rok později vyhlášen trenérem konference AFC poté, co Denver dovedl k 7 vítězstvím, 5 porážkám, 2 remízám a první kladné sezóně v historii klubu. Během pětiletého působení u Broncos Ralston zaznamenal tři kladné sezóny, ale přestože klub v roce 1976 přivedl k devíti vítězstvím a pouze pěti porážkám, stejně se ani jednou nedostal do play-off. Během následující sezóny několik významných hráčů veřejně vyjádřilo svou nespokojenost s Ralstonem, což brzy vedlo k jeho rezignaci.\n\nNa jeho místo byl angažován Red Miller, dlouholetý trenér Offensive a Defensive line v různých týmech, a právě jeho zásluhou vznikla obávaná obrana „Orange Crush“ (podle populární oranžové limonády). Ve spolupráci se stárnoucím Quarterbackem Craigem Mortonem Broncos zaznamenali rekordní sezónu 1977, ve které dvanáctkrát zvítězili, pouze dvakrát prohráli a poprvé v historii klubu se dostali do play-off. Nakonec prošli až do Super Bowlu XII, ve kterém podlehli 10:27 Dallas Cowboys, Mortonově bývalému klubu.\n\nV roce 1981 prodal Gerald Phipps, majitel Broncos, klub kanadskému finančníkovi Edgaru Kaiserovi mladšímu. V roce 1984 se majitelem stal Pat Bowlen, který v roce 2004 svěřil vedení klubu rodinnému trustu. I nadále se podílel na každodenním chodu klubu, jenže pak musel v roce 2014 kvůli pokračující Alzheimerově chorobě předat vedení klubu Joe Ellisovi.\n\nKdyž se v roce 1981 připojil k Broncos Dan Reeves, stal se nejmladším trenérem a zároveň viceprezidentem v NFL. Jeho největším úspěchem bylo získání v roce 1983 Quarterbacka Johna Elwaye, který hrával univerzitní fotbal za Stanfordovu univerzitu. Elway byl původně draftován jako první hráč celkově týmem Baltimore Colts, po draftu nicméně prohlásil, že za Colts hrát nechce a místo toho bude hrát v Major League Baseball za New York Yankees, kterými byl také draftován. Broncos patřili mezi týmy, za které byl Elway ochotný hrát, a tak se Colts a Broncos domluvili na přestupu. Před Elwayovým příchodem měli Broncos během 24 sezón 23 různých startujících Quarterbacků.\n\nReeves a Elway během dvanáctileté spolupráce dovedli Broncos k šesti účastem v play-off, pěti divizním titulům v AFC West, třem titulům v konferenci AFC a třem účastem v Super Bowlu. Všechna tři utkání ovšem Broncos prohráli, v roce 1986 s New York Giants 20:39, o rok později s Washington Redskins 10:42 a v roce 1989 s San Francisco 49ers 10:55; poslední skóre je nejvyšší porážkou, jakou kdy jakýkoliv tým v Super Bowlu utrpěl. Poslední roky spolupráce dvojice Reeves-Elway byly poznamenána spory, protože Reeves v roce 1991 vyhodil Elwayova oblíbeného koordinátora ofenzívy Mikea Shanahana a převzal jeho povinnosti. Navíc Reeves draftoval mladého Quarterbacka Tommyho Maddoxe z Kalifornské univerzity namísto toho, aby draftoval Wide receivera, který by pomohl Elwayovi. Reeves byl propuštěn po sezóně 1992 a místo trenéra zaujal jeho chráněnec a přítel Wade Phillips, který předtím působil jako koordinátor defenzívy Broncos. Phillips byl propuštěn po průměrné sezóně 1994, ve které management cítil, že ztratil kontrolu nad týmem.\n\nV roce 1995 se vrátil Mike Shanahan, tentokrát jako hlavní trenér a jako první věc draftoval Running backa Terrella Davise. V sezoně 1996 se Broncos stali nejvýše nasazeným týmem v konferenci AFC poté, co v základní části zvítězili ve 13 zápasech a pouze třikrát prohráli, ovšem v AFC Divisional round je překvapivě vyřadili poměrem 27:30 Jacksonville Jaguars. V sezóně 1997 Elway a Davis dovedli Broncos k prvnímu vítězství v Super Bowlu, když zdolali obhájce titulu Green Bay Packers 31:24. Elway zkompletoval pouze 13 přihrávek z 22, nepřihrál ani na jeden touchdown a hodil jednu interception, zatímco Davis naběhal 157 yardů, připsal si rekordní 3 běhové touchdowny a byl jmenován Nejužitečnějším hráčem utkání. A to i přesto, že v utkání trpěl migrénou, kvůli které měl rozmazané vidění. O rok později Denver titul obhájil, když v Super Bowlu zdolal Atlantu Falcons 34:19, kterou tehdy vedl bývalý hlavní trenér Broncos Dan Reeves. Elway byl jmenován Nejužitečnějším hráčem utkání poté, co zkompletoval 18 přihrávek z 29 pro 336 yardů, a připsal si jeden touchdown a jednu interception.\n\nJohn Elway odešel do důchodu po sezoně 1998 a startujícím Quarterbackem se na další čtyři sezóny stal Brian Griese. Do play-off se tým pod jeho vedením dostal pouze v roce 2000, kdy vypadl v prvním kole s pozdějšími vítězi Super Bowlu Baltimore Ravens. Grieseho nahradil bývalý Quarterback Cardinals Jake Plummer a dvakrát za sebou dostal Denver do play-off, zde byli ovšem Broncos dvakrát rozdrceni Indianapolis Colts. O rok později byli Broncos po základní části nejlepší ze všech týmů v konferenci AFC a dokonce se jim v play-off podařilo porazit obhájce titulu New England Patriots, ve finále konference ale podlehli Pittsburgh Steelers 17:34. Na začátku sezóny 2006 držela Denver nad vodou především obrana a Plummer byl pro neuspokojivé výkony nahrazen nováčkem Jayem Cutlerem, do play-off se ovšem Broncos stejně nedostali.\n\nCutler jako startující Quarterback nedokázal tým protlačit do play-off ani v jedné ze dvou následujících sezón, což nakonec vedlo k odvolání trenéra Mikea Shanahana, který v Denveru strávil 14 sezón, a stal se nejdéle působícím a nejúspěšnějším koučem v historii klubu. Dva týdny po Shanahanově odvolání se novým hlavním trenérem stal bývalý koordinátor ofenzívy New England Patriots Josh McDaniels, o tři měsíce později byl získán z Chicaga Bears Quarterback Kyle Orton výměnou za Jaye Cutlera.\n\nPod McDanielsem a Ortonem Broncos překvapili drtivým nástupem do sezóny 2009, když zvítězili ve všech šesti úvodních utkáních, jenže pak uhráli z deseti zápasů pouze dvě vítězství a do play-off se nedostali. O rok později dokonce stanovili díky bilanci 4 vítězství, 12 porážek nový negativní rekord klubu. McDaniels byl ještě před koncem sezóny propuštěn a dočasným hlavním trenérem se stal trenér Running backů Eric Studesville, který pro poslední tři utkání dosadil na místo startujícího Quarterbacka nováčka Tima Tebowa, jehož si klub vybral v prvním kole Draftu NFL.\n\nPo sezóně 2010 povýšil Joe Ellis na prezidenta týmu, zatímco John Elway se vrátil jako výkonný viceprezident fotbalových operací. Tato dvojice následně najala jako nového hlavního trenéra Johna Foxe. Po špatném startu do sezóny 2011 a jediném vítězství z pěti utkání byl Kyle Orton definitivně nahrazen Timem Tebowem, který následně dovedl tým k osmi vítězstvím a stejnému počtu porážek, a první účasti Broncos v play-off od roku 2005.\n\nV březnu 2012 uzavřeli Broncos pětiletou smlouvu za 96 milionů dolarů s bývalým dlouholetým Quarterbackem Indianapolis Colts Peytonem Manningem, který vynechal celou sezónu 2011 kvůli několika operacím krku.To vedlo k tomu, že Broncos následně vyměnili nepotřebného Tima Tebowa do New York Jets. Základní část sezóny ukončil Denver jako nejlepší tým konference AFC s bilancí 13 vítězství a pouze 3 porážky, následně ovšem vypadl s budoucími šampiony Super Bowlu Baltimore Ravens 35:38 pod druhém prodloužení. O rok později Broncos svou bilanci zopakovali, a po zdolání San Diego Chargers a New England Patriots se dostali až do Super Bowlu XLVIII. Zde ovšem byli drtivě poraženi Seattle Seahawks 8:43, Peyton Manning byl alespoň jmenován Nejužitečnějším hráčem NFL a zároveň Ofenzivním hráčem roku.\n\nPřed začátkem sezony 2014 Broncos oznámili, že Pat Bowlen, majitel klubu od roku 1984, se vzdal kontroly nad týmem, aby mohl všechnu energii vložit do boje s Alzheimerovou nemocí. To vedlo k tomu, že prezident týmu Joe Ellis a generální manažer John Elway převzali kontrolu nad klubem. Denver ukončil základní část s dvanácti vítězstvími a čtyřmi porážkami, v AFC Divisional Play-off ovšem překvapivě prohrál s Indianapolis Colts 13:24. Druhý den po porážce se Broncos a hlavní trenér John Fox dohodli na ukončení spolupráce a o týden později byl jmenován novým trenérem Gary Kubiak, který v letech 1983 až 1991 působil jako náhradní Quarterback za Johnem Elwayem a v letech 1995 až 2005 jako koordinátor ofenzívy Broncos. Posílený Denver zopakoval bilancí z předchozí sezóny (12-4) a byl nasazen do play-off jako jednička v konferenci AFC, přestože Peyton Manning měl statisticky nejhorší sezónu od roku 1998 a některé zápasy odehrál jako startující hráč Brock Osweiler. V play-off už si Manning vzal svou pozici zpátky a dovedl svůj tým k vítězství nad Pittsburgh Steelers 23:16, poté nad New England Patriots 20:18 a v Super Bowlu L 24:10 nad Carolinou Panthers.\n\nDenver Broncos mají tři rivaly v AFC West - Kansas City Chiefs, Los Angeles Chargers a Oakland Raiders. Všechny tři týmy, spolu s Broncos, byly zakládajícími členy American Football League (AFL), zároveň byli všichni v divizi AFL Western. V té době (1960-1969) ovšem byli Broncos stěží konkurenceschopní a tak měli se svými divizními soupeři bilanci 10 vítězství, 45 porážek a 1 remíza.\n\nBroncos sehráli s Chiefs několik památných zápasů, především pak v době, kdy byl startujícím Quarterbackem Denveru John Elway, tedy v letech 1983 až 1998. Broncos porazili Chiefs na jejich stadionu Arrowhead Stadium v druhém kole play-off roku 1997 při cestě k ziskání prvního Super Bowlu, na druhou stranu Chiefs mají lepší vzájemnou bilanci v poměru 59–55, včetně zápasů ve vyřazovací části.\n\nRivalita započala v sezóně 1977, když ve finále konference AFC Broncos porazili úřadující šampiony Raiders 20:17. Následně opět vzrostla v polovině 90. let, když se v roce 1995 hlavním trenérem Broncos stal Mike Shanahan, jenž předtím v sezóně 1988 vedl právě Raiders. Ve vzájemných zápasech jsou úspěšnější Raiders s bilancí 62–51–2.\n\nNa rozdíl od Chiefs a Raiders mají Broncos s Chargers pozitivní bilanci 64–50–1. Během sezóny 2012 se Broncos povedl jeden z největších obratů v historii amerického fotbalu, když na hřišti Chargers pod vedením Peytona Manninga zvrátili poločasovou ztrátu 0:24 na konečných 35:24. Poprvé se oba týmy v play-off střetly 12. ledna 2014 a denverští zvítězili 24:17.\n\nBroncos a Seahawks pojí stará rivalita ještě z let 1977 až 2001, kdy Seahawks působili v konferenci AFC West. Během 25 sezón zvítězili Broncos 32krát, Seahawks pouze 18krát. Od ročníku 2002 se oba týmy utkaly čtyřikrát, včetně Super Bowlu XLVIII, ve kterém zvítězil Seattle 8:43.\n\nKromě divizních rivalů zmíněných výše mají Broncos rovněž další tři rivaly mimo svou divizi: Cleveland Browns, Pittsburgh Steelers a New England Patriots.\n\nBroncos měli krátké období rivality s Browns, které vzešlo ze tří finále konference AFC v rozmezí let 1986 až 1989. V roce 1986 dovedl Quarterback Broncos John Elway posledním drivem v základní hrací době svůj tým k vyrovnání skóre, Denver následně vyhrál v prodloužení 23:20. O rok později se oba týmy ve stejné fázi soutěže potkaly znovu, tentokrát na Mile High Stadium. Broncos vedli těsně před koncem 38:31, ovšem Quarterback Browns Bernie Kosar dovedl svůj tým do endzóny soupeře. Jenže Running back Earnest Byner neudržel míč, který mu vyrazil Safety Broncos Jeremiah Castille, a byť Browns o chvíli později skórovali safety za 2 body, z vítězství se opět radovali Broncos v poměru 38:33. Zápas v sezóně 1990 byl nejjednoznačnější, Broncos na Mile High Stadium snadno zvítězili 37:21. Zajímavostí je, že Broncos nedokázali ani jedno ze tří vítězství nad Browns dotáhnout až k zisku Super Bowlu.\n\nDo konce sezóny 2015 se Broncos střetli se Steelers v play-off hned osmkrát, nejvíc ze všech týmů v NFL, přičemž Broncos mají aktivní bilanci 5 vítězství a 3 porážky. Pravděpodobně nejzajímavější zápas se odehrál ve finále konference AFC v roce 1997, kdy Broncos na Three Rivers Stadium porazili domácí Steelers 24:21 při cestě za ziskem Super Bowlu XXXII. O osm let později Steelers vrátili úder, když ve finále konference AFC na Sports Authority Field at Mile High porazili domácí Broncos 17:34 v cestě za ziskem Super Bowlu XL. Poslední dvě střetnutí vyzněla pro Broncos: v sezóně 2011 dovedl Quarterback Tim Tebow Denver k vítězství 29:23 v prodloužení, v ročníku 2015 v cestě za ziskem Super Bowlu L zvítězili 23:16.\n\nBroncos a Patriots se v AFL v letech 1960 až 1969 střetli dvakrát, přičemž 9. září 1960 odehráli první zápas AFL všech dob. Od roku 1995 se velmi často střetávali v základní části, včetně devíti sezón v řadě za sebou v letech 1995 až 2003. Do konce sezóny 2015 se pětkrát utkali v play-off, Patriots zvítězili pouze jedinkrát. První střetnutí nastalo v sezóně 1987 a rovněž se jednalo o první vítězství v play-off utkání pro Johna Elwaye. Jediné vítězství Patriots přišlo v ročníku 2011 při skóre 10:45. Rivalita byl později posílena příchodem Quarterbacka Peytona Manninga, který se s Quarterbackem Patriots Tomem Bradym dlouhodobě přetahoval o pozici nejlepšího hráče NFL až do doby, než Manning po sezóně 2015 ukončil kariéru. A přestože byl v zápasech základní části úspěšnější Brady (zvítězil v devíti z dvanácti zápasů), v play-off utkáních tomu bylo naopak (tři z pěti střetnutí vyhrál Manning), včetně toho posledního, ve kterém Broncos ve finále konference AFC 2015 zdolali patriots 20:18.\n\nKdyž Broncos debutovali v AFL v roce 1960, jejich originální uniformy upoutaly stejnou pozornost jako jejich hra na poli. Žluté a hnědé dresy kombinovali s hnědými helmami, hnědými kalhoty a svisle pruhovanými ponožkami. O dva roky později tým odhalil nové logo, ve kterém hráč amerického fotbalu v tehdejším dresu Broncos seděl na vzpínajícím se koni, a rovněž se změnili týmové barvy na oranžovou, královskou modrou a bílou. Uniformy ze sezóny 1962 tvořili bílé kalhoty, oranžové helmy, a bílé nebo oranžové dresy.\n\nV roce 1968 představili Broncos nové logo, ve kterém bílý kůň vyskakoval z oranžového písmene D. Barva helmy byla změněna na královskou modrou a na rukávech dresů přibyl úzký bílý proužek. V letech 1969 až 1971, a pak opět v letech 1978 a 1979 používal tým jako hlavní uniformy oranžové kalhoty a bílé dresy. V roce 1994, když NFL slavila 75 let od svého založení, představili Broncos retro dresy z roku 1960: v utkání třetího týdne proti Oakland Raiders a následující týden na hřišti Buffala Bills.\n\nV roe 1997 Broncos radikálně změnili logo i uniformy, a tento nový design používá klub dodnes. Kárlovskou modrou nahradila tmavší námořnická modrá. Logo tvoří bílý kůň z profilu s oranžovou hřívou, jehož inspirací se stal populární živý maskot Broncos, kůň Thunder. Jako hlavní uniformy začal Denver používat dresy v barvě námořnické modré a bílé kalhoty, přičemž obě části spojoval po stranách oranžový pruh, stejnou barvu měl i límeček. Čísla na přední i zadní straně dresu, a rovněž na náramenících, byla bílá. Tyto uniformy fanoušci i tisk nesnášeli, ale jen to chvíle, kdy v nich Broncos v té samé sezóně nezískali první Super Bowl v historii klubu. Tyto modré dresy sloužily jako hlavní varianta týmu až do sezóny 2011.\n\nOd začátku sezóny 2012 se hlavními uniformami staly oranžové dresy a bílé kalhoty, které tým využíval v letech 2002 až 2011 jako třetí alternativu. Dosavadní hlavní, kompletně modré uniformy se staly až třetí variantou. Hlavním důvodem těchto změn byli fanoušci, kteří tlačili Broncos k návratu k oranžové barvě. Nicméně Denver používá modré dresy v domácích zápasech alespoň jednou do roka, s výjimkou roku 2013, kdy ho použil v utkání na hřišti Dallas Cowboys.\n\nV sezóně 2016 Broncos odhalili nové dresy v rámci akce \"NFL Color Rush\", které následně použili 13. října 2016 v utkání \"Thursday Night Football\" proti San Diego Chargers. Uniforma se skládala z kompletně oranžových dresů, kalhot i ponožek. Čísla na dresu byla bílá, pruhy na rukávech a pso tranách kalhot měly modro-bílo-modru kombinaci. NFL sice v sezóně 2013 zavedla povinnost pro všechny týmy mít pouze jednu barevnou variantu přileb, nicméně v tomto případě udělala výjimku a a na stranách helmy se tak objevilo staré logo Broncos z roku 1968, ve které bílý kůň vyskakuje z oranžového písmene D.\n\nVětšinu času ve své historii hráli Denver Broncos na stadionu Mile High Stadium. Během působení v AFL hráli občas také na Hilltop Stadium patřící University of Denver, včetně prvního vítězství nad týmem z NFL: 5. srpna 1967 porazili Detroit Lions. V roce 2001 se Broncos přestěhovali na stadion Invesco Field at Mile High, který byl vybudován hned Mile High Stadium, jenž byl následně zbourán. Před sezónou 2011 koupil výrobce sportovních potřeb Sports Authority práva na pojmenování stadionu a od té doby se tedy jmenuje Sports Authority Field at Mile High. Nicméně v létě 2016 společnost Sports Authority zbankrotovala a Broncos od té doby hledají nové sponzora názvu stadionu. Mezitím v letech 2012 a 2013 prošel stadion drobnou rekonstrukcí v hodnotě 30 milionů dolarů, která mimo jiné zahrnovala instalaci nové obrazovky v jižním sektoru.\n\nJedním z hlavních důvodů úspěšnosti na domácím stadionu je vysoká nadmořská výška. Jak už název napovídá, hřiště se nachází přesně ve výšce jedné míle nad úrovní mořské hladiny (1 609 metrů), kde je nižší obsah kyslíku. Denver tak měl nejlepší bilanci v domácích zápasech z celé v NFL letech 1974 až 2006 (191 vítězství, 65 porážek a 1 remíza). Klub vyprodal všechny domácí zápasy (včetně play-off) od sloučení AFL a NFL v roce 1970, s výjimkou dvou utkání během stávky v roce 1987. Mile High Stadium byl rovněž jeden z nejhlasitějších stadiónů v NFL, protože tribuny neměli betonové podlahy, nýbrž ocelové, větší hluk pak dával domácím výhodu proti soupeřům. Za více jak půl století existence klubu, tedy ve více jak 400 zápasech, nevyšli Broncos ani jednou v domácím prostředí naprázdno, pokaždé skórovali nějaké body.\n\nTréninkové prostory klubu, UCHealth Training Center, se nacházejí ve čtvrti Dove Valley na předměstí Denveru. Na 13,5 akrech pozemků leží tři hřiště pro americký fotbal, plně vybavená posilovna, kanceláře pro vedení klubu a jídlena.\n\n\nBroncos mají kruh slávy na úrovni pátého patra vnější fasády stadionu Sports Authority Field at Mile High a zahrnuje tyto osoby:\nHráči draftovaní v prvním kole za posledních deset sezón:\n\n"}
{"id": "687732", "url": "https://cs.wikipedia.org/wiki?curid=687732", "title": "František Pospíšil (etnograf)", "text": "František Pospíšil (etnograf)\n\nFrantišek Pospíšil (5. června 1885 Skaštice u Kroměříže – 24. dubna 1958 Bolešov u Ilavy, Slovensko) byl český i moravský etnograf a muzejník.\n\nNarodil se 5. června 1885 ve Skašticích manželům Ignáci a Antonii Pospíšilovým. František nejdříve ve Skašticích navštěvoval obecnou školu a později kroměřížské gymnázium, které ukončil 21. července 1904 maturitou. Po maturitě v témže roce začal navštěvovat Bohosloveckou fakultu vídeňské univerzity obor teologii, kde ale pobyl pouze rok, a tak studium nedokončil. Hned na to ale nastoupil na filosofickou fakultu Karlo-Ferdinandovy univerzity v Praze na obor češtinu a němčinu. Zde studium ukončil státní zkouškou z němčiny v roce 1912 (z češtiny ji měl už o 4 roky dříve) a o pět let později byl promován na doktora filosofie.\n\nOd září 1910 začal vyučovat na hospodářské škole v Přerově, pak v roce 1915 nastoupil na vojenskou službu u 13. střeleckého pluku v Olomouci, posléze byl převelen jako rentgenolog a radiolog do záložní nemocnice na Novém městě v Olomouci. V roce 1917 se ještě na 3 roky vrátil do školy. Poté byl ale přeložen zemským výborem do Moravského zemského muzea, kde zůstal od roku 1923 trvale. Zde se ujal funkce kurátora etnografického oddělení, díky které mohl podniknout své studijní cesty do zahraničí.\n\nPrvní fotografické pokusy udělal ještě před první světovou válkou. Po konzultacích a povzbuzení, kterého se mu dostalo od Josefa Klvani, se věnoval fotografické dokumentaci velmi intenzivně. Fotografoval etnické menšiny (německé enklávy na Vyškovsku, Jihlavsku a Znojemsku, moravské Charváty) poutě (svatý Antonínek u Blatnice), dětské hry, folklórní slavnosti a mečové tance. Ty dokumentoval rovněž filmovým záznamem a to nejen na území Československa, ale též v Baskicku (San Sebastian), Chorvatsku (ostrov Korčula), v Anglii a v Rusku.\n\nPospíšilovy fotografie mají ale dva negativní aspekty. Pořídil veliké množství fotografií, jejichž technická i umělecká kvalita je ale často problematická. Druhou těžkostí je fakt, že Pospíšil své fotografie nedostatečně popisoval, takže u nich neznáme datum a místo pořízení, což značně snižuje jejich dokumentární hodnotu.\n\nVe třicátých letech spolupracoval s fotografem Antonínem Blažkem. Jeho národopisné fotografie jsou uloženy ve sbírkách Etnografického ústavu Moravského zemského muzea v Brně.\n\nV roce 1920 si František Pospíšil vzal za ženu Marii Červinkovou (1899–1982), známější pod přezdívkou Šári, v Kapli sv. Antonína Paduánského na Blatnické hoře.\n\nFrantišek Pospíšil se stal v etnografii a muzejnictví velice významným díky využívání moderní záznamové techniky při své badatelské a výzkumné činnosti. Pořizoval zvukové záznamy na fonograf, natáčel na kameru, ale i fotografoval a k daným fotografiím dělal podrobné popisky. Mezi jeho nejdůležitější výzkumy patří studium Moravských Charvátů na Mikulovsku – zvukové zaznamenávání jejich písní a řeči. Výzkum mečových tanců – dokumentoval je prostřednictvím fotografií a filmových záznamů, a tím o nich zachoval povědomí dalším generacím. Studium jihozápadních indiánských kmenů se zachovalou původní kulturou – jednalo se o tzv. Pueblany (indiáni Hopi, Zuni, Tewa), Navahy a Apače.\n\nByl mu udělen jugoslávský řád sv. Sávy IV. třídy (důstojník) za výzkumnou činnost balkánských zbrojných tanců.\n\n\n\n"}
{"id": "687734", "url": "https://cs.wikipedia.org/wiki?curid=687734", "title": "Přírodní park Vizovické vrchy", "text": "Přírodní park Vizovické vrchy\n\nPřírodní park Vizovické vrchy se rozkládá v jižním okraji Vizovic v okrese Zlín. Jeho západní okraj sousedí s přírodním parkem Želechovické paseky. Rozloha přírodního parku je 13 300 ha. Přírodní park je oblast se souvislým zalesněním (většinu porostu tvoří smrkové monokultury), část krajiny je osídlena a hospodářsky využívána. Lokálně jsou zachované nepříliš rozsáhlé lesy s listnatými stromy, jako jsou břízy, habry a osiky. Na území přírodního parku roste např. černohlávek dřípatý (\"Prunella laciniata\") a hořec brvitý (\"Gentianopsis ciliata\").\n\nV nižších polohách v krajině převažují hospodářsky využívaná místa jako sady, pole, louky a nedílnou součástí jsou i kamenné hráze, které tvoří přírodní prostředí pro mnoho druhů rostlin i živočichů.\n\nNa území přírodního parku se nachází tři přírodní památky:\n"}
{"id": "687741", "url": "https://cs.wikipedia.org/wiki?curid=687741", "title": "Gregory H. Johnson", "text": "Gregory H. Johnson\n\nGregory Harold Johnson (* 12. května 1962 v South Ruislip, Middlesex, Spojené království) je americký zkušební pilot a od roku 1998 astronaut NASA. V roce 2008 se zúčastnil jako pilot montážní mise STS-123 na Mezinárodní vesmírné stanici (ISS). Podruhé se do vesmíru dostal v roce 2011 při letu STS-134 k ISS. \n\nGregory Johnson se narodil 12. května 1962 v South Ruislip na okraji Londýna ve Spojeném království. V roce 1980 dokončil střední školu Park Hills High School ve Fairborn v Ohiu. V roce 1984 získal po studiu na U.S. Air Force Academy titul Bc. v oboru aerokosmické inženýrství. Roku 1985 po studiu na Kolumbijské univerzitě získal titul Master of Science. O dvacet let později ještě vystudoval na Texaské univerzitě v Austinu marketing a management.\n\nOženil se s Cari Harbaughovou a mají spolu tři děti.\n\nKariéru v armádě zahájil v roce 1984, kdy se dostal k letectvu Spojených států, o dva roky později sloužil jako instruktážní pilot na letecké základně Reese AFB v Texasu na proudovém cvičném letounu T-38 Talon. V roce 1989 byl převelen do Seymour Johnson AFB v Severní Karolíně, kde působil jako stíhací pilot na F-15E Eagle. Při operaci Pouštní bouře uskutečnil 34 bojových letů a po skončení války v Zálivu ještě 27 letů v rámci podpůrných misí. V roce 1994 se stal zkušebním pilotem, specializoval se na stroje F-15 Eagle. Nalétal více než 4000 hodin.\n\nDo oddílu astronautů NASA byl vybrán 4. června 1998 a následně prodělal astronautický výcvik, který dokončil v roce 2000. Byl členem podpůrného týmu misí STS-100 a STS-108, týmu zkoumajícího vliv odpadávání pěny z nádrže ET na havárii raketoplánu Columbia.\n\nDo vesmíru se poprvé dostal v roce 2008. Mise STS-123 raketoplánu Endeavour dopravila k Mezinárodní vesmírné stanici japonský experimentální logistický modul ELM-PS a kanadský manipulátor SPDM. Gregory Johnson působil v posádce jako pilot, při výstupech astronautů do vesmíru obsluhoval robotické paže raketoplánu i stanice. Ve vesmíru na této misi strávil 15 dní a 18 hodin.\n\nDne 16. května 2011 odstartoval Gregory Johnson jako pilot na svou druhou misi do vesmíru. Raketoplán Endeavour (STS-134) dopravil k ISS spektrometr AMS-02 () a nehermetizovanou plošinu ELC-3. Let trval 15 dní, 17 hodin a 38 minut, raketoplán se ze své historicky poslední mise vrátil na Kennedyho vesmírné středisko 1. června 2011.\n"}
{"id": "687748", "url": "https://cs.wikipedia.org/wiki?curid=687748", "title": "Round Hill (okres Loudoun, Virginie)", "text": "Round Hill (okres Loudoun, Virginie)\n\nRound Hill je město v okrese Loudoun na severu amerického státu Virginie. V roce 2000 mělo 500 obyvatel. Rozloha je 0,5 km², vše z toho souš.\n\nRound Hill byl začleněn 5. února 1900. Předtím, v rozmezí let 1874–1900 bylo město konečnou stanicí Washingtonské a Ohijské železniční tratě, pozdější Washington and Old Dominion Railroad. Železnice umožnila zemědělcům dovážet své zboží do Washingtonu a obyvatelům hlavního města naopak cestovat za přírodou do okolního venkova. Mnoho starých městských domů byly původně penziony, hostince a bary, kam lidé zamířili po příjezdu do města. Městská poloha byla považována za praktickou, jelikož ležela blízko řeky Shenandoah (11,3 km), národního parku Shenandoah (48,3 km), Appalačské stezky (6,4 km), Harpers Ferry (24,1 km), kanálu Chesapeake and Ohio (19,3 km) a zpevněné (bývalé železniční) stezky Washington and Old Dominion (4,8 km). V nedávných letech bylo město obklopeno rychle rostoucími předměstími Washingtonu, ve kterých se zabydleli tisíce lidí, a to hned vedle Round Hillu. Městská vodovodní a kanalizační síť je zhusta využívána těmito novými sousedy.\n\nPodle sčítání lidu z roku 2000 zde žilo 500 obyvatel, 139 rodin a bylo zde 173 domácností. Celkový počet domů 177. Hustota osídlení byla 1000 ob./km².\nRasové rozdělení bylo následující:\nHispánců bez ohledu na rasu bylo 1,40 % populace.\nZ celkového počtu 173 domácností jich 42,2 % mělo dítě mladší 18 let, 65,3 % byly páry žijící spolu, 12,1 % domácností bylo s ženskou hlavou rodiny bez přítomnosti manžela a 19,1 % domácností nebylo obýváno rodinami. 15,6 % všech domácností tvořili jednotlivci a 4,6 % lidé starší 65 let, kteří žili sami. Na průměrnou domácnost vycházelo 2,89 členů a na průměrnou rodinu 3,22 členů.\n31,4 % populace mělo méně než 18 let, 60,8 % bylo ve věku 18-64, 7,8 % bylo 65 let a více. Průměrný věk 36 let.Medián příjmů na domácnost činil 58 929 dolarů, na rodinu 62 361 dolarů, u mužů to bylo 41 375 dolarů na hlavu a u žen 33 304 dolarů. Příjem na hlavu byl 24 925 dolarů. Pod hranicí chudoby žilo 5,4 % domácností a 4,2 % rodin, 3,5 % mladších 18 let a 15,7 % nad 64 let.\n\nRound Hill nemá žádné veřejné školy uvnitř svých hranic, avšak základní škola Round Hill se nachází těsně vedle; v červnu 2007 v ní bylo zapsáno 575 studentů. Středoškoláci patří pod Systém veřejných škol okresu Loudoun, lterá zahrnuje i střední školu Woodgrove v Purcellvillu.\nPolicejní ochrana je poskytována oddělením šerifa pro okres Loudoun. Protipožární a záchranná služba zase Round Hillským dobrovolnickým požárním sborem číslo 4. Mužstvo požárního sboru a záchranného družstva je ještě navíc doplňováno lidmi z požárního a záchranného oddělení okresu Loudoun dvacet čtyři hodin denně sedm dní v týdnu.\nMěsto spravuje vlastní vodovodní a kanalizační systém.\n\nWashington Post, Washington Times a Winchester Star vychází denně, Loudoun Times–Mirror týdně. Navíc ještě občané dostávají zadarmo jednou týdně Leesburg Today, Blue Ridge Leader a Purcellville Gazette, jež obsahují většinou reklamy a inzeráty.\n\nVe městě jsou čtyři kostely – baptistické kostely Round Hill a Mount Zion, metodistický kostel a Bible Church.\n\n"}
{"id": "687758", "url": "https://cs.wikipedia.org/wiki?curid=687758", "title": "Krasko", "text": "Krasko\n\nPříjmení Krasko nosí více různých osobností:\n\n\n"}
{"id": "687764", "url": "https://cs.wikipedia.org/wiki?curid=687764", "title": "Teologický konvikt Olomouc", "text": "Teologický konvikt Olomouc\n\nTeologický konvikt Olomouc je zařízení České biskupské konference, ve kterém probíhá jednoroční příprava kandidátů na vstup do některého ze dvou kněžských seminářů v České republice a studium teologie. \n\nVznikl v roce 2002 a navazuje na obdobnou instituci, která existovala v letech 1990 až 2002 v Litoměřicích. Příprava v teologickém konviktu spočívá zejména v lidské, intelektuální a duchovní formaci kandidátů, jakož i v doplňování jejich jazykových znalostí.\n\nOd roku 2002 do roku 2019 byl ředitelem konviktu Alfréd Volný. Od školního roku 2019/2020 ho nahradil Jiří Kupka. \n\nSpirituálem byl nejprve Jan Linhart, jehož v roce 2013 nahradil Petr Vrbacký.\n"}
{"id": "687765", "url": "https://cs.wikipedia.org/wiki?curid=687765", "title": "František Kufa", "text": "František Kufa\n\nFrantišek Kufa (* 29. září 1962, Třinec) je český římskokatolický kněz, který působil v letech 1996 až 2002 jako generální vikář ostravsko-opavské diecéze.\n\nDětství prožil v Jablunkově spolu se třemi staršími sourozenci. V roce 1986 dokončil studium teologie na Cyrilometodějské bohoslovecké fakultě v Litoměřicích a 28. června 1986 byl v olomoucké katedrále svatého Václava vysvěcen na kněze. Poté se stal farním vikářem v Havířově, od roku 1991 působil jako farář nejprve v Ryžovišti a od roku 1992 v Hati. V letech 1994 až 1996 absolvoval postgraduální studium na Katolické univerzitě v Lublinu. Po vzniku ostravsko-opavské diecéze byl 2. září 1996 jmenován jejím prvním generálním vikářem a tento úřad zastával až do 30. června 2002. Následně působil jako farář v Ostravě a od roku 2003 až do současnosti je spirituálem Charity Ostrava.\n\n"}
{"id": "687771", "url": "https://cs.wikipedia.org/wiki?curid=687771", "title": "Tramvajová smyčka Podbaba", "text": "Tramvajová smyčka Podbaba\n\nTramvajová smyčka Podbaba na pomezí pražských čtvrtí Bubenče a Dejvic byla zprovozněna roku 1947 a zrušena v roce 2011. Byla dvoukolejná, protisměrná.\n\nSmyčka ležela na bývalém náměstí Družby obklopena Terronskou ulicí v blízkosti hotelu International (hotel Crowne Plaza Prague či Družba). Tramvajová trať do smyčky přicházela ulicí Jugoslávských partyzánů, na jejímž konci překonávala Čínskou ulici. Po úrovňovém křížení se pravá traťová kolej rozdělila na rozjezdové výhybce na vnější a vnitřní kolej. Vnější kolej byla projížděna levotočivě, vnitřní pravotočivě. Po objetí smyčky se obě koleje na sjezdové výhybce opět spojily do jedné traťové a pokračovaly do centra.\n\nPřed vjezdem do smyčky byla ještě předjízdná kolej, která se oddělovala od pravé traťové koleje přibližně 200 metrů před smyčkou samotnou, vedla s ní paralelně a po cca 100 metrech na sjezdové výhybce opět připojila, překonala silniční přejezd a vstoupila do smyčky.\n\nPoslední pravidelná linka ze smyčky vyjela v 0.26 dne 16. května 2011, jednalo se o přejezdové pořadí linky 8 na linku 51. Počínaje dopolednem téhož dne začala být smyčka postupně snášena. Po úplném zrušení byla smyčka nahrazena dvojicí kolejí s nácestnými zastávkami Zelená, které jsou umístěny v prostoru bývalé předjízdné koleje (tedy v odlišném umístění od provizorních).\n\n\n"}
{"id": "687772", "url": "https://cs.wikipedia.org/wiki?curid=687772", "title": "Sucharda", "text": "Sucharda\n\nSucharda nebo Suchardová může znamenat:\n\n"}
{"id": "687775", "url": "https://cs.wikipedia.org/wiki?curid=687775", "title": "Poly Styrene", "text": "Poly Styrene\n\nPoly Styrene (* jako Marianne Joan Elliott-Said; 3. července 1957, Bromley, Kent, Anglie, UK – 25. dubna 2011, Sussex, Anglie, UK) byla anglická punk rocková zpěvačka a skladatelka, členka skupiny X-Ray Spex. Poly Styrene zemřela na karcinom prsu ve věku 53 let.\n\n"}
{"id": "687777", "url": "https://cs.wikipedia.org/wiki?curid=687777", "title": "Herman Hupfeld", "text": "Herman Hupfeld\n\nHerman Hupfeld (1. února 1894 - 8. června 1951) byl americký hudební skladatel, nejvíce známý pro své skladby „As Time Goes By“ z roku 1931 a Let's Put Out the Lights (and Go to Sleep) z roku 1932. První zmíněnou skladbu předělala také americká blues rocková hudební skupina ZZ Top na svém albu Mescalero z roku 2003.\n"}
{"id": "687778", "url": "https://cs.wikipedia.org/wiki?curid=687778", "title": "David Jackson", "text": "David Jackson\n\nDavid Jackson (* jako David Nicholas George Jackson, 15. dubna 1947, Stamford, Lincolnshire), též známý jako Jaxon, je britský art rockový a progresivně rockový saxofonista, flétnista a skladatel, nejvíce známý pro svoji spolupráci se skupinou Van der Graaf Generator.\n\n"}
{"id": "687780", "url": "https://cs.wikipedia.org/wiki?curid=687780", "title": "Jedle sibiřská", "text": "Jedle sibiřská\n\nJedle sibiřská (\"Abies sibirica\") je jehličnatý strom, přirozeně rostoucí v tajze na východ od řeky Volhy a na jih od 67°40' severní šířky na Sibiři - v Turkestánu, severovýchodním Sin-ťiangu, v Mongolsku a Chej-lung-ťiangu. Má měkké, ploché a silně vonné jehličí.\n\n\n\nStálezelený, jehličnatý, rychle rostoucí (více než 30 cm za rok, více než 4,5 m za 10 let) strom, dorůstající 35 m a dožívající se vzácně kolem 200 let (časté poškození dřeva houbovými chorobami snižuje dosažený maximální věk tohoto stromu). Kmen dosahuje průměru 0,5-1 m. Koruna je kuželovitá. Borka je šedozelená a hladká s pryskyřičnými puchýři. Letorosty jsou šedožlutozelené (u \"Abies × sibirico-nephrolepis\" do hněda), pryskyřičnaté a mírně chlupaté (\"Abies sibirica\" poddruh \"semenovii\" má letorosty drsné a rýhované). Pupeny jsou nazelenalé, malé, kulovité a pryskyřičnaté. Jehlice jsou 3-4 cm dlouhé (v horní části koruny 1-1,5 cm), 1-1,5 mm široké (\"Abies × sibirico-nephrolepis\" má jehlice kratší; \"Abies sibirica\" poddruh \"semenovii\" navíc s pryskyřičnými okrajovými kanálky); seshora světle zelené, vespod se dvěma šedobílými průduchovými (stomatárními) proužky; jehlice směřují vzhůru (na spodních stranách větví vodorovné), jsou měkké, se zaoblenou či vroubkovanou špičkou, intenzivně vonící. Samičí šištice (šišky) jsou 5-9 cm dlouhé a 2-3 cm široké (\"Abies × sibirico-nephrolepis\" má šišky větší), válcovité, zpočátku namodralé později (tmavě) hnědé (u \"Abies sibirica\" poddruh \"semenovii\" žlutohnědé), semenné šupiny jsou na okrajích zubaté, podpůrné šupiny jsou skryté (u \"Abies sibirica\" poddruh \"semenovii\" jsou podpůrné šupiny širší). Semena jsou 7 mm dlouhá, s 7-13 mm dlouhým křídlem. Děložních lístků (\"Cotyledon\") je 3-4 . Strom kvete v květnu. Semena dozrávají říjen-listopad.\n\nStrom se vyskytuje ve dvou poddruzích (subspeciích):\n\na jednom přirozeně vzniklém kříženci (hybridu):\n\nDomovinou stromu je:\nstát Kyrgyzstán.\n\nHorský strom, rostoucí v nadmořských výškách 1300–2800 m v sibiřské Tajze. Mrazuvzdorný pod −45,6 °C, jeden z nejmrazuvzdornějších stromů na světě. Klima pevninské a studené. Velmi citlivá na znečištění ovzduší. pH půdy, ve které se jedli sibiřské daří, se pohybuje kolem 5 (půda mírně kyselá), preferuje půdy vlhké, ale současně dobře odvodňované. Půdy obvykle naplaveninového původu, podzolové, na horách též vápenaté, bez permafrostu. Nenáročný na půdu a světlo. Strom tvoří monokulturní porosty, častěji ovšem roste ve smíšených lesích s: smrkem sibiřským \"Picea obovata\", modřínem dahurským \"Larix gmelinii\", popelivkou sibiřskou \"Ligularia sibirica\", borovicí sibiřskou \"Pinus sibirica\", břízou bělokorou \"Betula pendula\", topolem osikou \"Populus tremula\", jeřábem ptačím \"Sorbus aucuparia\", kalinou obecnou \"Viburnum opulus\", lípou malolistou \"Tilia cordata\", jilmem horským \"Ulmus glabra\" a javorem mléč \"Acer platanoides\".\n\nJedle sibiřská je náchylná k houbovým chorobám.\n\nDřevo je využíváno ve stavebnictví. Ve střední a východní Evropě pěstován jako okrasný strom.\n\nV tradiční asijské medicíně se olej z jehlic používal pro své regenerační a dezinfekční účinky jako přírodní antibiotikum, antiseptikum, a antioxidant při léčbě onemocnění, mající různé příčiny (například infekce, poranění a další): záněty, respirační onemocnění, chřipka, bolesti v krku, nachlazení, bolesti svalů a kloubů; k hojení (infikovaných) ran, k léčbě popálenin a k dalším účelům.\n\nPodle organizace IUCN není strom ohrožen, v Číně je nicméně tento druh považován za ohrožený.\n\n\n\n \n"}
{"id": "687782", "url": "https://cs.wikipedia.org/wiki?curid=687782", "title": "Udo Dirkschneider", "text": "Udo Dirkschneider\n\nUdo Dirkschneider (* 6. dubna 1952, Wuppertal, Německo) je německý heavymetalový zpěvák, nejvíce známý jako dřívější člen skupiny Accept. V současné době je členem skupiny U.D.O.\n\n"}
{"id": "687786", "url": "https://cs.wikipedia.org/wiki?curid=687786", "title": "Karla (povídka)", "text": "Karla (povídka)\n\nKarla je povídka Boženy Němcové, jejíž děj se odehrává v chodské vesnici Stráž. Poprvé vyšla v roce 1855 v almanachu Perly české.\n\nPo čtyřech letech se Markyta vracela spolu se svou dcerou Karlou z ciziny, kde její manžel umřel na domácí nemoc (stesk po domově). Vracely se domů, kde mohly pracovat u rychtáře. Rychtář měl dceru Hanu, která si velice rozuměla s Karlou. Všude a vždy chodily spolu. Když obě dospívaly, začínali se o ně zajímat chlapci. Jenže Karla všechny odmítala. Celá ves se divila, že žádného chlapce nechce. Po čase se konala po tři dny slavnost. Přišel tam voják a Hana přiznala, že se jí líbí jeho uniforma. Karla se Hany zeptala, zda by se jí ona líbila, kdyby byla muž a měla uniformu. Hana řekla, že ano. Karla poprosila Bártu, aby on poprosil toho vojáka o zapůjčení uniformy. Stalo se tak. Karla přišla ostříhaná, oblečená jako muž. Všichni poznali, že dívka Karla je vlastně muž Karel, který se vyhýbal vojně. Karel se domluvil s Hanou, že teď na vojnu musí. Své matce nic neřekl, aby se nebála. Povídka končí šťastně, Bárta jel poprosit Karlovy nadřízené o propuštění. Bárta pak přijel domů sdělit Haně brzký příjezd budoucího manžela.\n\n"}
{"id": "687788", "url": "https://cs.wikipedia.org/wiki?curid=687788", "title": "Ricky Warwick", "text": "Ricky Warwick\n\nRicky Warwick (* 11. července 1966, Newtownards, hrabství Down, Severní Irsko) je irský zpěvák, kytarista a frontman skupiny The Almighty. Od roku 2010 je členem hard rockové skupiny Thin Lizzy.\n\n"}
{"id": "687804", "url": "https://cs.wikipedia.org/wiki?curid=687804", "title": "Washington State Route 7", "text": "Washington State Route 7\n\nWashington State Route 7 je 94 kilometrů dlouhá státní silnice v okresech Lewis a Pierce v americkém státě Washington, která spojuje U.S. Route 12 a Interstate 5 mezi Mortonem a Tacomou. Nedaleko svého konce v Tacomě je silnice dálnicí a běží souběžně se železnicí, kterou vlastní společnost Tacoma Rail. Bylo navrženo, aby se dálnice rozšířila více na jih. Historie silnice se datuje až do roku 1900.\n\nSilnice začíná v Mortonu na křižovatce s hlavní vodorovnou dálnicí U.S. Route 12 a pokračuje severním směrem jako 2nd Street souběžně s železnicí společnosti Tacoma Rail, která také spojuje Morton s Tacomou. Před výjezdem z města se nachází křižovatka s Washington State Route 508. Po výjezdu z města mění své jméno na Mountain Highway a projíždí zalesněným kaňonem nedaleko hory Mount Rainier a souběžně s řekou Tilton. Krátce poté se přemosťuje přes řeku Nisqually a přechází z okresu Lewis do okresu Pierce. Ve městě Elbe se křižuje s Washington State Route 706, která ji spojuje s národním parkem Mount Rainier. Silnice pak následuje řeku Nisqually, pak břeh Alderova jezera, které řeka utváří, a chvíli také železnici Tacoma Rail, než doráží ke křižovatce s Washington State Route 161, která vede do Eatonvillu. Krátce poté silnice křižuje s Washington State Route 702, která míří západně do McKenny.\n\nSilnice dále pokračuje přes Elk Plain a různé předměstské oblasti do Spanaway poblíž Fort Lewis, kde křižuje s Washington State Route 507, která směřuje do Chehalisu. Po křižovatce se silnice jmenuje Pacific Avenue a pokračuje do Parklandu, kde se nachází částečná čtyřlístková křižovatka s Washington State Route 512. Pak už silnice vstupuje do Tacomy, kde zanedlouho zatáčí na východ a přebírá jméno 38th Street, ale jen krátce, než se na další částečné čtyřlístkové křižovatce dostává na dálnici, která byla v roce 2007 nejvytíženšjím segmentem silnice. S železnicí Tacoma Rail, která slouží jako median, se dostává až ke křižovatce s Interstate 5, kde, nedaleko Tacoma Domu končí.\n"}
{"id": "687807", "url": "https://cs.wikipedia.org/wiki?curid=687807", "title": "Lingua Franca Nova", "text": "Lingua Franca Nova\n\nLingua Franca Nova (zkráceně LFN) je uměle vytvořený pomocný jazyk Dr. C. Georgem Boereem z Shippensburské univerzity v Pensylvánii. Jeho slovní zásoba je založena na románských jazycích – francouzštině, italštině, portugalštině, španělštině a katalánštině. Gramatika je velmi zjednodušená, podobná kreolským jazykům. Jazyk má fonémický pravopis. Používáno je 22 písmen buď z latinské abecedy nebo cyrilice.\n\n"}
{"id": "687809", "url": "https://cs.wikipedia.org/wiki?curid=687809", "title": "Holy Diver (píseň)", "text": "Holy Diver (píseň)\n\n\"Holy Diver\" je první singl od americké heavy metalové skupiny Dio. Skladba byla uvedena i na jejich debutovém albu Holy Diver z roku 1983 a napsal ji frontman skupiny Ronnie James Dio.\n"}
{"id": "687812", "url": "https://cs.wikipedia.org/wiki?curid=687812", "title": "Hey Angel", "text": "Hey Angel\n\n\"Hey Angel\" je dvanáctý singl americké heavy metalové skupiny Dio, vydaný v roce 1990. Skladba vyšla také na albu Lock up the Wolves z téhož roku. Skladbu napsali Ronnie James Dio a Rowan Robertson.\n"}
{"id": "687815", "url": "https://cs.wikipedia.org/wiki?curid=687815", "title": "Electra (píseň)", "text": "Electra (píseň)\n\n„Electra“ je třináctý a zároveň poslední singl americké heavy metalové skupiny Dio. Skladbu napsal frontman skupiny Ronnie James Dio, který v květnu roku 2010 zemřel.\n\n"}
{"id": "687820", "url": "https://cs.wikipedia.org/wiki?curid=687820", "title": "Psychogymnastika", "text": "Psychogymnastika\n\nPsychogymnastika je česká metoda skupinové psychoterapie, založená na pantomimě. Zakladatelem tohoto směru je Ferdinand Knobloch s Jiřinou Knoblochovou kteří jej rozvíjeli v 60. a 70. létech 20. století. Umožňuje klientům vyjadřovat vztahy k lidem i vnitřní konflikty bez zneklidňujícího verbální projevu. Protože účastníci během ní vyjadřují různé situace, pocity a vztahy beze slov, používá se občas též označení psychopantomima, v angličtině je používán termín .\n\nPsychogymnastika je spíše nástrojem či technikou v psychoterapii, nejde o samostatný směr. Lze využít v běžných sezeních skupinové psychoterapie, nebo jako samostatné asi dvouhodinové sezení. Skládá se ze tří fází:\n\nPsychogymnastika vychází z techniky psychodramatu, obsahuje však určité odlišnosti. Jednak jednotlivé fáze jsou jinak propracované, naopak hraní dané role je méně \"divadelní\". Psychogymnastika je více hravá a klade větší důraz na samotný pohyb a odreagování než na psychodramatický prožitek. Významný je prožitek katarze, který vede k postupným osobnostním změnám. Obdobně, jako psychodrama, lze techniku použít i pro skupinovou psychoterapii psychóz.\n\n\n"}
{"id": "687822", "url": "https://cs.wikipedia.org/wiki?curid=687822", "title": "The Narrow Way", "text": "The Narrow Way\n\n„The Narrow Way“ je osmá skladba ze čtvrtého alba anglické rockové skupiny Pink Floyd Ummagumma z roku 1969. Skladbu napsal David Gilmour, který v ní hraje sám na všechny nástroje (kytara, zpěv, baskytara, piáno, varhany a bicí). Skladba je na studiové části alba.\n\n"}
{"id": "687825", "url": "https://cs.wikipedia.org/wiki?curid=687825", "title": "Your Possible Pasts", "text": "Your Possible Pasts\n\n„Your Possible Pasts“ je druhá skladba ze studiového alba The Final Cut od anglické progresivně rockové skupiny Pink Floyd, vydaného v roce 1983. Skladbu napsal Roger Waters.\n\n"}
{"id": "687826", "url": "https://cs.wikipedia.org/wiki?curid=687826", "title": "Charlotte the Harlot", "text": "Charlotte the Harlot\n\n„Charlotte the Harlot“ je na britském vydání sedmá a na americkém osmá skladba z debutového alba anglické heavy metalové skupiny Iron Maiden Iron Maiden. Skladbu napsal kytarista skupiny Dave Murray a byla vydaná 14. dubna 1980.\n"}
{"id": "687834", "url": "https://cs.wikipedia.org/wiki?curid=687834", "title": "Black Sabbath (píseň)", "text": "Black Sabbath (píseň)\n\n\"Black Sabbath\" je úvodní skladba z eponymního alba anglické heavy metalové skupiny Black Sabbath Black Sabbath, vydaného v roce 1970. Skladbu napsali všichni tehdejší členové, tedy zpěvák Ozzy Osbourne, kytarista Tony Iommi, baskytarista Geezer Butler a bubeník Bill Ward a produkoval ji Rodger Bain.\n"}
{"id": "687837", "url": "https://cs.wikipedia.org/wiki?curid=687837", "title": "Jailbreak (rozcestník)", "text": "Jailbreak (rozcestník)\n\nJailbreak může znamenat:\n\nv hudbě\nv informatice\n"}
{"id": "687838", "url": "https://cs.wikipedia.org/wiki?curid=687838", "title": "Jailbreak (píseň Thin Lizzy)", "text": "Jailbreak (píseň Thin Lizzy)\n\n„Jailbreak“ je úvodní skladba z šestého studiové alba irské hard rockové skupiny Thin Lizzy Jailbreak z roku 1976. Skladba vyšla i jako singl se skladbou „Running Back“ na B-straně.\n\n"}
{"id": "687839", "url": "https://cs.wikipedia.org/wiki?curid=687839", "title": "Bocas del Toro (provincie)", "text": "Bocas del Toro (provincie)\n\nBocas del Toro je jedna z 10 panamských provincií. Nachází se na západě státu při hranicích s Kostarikou na pobřeží Karibského moře. Zabírá 6,27 % rozlohy celé Panamy a žije tady 3,68 % panamské populace. Při sčítání obyvatelstva v roce 2010 se 79 819 obyvatel provincie přihlásilo k indiánskému původu a 12 372 lidí k africkému původu. V provincii se nacházejí 2 z panamských národních parků - Isla Bastimentos a La Amistad. Stejnojmenné souostroví Bocas del Toro je významná turistická destinace v zemi.\n\nProvincie je dále dělena na 3 distrikty:\n"}
{"id": "687841", "url": "https://cs.wikipedia.org/wiki?curid=687841", "title": "Anders Nilsson", "text": "Anders Nilsson\n\nBengt Per Anders Nilsson (* 19. března 1990, Luleå, Švédsko) je švédský hokejový brankář hrající v týmu Ottawa Senators v NHL.\n\nNilsson hrál až do roku 2011 za švédský klub Luleå HF s výjimkou jednoho zápasu, který v sezóně 2008-09 odchytal za tým Kalix Ungdoms HC v nižší švédské lize Division 1. Ve stejné sezóně debutoval v Elitserien. V roce 2010 odchytal jeden zápas na Mistrovství světa juniorů, na kterém s juniorskou reprezentací Švédska získali bronzové medaile a v roce 2011 působil jako náhradník ve švédské reprezentaci na Mistrovství světa na Slovensku, kde, ačkoliv neodchytal jediný zápas, získal stříbrnou medaili.\n\nV roce 2009 byl vybrán v draftu NHL na 62. místě týmem New York Islanders, se kterým 27. května 2011 podepsal smlouvu a odešel hrát do jeho farmářského klubu Bridgeport Sound Tigers, hrajícího ligu AHL.\n\n\n\n"}
{"id": "687851", "url": "https://cs.wikipedia.org/wiki?curid=687851", "title": "Panama (provincie)", "text": "Panama (provincie)\n\nProvincia de Panamá je jedna z 10 panamských provincií. Nachází se ve středu státu na pobřeží Panamského zálivu. Zabírá 11,3 % rozlohy celé Panamy a žije zde 36,6 % panamské populace, jedná se o nejlidnatější provincii v zemi. Při sčítání obyvatelstva v roce 2010 se přihlásilo 160 735 lidí k africkému původu.\n\nDo 31. 12. 2013 bylo součástí provincie i 5 distriktů (Arraiján, Capira, Chame, La Chorrera a San Carlos), které od 1. 1. 2014 tvoří provincii Západní Panama. Ta je od provincie Panama oddělena Panamským průplavem, který přemosťují pouze 2 mosty - Puente de las Américas a Puente Centenario.\n\nProvincie je dále dělena na 6 distriktů (od roku 2014):\n\nPod správu distriktu Chepo náleží i comarca Madugandí. Jedná se o oblast, kterou obývají především indiáni kmene Guna. Tato comarca dostala jistou autonomii a má zvláštní statut.\n"}
{"id": "687852", "url": "https://cs.wikipedia.org/wiki?curid=687852", "title": "Marcus Johansson", "text": "Marcus Johansson\n\nMarcus Johansson (* 6. října 1990 v Landskrona) je švédský hokejový útočník hrající severoamerickou ligu NHL za tým Buffalo Sabres.\n\nSvou hokejovou kariéru začal v týmu IF Lejonet a od kategorie do 18 let začal v týmu Malmö Redhawks v sezóně 2005/06. Po sezóně odešel do týmu Färjestads BK, kde nadále pokračoval v kategorii do 18 let a v play-off v sezóně 2007/08 ve Färjestadsu debutoval v nejvyšší Švédské lize Elitserien. V následující sezóně už hrával pravidelně ve Färjestadsu v Elitserien a s týmem nakonec vybojoval titul. Od roku 2007 do 2009 měl také střídavé starty v podobě hostování v týmu Skåre BK, který hrál třetí nejvyšší ligu ve Švédsku Division 1. Poté co vyhrál ligový titul s Färjestads BK byl v roce 2009 draftován 1. kole, celkově 24., týmem Washington Capitals ale nicméně zůstal ještě jeden rok ve Färjestadsu, kde za 42 odehraných zápasů nasbíral 10 gólů a asistencí.\n\nV létě 2010 odešel do Severní Ameriky do týmu Washington Capitals a v první sezóně v NHL 2010/11 hrával pravidelně za Capitals. Také odehrál v sezóně 2010/11 dva zápasy za farmářský tým Washingtonu v Hershey Bears v AHL.\n\n\n"}
{"id": "687856", "url": "https://cs.wikipedia.org/wiki?curid=687856", "title": "Chiriquí", "text": "Chiriquí\n\nChiriquí je jedna z 10 panamských provincií. Nachází se ve západě státu na pobřeží Pacifiku při hranicích s Kostarikou. Zabírá 8,75 % rozlohy celé Panamy a žije zde 12,24 % panamské populace. Při sčítání obyvatelstva v roce 2010 se 37 092 obyvatel provincie přihlásilo k indiánskému původu a 9 319 lidí k africkému původu. Na území provincie se nachází nejvyšší hora Panamy - Volcán Barú.\n\nProvincie je dále dělena na 13 distriktů:\n"}
{"id": "687858", "url": "https://cs.wikipedia.org/wiki?curid=687858", "title": "Josefína Dánská", "text": "Josefína Dánská\n\nPrincezna Josephine Dánská, hraběnka z Monpezat, plným jménem Josephine Sophia Ivalo Mathilda (* 8. ledna 2011 Kodaň) je členka dánské královské rodiny.\nPrincezna Josephine je nejmladší dítě dánského korunního prince Frederika a jeho ženy korunní princezny Mary. Princezna Josephine má tři starší sourozence – prince Christiana, princeznu Isabellu a své dvojče prince Vincenta. Princezna Josephine je druhou vnučkou královny Margrethe II. a jejího muže prince Henrika.\n\nPo svém otci a svých sourozencích je pátou v pořadí nástupnictví na dánský trůn.\n\nNarodila se v sobotu 8. ledna 2011 v 10:56, 26 minut po svém bratrovi princi Vincentovi, v kodaňské nemocnici Rigshospitalet. Po svém narození vážila 2,55 kg a měřila 46 cm. Na počest jejího narození bylo v Dánsku vypáleno 21 dělových ran a byly vyvěšeny státní národní vlajky po celé zemi.\n\nSpolečně se svým bratrem byl pokřtěna 14. dubna 2011 v Kodani. Malá princezna byla celým jménem pokřtěna \"Josephine Sophia Ivalo Mathilda\". Princezna Josephine má šest kmotrů:\n\n\n\n"}
{"id": "687859", "url": "https://cs.wikipedia.org/wiki?curid=687859", "title": "Vincent Dánský", "text": "Vincent Dánský\n\nPrinc Vincent Frederik Minik Alexander, hrabě z Monpezat (* 8. ledna 2011 Kodaň, Dánsko) je člen dánské královské rodiny. Je třetím dítětem a druhým synem korunního prince Frederika a korunní princezny Mary. Má dva starší sourozence – prince Christiana a princeznu Isabellu a jednoho mladšího – (dvojče) princeznu Josephine.\nJde o šesté vnouče dánské královny Margrethe II. a jejího manžela prince Henrika.\nPo svém otci a dvou starších sourozencích je čtvrtý v pořadí nástupnictví na dánský trůn.\n\nNarodil se v sobotu 8. ledna 2011 v 10:30 dopoledne v kodaňské nemocnici Rigshospitalet. Při svém narození vážil 2,67 kg a měřil 47 cm.\n\nKřtiny proběhly 14. dubna 2011 v Kodani. Malý princ byl pokřtěn jmény \"Vincent Frederik Minik Alexander\".\n\nPrinc Vincent má šest kmotrů:\n\n\n"}
{"id": "687861", "url": "https://cs.wikipedia.org/wiki?curid=687861", "title": "Henrik Dánský, hrabě z Monpezat", "text": "Henrik Dánský, hrabě z Monpezat\n\nPrinc Henrik Carl Joachim Alain (* 4. května 2009 Kodaň) je člen dánské královské rodiny, vnuk královny Markéty II., syn prince Joachima a jeho druhé manželky, princezny Marie, hraběnky z Monpezatu.\n\nPrinc Henrik Carl Joachim Alain se narodil 4. května 2009 v Kodani, v Rigshospitalet (Fakultní nemocnice Kodaňské University), vážil 3032 gramů a měřil 49 cm. V roce 2011 byl princ Henrik devátým v pořadí následnictví dánského trůnu. Je to syn prince Joachima, mladšího syna královny Markéty II., a jeho nové druhé manželky princezny Marie (rozené \"Marie Agathe Odile Cavallier\"), s níž se Joachim oženil 24. května 2008.\nZ otcova prvního manželství má 2 starší polovlastní bratry prince Nikolaie a Felixe. Byl pokřtěn 29. července 2009 v Møgeltønderu.\n\nStejně jako u jeho polovlastních bratří a bratranců nebyla jeho jména odhalena až do křtu, který se konal 26. července 2009 v møgeltøndském kostele, kde byl pokřtěn i jeho polovlastní starší bratr Felix. Byl pokřtěn jmény Henrik Carl Joachim Alain.\n\nVšechna jeho jména mají rodinnou souvislost:\n\n\nJeho kmotři jsou korunní princezna dánská, Britt Davidsen Siesbye, Christian Scherfig a jeho strýcové z matčiny strany Charles Cavallier a Benjamin Grandet.\n\n"}
{"id": "687867", "url": "https://cs.wikipedia.org/wiki?curid=687867", "title": "Sepak takraw", "text": "Sepak takraw\n\nSepak takraw (thajsky ตะกร้อ) je míčová hra pocházející z jihovýchodní Asie. Připomíná nohejbal, ale hraje se s proutěným míčem a přes vyšší síť.\nSepak takraw se hrál na Malajském poloostrově patrně už v 9. století. Byla to součást vojenské přípravy oblíbená mezi aristokraty. Kronika \"Sejalah Melayu\" z 15. století vypráví příběh korunního prince, který přišel o následnictví za trest poté, co zabil jistého šlechtice kvůli sporu při hře. Tehdy se hrálo v kruhu a šlo o to udržet míč co nejdéle ve vzduchu. Moderní pravidla inspirovaná volejbalem vznikla po 2. světové válce a byla založena ISTAF (International Sepak Takraw Federation). V roce 1985 byl založen světový šampionát (pojmenovaný \"Králův pohár\" na počest thajského panovníka) a od roku 1990 byl sport zařazen na program Asijských her. Tradičními velmocemi jsou Thajsko, Malajsie, Barma, Indonésie a Vietnam. V současnosti si sepak takraw získává vyznavače i v dalších zemích, jako je Japonsko, Francie, USA, Brazílie či Austrálie. Opavský nohejbalista Lumír Gebel vyhlásil v roce 2009 úmysl vytvořit také českou reprezentaci v sepak takraw.\nNázev hry pochází z malajského slova \"sepak\" znamenajícího \"kopat\" a thajského \"takraw\" (vyslovuje se \"takró\") znamenajícího \"míč\". Název je tedy výsledkem kompromisu mezi dvěma hlavními rivaly v tomto sportu. Sepak takraw se hraje na badmintonovém kurtu o rozměrech 13,5x6 metrů. Když se hraje v hale, musí být strop minimálně 8 metrů vysoký. Uprostřed je natažena síť, jejíž horní okraj je ve výšce 152 cm. Míč je upleten z ratanu (který v současnosti často nahrazuje bužírka), má obvod 43-45 cm a váží maximálně 180 gramů. Na každé straně nastupují tři hráči; jeden (zvaný \"takong\") je tradičně vzadu a dva u sítě. Jejich cílem je, aby se míč dotkl země na soupeřově polovině kurtu. Míč mohou zasáhnout pouze nohama, trupem či hlavou. Lehký míč a vysoká síť nutí hráče provádět salta a další akrobatické zákroky, které jsou pro diváky velmi atraktivní. Zápas se hraje na dva vítězné sety do 21 bodů, set musí skončit dvoubodovým rozdílem.\n\nExistuje také ženská varianta hry, při níž se používá lehčí míč a síť je ve výšce 142 cm.\n\n"}
{"id": "687869", "url": "https://cs.wikipedia.org/wiki?curid=687869", "title": "Yet Another Movie", "text": "Yet Another Movie\n\n„Yet Another Movie“ je šestá skladba z alba A Momentary Lapse of Reason od anglické progresivně rockové skupiny Pink Floyd, vydaného v roce 1987.. Skladbu napsali David Gilmour a Patrick Leonard.\n\n"}
{"id": "687873", "url": "https://cs.wikipedia.org/wiki?curid=687873", "title": "Round and Around", "text": "Round and Around\n\n„Round and Around“ je šestá skladba z předposledního studiového alba anglické progresivně rockové skupiny Pink Floyd A Momentary Lapse of Reason z roku 1987. Skladbu napsal kytarista skupiny David Gilmour.\n\n"}
{"id": "687877", "url": "https://cs.wikipedia.org/wiki?curid=687877", "title": "The Dogs of War (píseň, Pink Floyd)", "text": "The Dogs of War (píseň, Pink Floyd)\n\n„The Dogs of War“ je třetí skladba z předposledního studiového alba anglické progresivně rockové skupiny Pink Floyd A Momentary Lapse of Reason z roku 1987. Skladbu napsali David Gilmour a Anthony Moore. Slovinská skupina Laibach předělala tuto sklabu na své albu NATO z roku 1994.\n\n"}
{"id": "687878", "url": "https://cs.wikipedia.org/wiki?curid=687878", "title": "Terminal Frost", "text": "Terminal Frost\n\n„Terminal Frost“ je instrumentální osmá skladba z alba A Momentary Lapse of Reason od anglické progresivně rockové skupiny Pink Floyd, vydaného v roce 1987. Na saxofony ve skladbě hrají Tom Scott a John Helliwell, který hrál také ve skupině Supertramp. Skladbu napsal David Gilmour.\n\n"}
{"id": "687879", "url": "https://cs.wikipedia.org/wiki?curid=687879", "title": "Sorrow (píseň, Pink Floyd)", "text": "Sorrow (píseň, Pink Floyd)\n\n„Sorrow“ desátá a poslední skladba z alba \"A Momentary Lapse of Reason\" od anglické progresivní rockové skupiny Pink Floyd, vydaného v roce 1987. Jejím autorem byl David Gilmour. Koncertní verze písně vyšla například na albu \"Delicate Sound of Thunder\".\n\n"}
{"id": "687881", "url": "https://cs.wikipedia.org/wiki?curid=687881", "title": "Andrew Latimer", "text": "Andrew Latimer\n\nAndrew Latimer (* 17. května 1947, Guildford, Surrey, Anglie, Spojené království) je anglický kytarista, zpěvák, flétnista, baskytarista a klávesista, nejvíce známý jako člen skupiny Camel.\n"}
{"id": "687882", "url": "https://cs.wikipedia.org/wiki?curid=687882", "title": "Veraguas", "text": "Veraguas\n\nVeraguas je jedna z 10 panamských provincií. Nachází se ve středozápadní části státu. Je jedinou provincií, která má přístup jak ke Karibskému moři, tak i Pacifiku. Zabírá 14,27 % rozlohy celé Panamy a žije zde 6,66 % panamské populace. Při sčítání obyvatelstva v roce 2010 se 8 999 obyvatel provincie přihlásilo k indiánskému původu a 3 244 lidí k africkému původu. K provincii patří i největší panamský ostrov Coiba, který figuruje na seznamu světového dědictví UNESCO.\n\nProvincie je dále dělena na 12 distriktů:\n"}
{"id": "687883", "url": "https://cs.wikipedia.org/wiki?curid=687883", "title": "Shaun Morgan", "text": "Shaun Morgan\n\nShaun Morgan Welgemoed (* 21. prosince 1978, Pietermaritzburg, Jihoafrická republika) je jihoafrický muzikant známý jako zpěvák, frontman a kytarista post-grungové skupiny Seether.\n\n"}
{"id": "687886", "url": "https://cs.wikipedia.org/wiki?curid=687886", "title": "Paul Burgess", "text": "Paul Burgess\n\nPaul Burgess (* 28. září 1950, Manchester, Anglie) je anglický rockový bubeník, který spolupracoval s mnoha umělci, mezi které patří i 10cc, Jethro Tull nebo Camel.\n"}
{"id": "687888", "url": "https://cs.wikipedia.org/wiki?curid=687888", "title": "Pravěk (seriál)", "text": "Pravěk (seriál)\n\nPravěk (v anglickém originále Prehistoric) je šestidílná televizní dokumentární série televize Discovery Channel. Odhaluje území dnešních amerických velkoměst. Seriál má šest epizod: New York, Chicago, Washington D.C., Denver, Dallas a Los Angeles. Kromě vlastních animací seriál obsahuje i scény z seriálů, jako je Putování s dinosaury nebo Toulky dinosaurů Amerikou. V seriálu též vystupuje hodně vědců.\n\nSeriál byl vydán společností Intersonic v roce 2010 na třech DVD.\n\n"}
{"id": "687891", "url": "https://cs.wikipedia.org/wiki?curid=687891", "title": "Duncan Mackay", "text": "Duncan Mackay\n\n„Duncan Mackay“ (* 2. července 1950) je anglický hudební skladatel, zpěvák a klávesista, nejvíce známý jako dřívější člen skupin Steve Harley & Cockney Rebel, 10cc, Colosseum II a Alan Parsons Project.\n\n"}
{"id": "687892", "url": "https://cs.wikipedia.org/wiki?curid=687892", "title": "Okruhový homomorfismus", "text": "Okruhový homomorfismus\n\nV teorii okruhů či obecněji v abstraktní algebře se okruhovým homomorfismem rozumí homomorfismus mezi dvěma okruhy. Je to tedy každá funkce mezi dvěma okruhy, která je slučitelná se sčítáním a násobením v okruzích, neboli taková funkce \"f\" : \"R\" → \"S\", která splňuje:\n\nkde (\"R\",+,·) a (\"S\",+,·) jsou řečené okruhy.\n\nPlatí, že složení okruhových homomorfismů je opět okruhový homomorfismus, z čehož plyne, že třída všech okruhů tvoří kategorii s okruhovými homomorfismy coby morfismy.\n\n"}
{"id": "687901", "url": "https://cs.wikipedia.org/wiki?curid=687901", "title": "Los Santos", "text": "Los Santos\n\nLos Santos je jedna z 10 panamských provincií. Nachází se ve středu státu na pobřeží Panamského zálivu. Zabírá 5,1 % rozlohy celé Panamy a žije zde 2,63 % panamské populace. Při sčítání obyvatelstva v roce 2010 se 656 obyvatel provincie přihlásilo k indiánskému původu a 1 276 lidí k africkému původu. Celá provincie se rozkládá na největším panamském poloostrově Azuero.\n\nProvincie je dále dělena na 7 distriktů:\n"}
{"id": "687905", "url": "https://cs.wikipedia.org/wiki?curid=687905", "title": "BK Loko Trutnov", "text": "BK Loko Trutnov\n\nBK Loko Trutnov (celým názvem: Basketbalový klub Loko Trutnov) je český basketbalový klub, který sídlí v Trutnově v Královéhradeckém kraji. Basketbalový klub patří pod hlavičku sportovního klubu TJ Lokomotiva Trutnov. Založen byl 30. června 1946 vstoupením do trutnovského Sokola. Za komunistické éry klub obdržel název Lokomotiva, zkráceně Loko. Prezidentem klubu je ing. arch. Vladimír Smilnický. Klubové barvy jsou modrá a bílá. Generálním sponzorem v letech 2005 - 2016 byla trutnovská firma Kara Trutnov a. s., zabývající se výrobou kožešinového textilu. V klubovém logu je drak, který drží basketbalový míč. Drak proto, jelikož je ve znaku města Trutnova.\n\nSvé domácí zápasy odehrává v hale 3. ZŠ Komenského s kapacitou 950 diváků.\n\nZdroj: \n\n\nZdroj: \n\nZdroj: \n\nZdroj: \n\nZdroj: \n\n\n"}
{"id": "687906", "url": "https://cs.wikipedia.org/wiki?curid=687906", "title": "Keeping the Nite Light Burning", "text": "Keeping the Nite Light Burning\n\nKeeping The Nite Light Burning je desáté studiové album britské progresivně rockové skupiny Magnum, vydané v roce 1993 u Jet Records. Celé album je akustické.\n\n\n"}
{"id": "687910", "url": "https://cs.wikipedia.org/wiki?curid=687910", "title": "Herrera (provincie)", "text": "Herrera (provincie)\n\nLos Santos je jedna z 10 panamských provincií. Nachází se ve středu státu na pobřeží Panamského zálivu. Zabírá 3,18 % rozlohy celé Panamy a žije zde 3,22 % panamské populace. Při sčítání obyvatelstva v roce 2010 se 962 obyvatel provincie přihlásilo k indiánskému původu a 3 309 lidí k africkému původu. Celá provincie se rozkládá na severu největšího panamského poloostrova Azuero.\n\nProvincie je dále dělena na 7 distriktů:\n"}
{"id": "687913", "url": "https://cs.wikipedia.org/wiki?curid=687913", "title": "Systém iterovaných funkcí", "text": "Systém iterovaných funkcí\n\nSystém iterovaných funkcí (anglicky \"iterated function system\" nebo \"IFS\") je jednou z metod konstrukce fraktálů. Takto vzniklé fraktály jsou sjednocením několika kopií sebe sama, z nichž každá je transformovaná jinou funkcí ze systému. Tyto funkce jsou kontrahující, tj. obraz při této funkci je \"menší\" než jeho vzor. Celý fraktál je tedy složen z menších kopií sebe sama, které jsou také složeny z menších kopií sebe sama, atd. Je tedy soběpodobný.\n\nDefinujme systém iterovaných funkcí jako množinu konečně mnoha kontrakcí na úplném metrickém prostoru. Tedy\n\nje systém iterovaných funkcí, pokud \"f\" jsou kontrakce na úplném metrickém prostoru \"X\".\n\nLze ukázat, že na prostoru formula_2 existuje pro každý systém iterovaných funkcí právě jedna množina \"S\", která je vůči němu invariantní, tj.\n\nTedy množina \"S\" je pevným bodem operátoru\n\nZ Banachovy věty o pevném bodě pak vyplývá jednoznačnost (a kompaktnost) množiny S. Tato věta nám také dává metodu konstrukce množiny \"S\"; plyne z ní totiž, že\n\npro všechny neprázdné (a kompaktní) množiny \"A\" z \"X\". To znamená, že můžeme postupovat takto: začneme s neprázdnou množinou \"A\". Na tu aplikujeme postupně všechny funkce ze systému. Sjednocení takto vzniklých obrazů označíme \"A\", a s ním provedeme znova totéž. Čím déle budeme tento postup opakovat (iterovat), tím lepší bude množina \"A\" aproximací množiny \"S\".\n\nZa \"f\" se často volí lineární nebo afinní transformace, tj. složení rotace, změny měřítka a v případě afinních transformací i posunutí. Tyto transformace se dají snadno znázornit ve 2D. Obecně ale postačí jakákoliv kontrakce, jako např. projektivní transformace, nebo i Möbiovy transformace komplexní proměnné.\n\nPři konstrukci fraktálu lze použít výše nastíněný postup. Jinou metodou je tzv. \"chaos game\". Při \"chaos game\" se zvolí počáteční bod (či obecně množina bodů nebo geometrický útvar), na který se iterativně aplikují náhodně vybrané funkce ze systému. Tím získáme množinu bodů z \"S\".\n\nNevýhodou těchto konstrukcí je, že jsou globální - konstruují body z celého fraktálu. Při vykreslování malého výřezu fraktálu jich tedy většina padne mimo vykreslovanou oblast.\n\nPodle definice systému iterovaných funkcí musí být všechny funkce kontrakcemi, ale prakticky stačí, i když je celý systém kontrahující jen v průměru.\n\n"}
{"id": "687914", "url": "https://cs.wikipedia.org/wiki?curid=687914", "title": "Salomena Polská", "text": "Salomena Polská\n\nSalomena Polská ( 1211/1212 – 17. listopadu 1268) byla haličská královna z dynastie Piastovců. Jako vdova vstoupila do kláštera klarisek a v 17. století byla blahoslavena.\n\nNarodila se jako jediná dcera Leška Bílého a Grzymislawy z Lucku a již roku 1214 byla provdána za\nKolomana, mladšího syna otcova soupeře o ovládnutí Haliče, uherského krále Ondřeje II.\n\nSňatek měl potvrdit mír v oblasti. Král Ondřej zanedlouho odebral Leškovi Bílému svěřená území a ten se spojil s novgorodským Mstislavem a společně napadli Halič. Roku 1219 se Mstislavovi dokonce podařilo Kolomana i se Salomenou zajmout a jejich svoboda byla vykoupena sňatkem Kolomanova bratra Ondřeje s Helenou. Halič byla předána mladému Ondřejovi jako Mstislavovu zeti.\n\nKoloman se i se ženou po ztrátě Haliče vrátil do Uher, kde mu otec svěřil vládu Slavonie, Chorvatska a Dalmácie. Na jaře 1241 se Koloman vyznamenal v bitvě na řece Sajó. Byl jedním z mála účastníků bitvy, kteří kladli tatarským nájezdníkům tuhý odpor, což se mu stalo osudným. Na těžká zranění utržená v bitvě zemřel. Salomena se poté vrátila do Polska, na dvůr svého bratra Boleslava. Roku 1245 vstoupila do kláštera klarisek v Sandoměři a zemřela jako řádová sestra roku 1268. Roku 1672 se dočkala blahoslavení.\n\n"}
{"id": "687915", "url": "https://cs.wikipedia.org/wiki?curid=687915", "title": "Zelňačka (film)", "text": "Zelňačka (film)\n\nZelňačka (francouzsky: La Soupe aux choux) je francouzská sci-fi komedie z roku 1981 na motivy stejnojmenného románu René Falleta z roku 1980. Dabing hlavního hrdiny pro české znění vytvořil Jiří Lábus\n\nDěj filmu se odehrává v Láhvové Lhotě malé osadě na francouzském venkově. Dva staří přátelé na penzi tu tráví \"předposlední\" etapu života - své stáří. Vzpomínají na vše, co prožili uprostřed vesnice, která se vylidňuje. Mladí odešli za prací do města, místní život se zastavil a všechno funguje tak nějak ze setrvačnosti. Komu by se však chtělo umřít? Užívají si tedy života, jak jen to jde. Jednoho jasného večera mají rozhovor o hvězdných dálkách. Nevědomky tak vyšlou signál mimozemským civilizacím.\nTé noci navštíví Glóda vzácná návštěva z kosmu. Mimozemšťan hudrující jako krocan nejprve vzbudí nedůvěru, rozpaky, ale nakonec sympatie a přízeň. Glód ho pohostí zelnou polévkou vlastní receptury a dokonce mu dá do bandasky s sebou.\nPřílet létajícího talíře do vesnice nezůstal utajen jejím obyvatelům. V první řadě ho viděl Glódův soused a kamarád. Než však stačil zasáhnout byl uspán. Další svědkyně byla místní \"pomatená\" a tak není divu, že když to přišli oba postupně nahlásit na četnickou stanici, nikdo jim nevěřil a sklidili výsměch. Hrbáč chce dokonce použít oprátku k ukončení svého trápení. Glód to nebere příliš vážně. Pro jistotu však přítele hlídá a vlastnoručně mu tu oprátku nařízne. Snaží se ho uklidnit, ale ke kontaktu s ufonem se nepřiznává. Cicisse se skutečně zhoupne, ale oprátka ho neudrží a s překvapením zjišťuje, že smrt může taky bolet (a to jen dopadl na zem). Glód ho uloží do postele a je rád, že přítel překonal krizi.\nTutéž noc je příhodný čas pro kontakt s ufonem. Glód se ho tedy snaží přivábit stejným způsobem jako poprvé. Úspěch se dostavil a kolem půlnoci se na jeho dvůr snesl létající talíř.\nK velkému Glódovu překvapení však ufon nezačal hudrovat. Za krátký čas, co se neviděli se naučil obstojně lidskou řeč. Stručně popsal svou planetu Oxo a způsob života na ní. Především se však chtěl vyrovnat za tu zelnou polévku, kterou dostal. Glód odmítl se slovy \"Prachy jsou prachy, ale důležitý jsou jenom pro někoho. Snad ještě můžu někoho pozvat na polívku\". Ukázal Oxanovi zlaťák \"Napoleon\" a posléze mu ho půjčil. Poté, co rozebrali poměry na Zemi svěřil se Glód, že ho na Zemi čeká už asi jen 10 let života. Zmínil Francin, kterou pochoval a ukázal pramínek vlasů na památku. Oxan se ho optal, jestli by mu způsobilo radost, kdyby se s Francin opět setkal, ale byl odbyt.\nJedné jasné noci přiletěl do Lahvové Lhoty opět létající talíř. Dovezl něco zabalené v prostěradle. To něco byla oživená Francin - Glódova manželka. Byl to pro ni šok, protože si pamatovala, že zemřela. Šok to byl i pro Glóda, protože byla tak krásná, jako když se s ní ženil. Nevěřila, že je krásná. Teprve pohled do zrcadla ji přesvědčil. Závratí omdlela. Svou druhou životní šanci Francin pochopila hned druhý den. Našla si přítelkyni i přítele. Ještě než Glódovi zmizela ze života, prozradila mu, že za války, když byl v zajetí, byla milenkou souseda studnaře hrbáče.\nBýt paroháčem - to zjištění není příjemné ani po čtyřiceti letech. Glód se rozhodl optat přítele s flintou v ruce. Ten se přiznal a Glód mu odpustil.\nPoté, co ho opustila Francina, Navštívil Glóda jeho starý přítel z planety Oxo. Sdělil mu úžasnou novinku. Zelná polévka se na jeho planetě stala elixírem radosti a on byl za své výzkumy povýšen. K zlaťáčku, který si Oxan vypůjčil dostal Glód plnou krabici dalších. Navíc dostal speciální nabídku. Může žít na Oxu do 200 let. Glód měl několik námitek, které byly vyslyšeny. Přesto odmítl. Oxan mu nechal \"komunikátor\", aby mohl podat zprávu, pokud si to rozmyslí.\nNic by se asi nezměnilo, kdyby starosta obce, ke které byla Lahvová Lhota přičleněná neprosadil vybudování zábavního parku. Staříci odmítli opustit milovaný domov, ale po vybudávání parku se stali terčem posměchu. Protože se situace stala neúnosnou, rozhodl se Glód k činu.\nSeznámil přítele s nabídkou ufona z planety Oxo. Po chvíli nedůvěry na to Cicisse kývne. Stěhování má nastat co nevidět.\nV následujících dnech před odjezdem urovnal Glód svoje záležitosti na Zemi. Část zlatého pokladu v mincích doslova rozházeli s kamarádem svatebčanům pod nohy - byl z toho velký poprask. Druhou část poslal Francině, jako svůj odkaz spolu s dojemným dopisem.\nPosledním dějství filmu je odlet k hvězdným výšinám za zpěvu písně.\n\nZdroje: Základní informace čerpány z Francouzskojazyčné wikipedie a přebalu DVD filmu. Děj sepsán na základě zhlédnutí filmu.\n"}
{"id": "687918", "url": "https://cs.wikipedia.org/wiki?curid=687918", "title": "Ryan Getzlaf", "text": "Ryan Getzlaf\n\nRyan Getzlaf (* 10. května 1985, Regina, Saskatchewan, Kanada) je kanadský hokejový útočník hrající v týmu Anaheim Ducks v severoamerické lize NHL.\n\nV lize Western Hockey League začal hrát po dorosteneckém draftu WHL 2000, na kterém byl vybrán ve 3. kole na 54. místě celkově a po úspěšné sezóně 2002-03 byl vybrán ve vstupním draftu NHL 2003 na celkově 19. místě týmem Mighty Ducks of Anaheim. Po draftu se Getzlaf vrátil k týmu Calgary Hitmen a v sezóně 2003-04 si připsal 75 bodů ve 49 zápasech. Ve své poslední sezóně za Calgary Hitmen utrpěl otřes mozku po srážce s Dionem Phaneufem z týmu Red Deer Rebels.\n\nPoté co na konci sezóny 2004-05 vypadli s Calgary Hitmen z playoff juniorské ligy WHL, tak hrál Getzlaf v playoff ligy AHL za farmářský tým Aneheimu Ducks: Cincinnati Mighty Ducks. V sezóně 2005-06 debutoval v NHL, když za Anaheim Ducks odehrál 57 zápasů a připsal si v nich 39 bodů. Část sezóny odehrál ve farmářském týmu Portland Pirates. S Anaheimem se dostali až do finále západní konference, ale tam byli pokořeni v pětizápasové bitvě Edmontonem Oilers. V sezóně 2006-07 hrál ve všech 82 zápasech základní části a zaznamenal 58 bodů. V týmu hrál v druhém útoku s Coreym Perrym a Dustinem Pennerem a tento útok byl nazván „Kid Line“ (\"česky:Dětský útok\") a dohromady nasbírali 147 bodů. V roce 2007 pomohl Getzlaf Anaheimu do finále Stanley Cupu, kde porazili Ottawu Senators a vyhráli první Stanley Cup v historii klubu. Getzlaf byl v playoff nejproduktivnějším hráčem týmu. V listopadu 2007 podepsal s Anaheimem novou pětiletou smlouvu (končící v roce 2012) na 26 625 000 USD (cca 532 500 000 kč). V sezóně 2007-08 hrál ve svém prvním utkání hvězd NHL a byl nejproduktivnějším hráčem týmu. Před sezónou 2008-09 byl jmenován společně s Chrisem Prongerem asistentem kapitána Scotta Niedermayera. V polovině sezóny byl zvolen do svého druhého utkání hvězd NHL a připsal si 91 kanadských bodů, což bylo nejvíc v týmu a stačilo mu to na šesté místo v celé lize. Před sezónou 2010-11 si jej spoluhráči zvolili za svého kapitána.\n\nGetzlaf debutoval v kanadské reprezentaci v kategorii do 17 let na šampionátu sedmnáctiletých v roce 2002 v Manitobě a připsal si 9 bodů v 6 zápasech. V následujícím roce reprezentoval na Mistrovství světa do 18 let 2003, kde 4 body v 7 zápasech pomohl Kanadě ke zlatým medailím. Po draftu NHL nastoupil na Mistrovství světa juniorů v letech 2004 a 2005. V roce 2005 vyhrál MSJ talentovaný tým Kanady, který měl mimo Gatzlafa na soupisce Coreyho Perryho, Sidneyho Crosbyho, Patrice Bergerona a nebo Diona Phaneufa. Po třetí sezóně v Anaheimu Ducks byl pozván do kanadské reprezentace na Mistrovství světa 2008 v Kanadě a v 9 zápasech si připsal 14 kanadských bodů. Na konci roku 2009 byl vybrán do kanadské reprezentace pro zimní olympijské hry 2010 ve Vancouveru, kde s reprezentací vyhrál zlatou medaili.\n\n\n\n"}
{"id": "687919", "url": "https://cs.wikipedia.org/wiki?curid=687919", "title": "Illit", "text": "Illit\n\nIllit je v užším slova smyslu jílový minerál z oddělení fylosilikátů. Illit je dioktaedrická jílová slída.\n\nCharakteristickým znakem illitu je index lomu, který je vyšší než u kanadského balzámu, a poměrně vysoký dvojlom.\n\nVzniká větráním alumosilikátů v alkalickém prostředí. Oproti muskovitu obsahuje méně draslíku, zato obsahuje více vody, která je vázána v mezivrstevní oblasti ve formě hydroxoniových iontů.\n\nIllit je pojmenován podle státu Illinois, kde byl prvně popsán roku 1937 v jílových břidlicích z Calhoun County. Původně byl název illit používám pro celou skupinu jílových minerálů nebo hydromuskovity v různých stupních přeměny a rozměry částic obvyklými u jílových minerálů.\n\nVyskytuje se v jílových břidlicích, v jílech a půdách spolu s kaolinitem a montmorillonitem.\n\nPři začátečním stádiu regionální metamorfózy se mění na sericit.\n\n"}
{"id": "687920", "url": "https://cs.wikipedia.org/wiki?curid=687920", "title": "Coclé", "text": "Coclé\n\nCoclé je jedna z 10 panamských provincií. Nachází se ve středu státu na pobřeží Panamského zálivu. Zabírá 6,67 % rozlohy celé Panamy a žije zde 6,86 % panamské populace. Při sčítání obyvatelstva v roce 2010 se 1 689 obyvatel provincie přihlásilo k indiánskému původu a 10 349 lidí k africkému původu. \n\nProvincie je dále dělena na 6 distriktů:\n"}
{"id": "687921", "url": "https://cs.wikipedia.org/wiki?curid=687921", "title": "Miko Tripalo", "text": "Miko Tripalo\n\nMiko Tripalo (16. listopadu 1926 Sinj — 11. prosince 1995, Záhřeb) byl chorvatský a jugoslávský politik, jeden z představitelé Chorvatského jara.\n\nPrávník a účastník druhé světové války byl od roku 1969 členem nejvyšší rady Předsednictva Svazu komunistů Jugoslávie. Spolu se Savkou Dubravčić Kučar byl jedním z předních osobností, která vedla celý proces Chorvatského jara, který velmi razantně otřásl jednotou Jugoslávie. Během sjezdu SKJ v Karađorđevu 30. listopadu a 1. prosince 1971 byl z vedoucích funkcí odstraněn (stejně jako všichni přívrženci Maspoku ve Svazu komunistů Chorvatska. \n\nMusel se proto stáhnout z politického života. V roce 1990 se stal jedním z představitelům Koalice lidové dohody a jeden ze zakladatelů Chorvatské lidové strany. V roce 1993 se stal poslancem Saboru. Byl jedním ze zakladatelů Chorvatského helsinského výboru pro lidská práva.\n"}
{"id": "687923", "url": "https://cs.wikipedia.org/wiki?curid=687923", "title": "Čérápuňdží", "text": "Čérápuňdží\n\nČérápuňdží je indické město ležící ve státě Méghálaja. Byl zde naměřen nejvyšší srážkový úhrn za měsíc (červenec 1861 – 9 299 mm) a za rok (1860–1861 – 26 461 mm).\n"}
{"id": "687926", "url": "https://cs.wikipedia.org/wiki?curid=687926", "title": "Everett Station", "text": "Everett Station\n\nEverett Station je hlavní dopravní uzel města Everett v americkém státě Washington. Jeho rozloha je 5 900 m² a cena byla 44 milionů amerických dolarů. Zatímco trať a nástupiště vlastní společnost Burlington Northern Santa Fe, budova a parkoviště patří městu Everett.\n\nStanicí procházejí hned dvě linky společnosti Amtrak. Jednou je \"Empire Builder\" mezi Seattlem a Chicagem a druhou je \"Amtrak Cascades\" mezi Vancouverem a Eugenem. Jedná se o poslední stanici od Seattlu, kde obě tratě vedou souběžně. Zatímco \"Empire Builder\" se stáčí na východ ke Kaskádovému pohoří, \"Amtrak Cascades\" pokračuje severním směrem. Z osmnácti stanic Amtraku ve státě Washington byla v roce 2010 everettská stanice sedmou nejvytíženější, jelikož na ni nastoupilo nebo vystoupilo v průměru 125 cestujících denně.\n\nSpolečnost Sound Transit provozuje v pracovních dnech příměstský vlak Sounder, jehož severní linka začíná v Everettu a směřuje na jih přes Edmonds a Mukilteo do Seattlu. Každý pracovní den ze stanice vyjíždí čtyři spoje v ranních hodinách a vrací se odpoledne.\n\nStanici obsluhují jak meziměstské tak městské autobusy, které využívají autobusový terminál na jižním konci stanice.\n\nMeziměstský provoz zajišťují společnosti Greyhound a Northwestern Trailways.\n\nCommunity Transit a Everett Transit provozují městské autobusy. Zatímco Community Transit obsluhuje celý okres Snohomish, Everett Transit působí pouze ve městě.\n\nSound Transit, Island Transit a Skagit Transit provozují příměstské linky do stanice. Sound Transit spojuje stanici s různými místy v okrese King, Skagit Transit s Mount Vernonem a Burlingtonem v okrese Skagit a Island Transit poskytuje přepravu do Stanwoodu a na Caamañův ostrov.\n\nCommunity Transit provozuje také linku metrobusu Swift mezi stanicí a Aurora Village v Shorelinu, především po Washington State Route 99. Linka byla zřízena v listopadu 2009 a Everett je jejím severním koncem.\n\nKromě dopravy se ve stanici nachází také malá kavárna a veřejná místnost Weyerhaeuser Room, která může být pronajata pro veřejné přednášky a vzdělávací akce. Stanice také má kolekci umění, do které patří sada fresek Kennetha Callahana, která byla městu darována společností Weyerhaeuser v roce 1974.\n\nNová stanice se nachází nedaleko dálnice Interstate 5, na křižovatce Pacific Avenue a Smith Avenue. Je tedy na opačné straně města než stará stanice, která byla v provozu mezi lety 1900 a 2002.\n"}
{"id": "687928", "url": "https://cs.wikipedia.org/wiki?curid=687928", "title": "Colón (provincie)", "text": "Colón (provincie)\n\nColón je jedna z 10 panamských provincií. Nachází se ve středu státu na pobřeží Karibiku. Zabírá 6,17 % rozlohy celé Panamy a žije zde 7,10 % panamské populace. Při sčítání obyvatelstva v roce 2010 se 7 050 obyvatel provincie přihlásilo k indiánskému původu a 70 073 lidí k africkému původu. Provincie je rozdělena na dvě části Panamským průplavem (přes který od roku 2019 vede most Puente Atlántico), nachází se zde přehradní hráz Gatúnského jezera na řece Chagres.\n\nProvincie je dále dělena na 5 distriktů:\n"}
{"id": "687929", "url": "https://cs.wikipedia.org/wiki?curid=687929", "title": "Historický vývoj srbštiny", "text": "Historický vývoj srbštiny\n\nSrbský jazyk se vyvíjel během několika staletí od svého počátku jako jedno z nářečí společného slovanského jazyka až po svoji dnešní podobu. Patří do skupiny západních jihoslovanských jazyků.\n\nNejstarší srbská literatura pochází ze středověku a patří do ní taková díla jako \"Miroslavljevo jevandjelje\" (\"Мирослављево Јеванђеље\", 1192) a \"Dušanov zakonik\" (\"Душанов Законик\"). Zachovalo se jen málo ze sekulární středověké literatury, dochovala se však řada textů (např. \"Povelja bana Kulina\") právního, či politického rázu, která dokládají v jakém stádiu se již jazyk odklonil od původní podoby (kterou dokládá existence staroslověnského jazyka) a směřoval novou cestou.\n\nZ původního slovanského jazyka vznikal postupně zcela jiný. Zánikem jerů se dostal do nové situace, což vedlo k velkým změnám např. v morfologii (podobně jako tomu bylo i u jiných jazyků, češtinu nevyjímaje). Postupně zanikly nosové samohlásky (které pronikly jako některá cizí slova např. do sousedních neslovanských jazyků a dodnes se dochovaly; jediný slovanský jazyk, který je stále používá je polština), sjednotila se výslovnost y i i. Ztratilo se slabikotvorné l i r (to se potom později objevilo znovu). Zaniklo také dvojné číslo. Jeho tvary se ovšem ve svém užití ustálily a mnohde nahradily tvary plurálu (což je jev, ke kterému v češtině došlo v mnohem omezenější míře).\n\nVe středověku došlo k několika změnám, na základě kterých se srbský jazyk odchýlil od ostatních slovanských. Podobně jako i v jiných jazycích se například L na konci některých slov (čital, sokol, oral, sol) změnilo postupně v současné O (čitao, soko, orao, so) (v některých dialektech, například prizrensko-jihomoravském na A), v některých oblastech k této změně nedošlo vůbec. Již tehdy se rozrůznila výslovnost samohlásky jať a vznikly tak dvě velké \"varianty\" jazyka, existující dodnes - ekavská a jekavská. První tištěná srbská kniha byla vyrobena v Cetinje v roce 1494, pouhých 40 let po Gutenbergově vynálezu knihtisku.\n\nKoncem 15. století bylo Srbsko dobyto Osmanskou říší a po příštích 345 let nebylo moc příležitostí pro sekulární psanou tvorbu. Konzervoval se tak do jisté míry středověký stav. Příchod Turků znamenal novou skutečnost, která začala mít na podobu jazyka vliv. Přejata byla celá řada slov tureckého původu (tak jako například v češtině německého, či ve slovenštině maďarského), vliv turečtiny se projevil i rozšířením nových souhlásek typu dž, v některých oblastech, kde byl vliv turečtiny velmi silný byly přijaty i některé nové samohlásky (např. v oblasti Kosova). Hlavním útočištěm psaného jazyka v této době byly kláštery, lidový jazyk se jen velmi těžko dochovával (většinou záznamy cizích poutníků, kteří zavítali na turecké území). Šířila se také lidová slovesnost a vznikaly různé ústně předávané příběhy a mýty.\nBěhem středověku se ustálil systém čtyř přízvuků v srbštině (krátký a dlouhý kombinovaný se stoupavým a klesavým), které se poprvé objevily v Hercegovině (Východohercegovinský dialekt) a postupně se rozšířily do většiny Srbska a dalších oblastí, které jsou součástí jednoho jazykového systému. Nepronikly na východ dnešní země, kde se drží systém jednoho jediného přízvuku (takového, jaký lze najít například v ruštině). Kromě toho se většina přízvuků (na západě Srbska, v Bosně a Hercegovině a také ve velké části dnešního Chorvatska) posunula o jednu slabiku blíže začátku slova; nejprve délka slabiky a později i tón. Došlo také k dalším změnám v jazyce, tzv. jotacím (\"pisanie\" → \"písaňe\"), které vzdálily srbský jazyk dále od ostatních, například západoslovanských.\n\nKoncem 18. století se psaný jazyk již značně vzdaloval od hovorového. V nejrozvinutějších oblastech, které byly obývané Srby (dnešní Vojvodina), navíc dominovala němčina a tendence pro podporu srbského jazyka byly velmi malé. Politicky se začalo angažovat Rusko, odkud se pašovaly náboženské knihy. V atmosféře, kdy bylo Rusko považované za patrona všech Slovanů a rozvíjejícího se panslavismu začala ruština nabývat na významu. Jednalo se ale jen o krátkodobý jev, neboť i ruský jazyk byl obyvatelům Srbska velmi vzdálen, stejně jako němčina ale i staroslověnština. Vznikl tedy jazyk slavenosrbský, který se pokoušel integrovat všechny tři části. Nebyl však důsledně zkonstruován a mnohé při psaní textu v něm záviselo na autorovi. Ve slavenosrbském jazyce tak začaly postupem času převažovat hlavně lidové prvky.\n\nPočátkem 19. století Vuk Karadžić reformoval srbskou cyrilici na fonetickém principu (podle zásady známé v srbštině jako \"Piši kao što govoriš i čitaj kako je napisano\") a propagoval hovorový lidový jazyk jako novou literární normu. Svoji práci dokončil v roce 1814; o čtyři roky později do něj přeložil i Srpski rečnik. Taková radikální změna byla zpočátku vnímána s nelibostí. Proti novému jazyku se postavila nejen církev s metropolitou Stevanem Stratimirovićem (protože mnohé z řečtiny přijaté výrazy byly nyní odstraňovány), ale i řada literátů - z nichž byl nejznámější tehdejší jihouherský spisovatel Milovan Vidaković. K úspěchu dopomohl Karadžićovi také i Đuro Daničić, který sepsal dokument Boj za srbský jazyk i pravopis (1847), ve kterém se za Vuka postavil. V druhé polovině 19. století - roku 1864 - si však reformovaná verze jazyka podle Karadžiće našla cestu a rozšířila se. Nebylo by tomu ovšem bez nastupující nové generace srbských literátů v čele s Brankem Radičevićem a dalšími. Během 19. století začínají Srbové používat také latinku.\n\nBěhem 20. století byla srbština považována za východní větev srbochorvatského jazyka, který se snažil efektivním způsobem využít blízkosti Srbů a Chorvatů a jejich jazyků, které jsou oba v moderní podobě založené na štokavském nářečí. Přestože byla dohoda mezi Srby a Chorvaty o společném jazyce podepsána již v roce 1850, neznamenalo to hned vydání společného slovníku, či gramatiky. Především v dobách socialistické Jugoslávie byla jazyková otázka do jisté míry reflexem otázky národní; snaha Chorvatů vytvořit vlastní jazykový standard a později jej prosadit jako chorvatský jazyk těsně předcházela zhoršení vzájemných vztahů. V dobách posledních let Jugoslávie byla proto hledána kompromisní řešení, která se často podle názvu či užití odlišovala republika od republiky a nevedla k přílišné spokojenosti ani jedné strany.\n\nPo roce 1990 se však v souvislosti s politickými událostmi kodifikovaly oba jazyky odděleně. Srbové se zpočátku drželi ještě společného názvu jazyka, avšak s nástupem nové doby se ve stále větším množství oficiálních dokumentů začal objevovat termín \"srbský jazyk\". Odpadla tak potřeba řešit mnohé věci unikátním způsobem; připouštěním značného množství synonym (pro chorvatskou i srbskou verzi). Nová politická situace také vedla k ostrým debatám, má-li se jazyk držet původní praxe užívání jak latinky, tak i cyrilice, či má být používána cyrilice výhradně. Přestože některé politické proudy se pokoušely prosadit druhou z uvedených variant, z praktického hlediska k realizaci tohoto nedošlo. Cyrilice se ustálila jako reprezentativní srbské písmo, latinka plní roli komunikativního, pomocného a obecněji užívaného.\n\n"}
{"id": "687937", "url": "https://cs.wikipedia.org/wiki?curid=687937", "title": "Invalides", "text": "Invalides\n\nInvalides (fr. \"Invalidovna\") je v Paříži označení různých staveb a míst:\n\n"}
{"id": "687938", "url": "https://cs.wikipedia.org/wiki?curid=687938", "title": "Bitva u Mohi", "text": "Bitva u Mohi\n\nBitva u Mohi bylo jedno z důležitých střetnutích mezi vojsky uherského krále Bély IV. a mongolskou říší chána Bátúa. Došlo k němu 11. dubna 1241 nedaleko obce Mohi u přechodu přes řeku Slaná. Bitva měla za následek zdrcující porážku uherských vojsk a král Béla i kníže Koloman se zachránili útěkem, arcibiskup Ugrín se utopil v močále. Po bitvě následovalo přes rok trvající plenění mongolských vojsk v zemi.\n\nMongolské vojsko vpadlo do země už dříve v březnu, když pobilo slabou obranu Vereckého průsmyku. Král Béla IV. nařídil mobilizaci. Vojska se měla soustředit v Pešti, ale mobilizaci však poznamenaly neshody ve vojsku a vražda kumánského chána Kutena, která měla za následek odchod Kumánů ze země a jejich neúčast v bojích. Ani uherská šlechta se nescházela na válečnou výpravu ochotně, mnozí šlechtici měli odpor ke králově politice a odmítli se na tažení zúčastnit.\n\nUherské vojsko, jehož nezkušení velitelé výrazně podceňovali mongolské nebezpečí, táhlo z Pešti směrem na východ a zastavilo se až u rozvodněné řeky Slaná u vesničky Muhi. Uherská armáda měla podle dostupných údajů asi 25 000 mužů, ale stále nebyla kompletní a čekala na další posily. Starší údaje však hovoří až o 60 000 či 80 000 mužích. Vojsko vedli nezkušení velitelé, kníže Koloman, arcibiskup Ugrín a templářský mistr Rembald de Voczon. Uherské jednotky po příjezdu vytvořily na západním břehu řeky tábor, který obklopily vozovou hradbou a čekaly na posily. Vojsko se soustředilo pouze na ochranu mostu, protože velitelé nepředpokládali jinou možnost překročení řeky.\n\nDen před bitvou se do uherského tábora dostal ruský sběh z mongolského vojska, který prozradil, že se Mongolové chystají v noci napadnout most. Tento útok se podařilo Ugrínovi a Kolomanovi snadno odrazit. Ti však v domnění, že porazili hlavní síly nepřítele odešli zpět do tábora oslavovat vítězství. Bátú následně rozdělil své síly. Část vojska pod Subedejovým vedením překročila Slanou jižně od uherského tábora, zatímco Šejbanovo vojsko na severu. Sám Batu zaútočil ve středu sestavy u mostu.\n\nNad ránem se podařilo Batuovi prorazit obranu mostu s pomocí katapultů a útoku Šejbana ze zálohy, po čemž začal seskupovat jednotky.\nKoloman, Uhrín a oddíl templářů následně podnikli útok na seskupující se Mongoly, ale byli odraženi a nuceni ustoupit do tábora.\n\nV táboře zatím král nepřistoupil k žádným přípravám na boj, za což ho Ugrín a další velmoži podrobili kritice. Zatímco se jejich oddíly připravily na boj, Batú soustředil na západním břehu už podstatnou část vojska. V následném boji však uherské vojsko zastavilo Batúovu armádu a neumožnilo jí postoupit od řeky. V boji padla i část Batuovy osobní stráže. Poměr sil však změnil příchod Subodejova vojska, jehož jednotky až do té doby stavěly most. Subodejovo vojsko vpadlo do týlu útočících uherských jednotek a přinutilo je ustoupit do opevněného tábora. Tábor byl však příliš malý a pod palbou mongolských lučištníkům a obléhacích strojů v něm brzy vypukl chaos. Části vojsk se podařilo z tábora prorazit a unikat na západ. Mezi prchajícími byl i zraněný kníže Koloman a král Béla IV. Zatímco Koloman utekl do Pešti, král směrem na Bukové hory.\n\nPři pronásledování poražených Mongolové mnoho pobili. Arcibiskup Ugrín se utopil v bažině.\n\nKrálova vojska po porážce v zemi nezůstala a žádná síla nebyla schopná vyhnat Mongoly ze země. Částečně se podařilo zabránit Mongolům přechod Dunaje od dubna 1241 do ledna 1242. Řeka však v zimě zamrzla a jejich vojsko ji mohlo překročit na mnoha místech. Zbytek země byl vystaven jejich pustošení celý rok. Král nejprve utekl do Rakouska, kde se ukrýval u vévody Fridricha II., který ho však zajal a požadoval velké výkupné. Béla mu nabídl všechny cennosti, které měl u sebe a nakonec i 3 západní uherské župy. Následně odešel na Jadranské pobřeží na hrad Trogir, kde zůstal až do odchodu Mongolů.\n\nMistr templářů se svými rytíři v bitvě zahynul a Koloman společně s Ugrinem byli nuceni z boje ustoupit. Uhři byli na hlavu poraženi a přeživší se spasili útěkem. Král Béla vyhledal azyl ve Vídni, Koloman na následky těžkého zranění zemřel.\n\n"}
{"id": "687939", "url": "https://cs.wikipedia.org/wiki?curid=687939", "title": "Dudlík", "text": "Dudlík\n\nDudlík je gumová náhražka prsu nebo prstů, která se dává kojencům na uklidnění. Skládá se z pružného gumového nebo silikonového váčku, který dítě cucá, z plochého štítku, který brání spolknutí, a z kroužku, za nějž se dudlík bere do ruky, případně uvazuje. Dudlík v ústech dítěte vyvolává sací reflex, který dítě uklidní, takže lépe usíná. Dudlík s picími otvory je také součástí kojenecké láhve.\n\nLátkové uzlíky čili cumly, naplněné nějakým těstem, se užívaly už od středověku a někdy se dokonce smáčely v odvaru z makovic. Koncem 19. století se objevily gumové dudlíky, nejprve rotačního tvaru, od poloviny 20. století zploštělé, lépe přizpůsobené anatomii úst. \n\nNázory na užitečnost nebo naopak rizika užívání dudlíků se měnily. V současnosti se užívání u kojenců od několika týdnů do dvou až nejvýše tří let spíše doporučuje a podle některých lékařů dokonce snižuje riziko syndromu náhlé kojenecké smrti. Dítě, jemuž rodiče dudlík odmítají, si často cucá prsty. Nejpozději ve třech letech by si dítě mělo dudlíku odvyknout, aby mu nedeformoval rostoucí chrup. \n\n"}
{"id": "687940", "url": "https://cs.wikipedia.org/wiki?curid=687940", "title": "PROFINET", "text": "PROFINET\n\nPROFINET je průmyslová komunikační sběrnice určená pro řídící systémy v oblasti průmyslové automatizace. Profinet je vystavěn na základech průmyslového Ethernetu.\n\nZákladní specifikace PROFINETu: \n\nZákladní charakteristika PROFINETu: \n\nSíť může používat různá přenosová média:\na topologie:\n\n"}
{"id": "687941", "url": "https://cs.wikipedia.org/wiki?curid=687941", "title": "Dakání", "text": "Dakání\n\nDakání ( , \"dakanje\") je označení jazykové konstrukce v srbštině nahrazující tvar slovesa v infinitivu. Má podobu spojení částice da („ať, že, aby“) + sloveso v 1. os. sg. prézentu. Krom srbštiny je vlastní některým jazykům tzv. balkánského jazykového svazu – obdobnou konstrukci používá také bulharština, makedonština, řečtina a albánština. Dakání se také vyskytuje v chorvatštině, jíž je ovšem tento jev cizí, pronikl do ní díky existenci jednoho společného jazykového standardu a kulturní výměně v rámci socialistické Jugoslávie; nově vzniklý standard chorvatský se tomuto jevu brání a považuje jej za nespisovný. \n\n\nV srbském standardním jazyce se tento – původně hovorový, nespisovný – tvar používá ve stejné míře jako běžný infinitiv. Některá nářečí na východě země, která jsou v mnohem větší míře integrována do balkánského jazykového svazu, jej však používají výhradně, ba dokonce v případech, kdy se s ním lze setkat jen výjimečně (např. v jednoduchém budoucím čase).\n\nPod vlivem srbského jazyka tento gramatický rys proniká i do banátské češtiny, kterou používají občané české menšiny v Srbsku např. v městech Kruščice nebo České Selo.\n"}
{"id": "687942", "url": "https://cs.wikipedia.org/wiki?curid=687942", "title": "Darién (provincie)", "text": "Darién (provincie)\n\nDarién je jedna z 10 panamských provincií. Nachází se na východě státu a hraničí s Kolumbií. Zabírá 16 % rozlohy celé Panamy a žije zde 1,42 % panamské populace. Při sčítání obyvatelstva v roce 2010 se 15 693 obyvatel provincie přihlásilo k indiánskému původu a 8 064 lidí k africkému původu. V provincii se nachází největší panamský národní park Darién.\n\nProvincie je dále dělena na 2 distrikty:\n\nPod správu distriktu Pinogana náleží i comarca Wargandí. Jedná se o oblast, kterou obývají především idiáni kmene Guna. Tato comarca dostala jistou autonomii a má specifický statut.\n"}
{"id": "687947", "url": "https://cs.wikipedia.org/wiki?curid=687947", "title": "Pagėgiai", "text": "Pagėgiai\n\nPagėgiai jsou litevské okresní město v Tauragėském kraji, 30 km na jihovýchod od krajského města Tauragė, na pravém (severním) břehu řeky Gėgė (pravý přítok ramene delty Němenu Rusnė), od které město dostalo název, na levém břehu řeky Vilka. Ve městě jsou dva kostely: katolický kostel Sv. Kříže (postaven kolem roku 1930) a evangelický luterský (postaven roku 1933), dále gymnázium A. Mockuse, základní škola, od roku 1937 městská knihovna, pošta (PSČ je LT-99302), městský park. V blízkosti města směrem na západ je stejnojmenná ves Pagėgiai.\n\nPagėgiai jsou zmiňovány od roku 1281, kdy jednomu Skalvovi zde byly připsány pozemky. Od 15. století spadaly do německého Klaipėdského kraje. V roce 1875 postavena železniční trať Klaipėda - Šilutė - Tilžė, obec Pagėgiai začala prosperovat a v roce 1923, po připojení Klaipėdského kraje k Litvě, byla udělena městská práva. \n\nOflager - 53 - filiálka koncentračního tábora Buchenwald\n"}
{"id": "687954", "url": "https://cs.wikipedia.org/wiki?curid=687954", "title": "Seznam hokejistů draftovaných týmem Dallas Stars", "text": "Seznam hokejistů draftovaných týmem Dallas Stars\n\nToto je kompletní seznam hokejistů, kteří byli draftováni v NHL do týmu Dallas Stars. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "687955", "url": "https://cs.wikipedia.org/wiki?curid=687955", "title": "Autodesk Animator", "text": "Autodesk Animator\n\nAutodesk Animator byl program pro tvorbu dvourozměrných obrázků a počítačových animací.\n\nV době svého vydání neexistoval žádný nástroj, který by se Autodesk Animatoru byť jen vzdáleně vyrovnal v rozmanitosti funkcí, použití a snadnosti práce. Tento populární software byl považován za revoluční nástroj a mnoho počítačových animátorů jej začalo používat začátkem 90. let. Dočkal se dvou dalších pokračování, přesto byl jeho vývoj Autodeskem zastaven.\n\nPrvní verze byla vydána v říjnu 1989 týmem Yost Group, „na objednávku“ firmy Autodesk, která vývoj zaštítila. Program byl napsán v jazyku Turbo C a běžel pod operačním systémem MS-DOS.\n\nPracoval v grafickém módu VGA 13h s rozlišením 320×200 bodů a 256 barvách. Ovládal se primárně myší a měl na svou dobu komfortní grafické uživatelské rozhraní, podobné Windows – jednotlivé agendy měl přehledně rozdělené v dialogových oknech, přístupných z roletového menu v horní části obrazovky a nástrojové menu vespodu, zobrazení obou z nichž se dalo vypínat a přecházet tak do celoobrazovkového režimu, popř. do dvojnásobného nebo čtyřnásobného zvětšení (zoom mode).\n\nAutodesk Animator měl několik dialogových oken, které zapouzdřovaly jednotlivé agendy nebo aspekty tvorby – mezi jinými například:\n\nAutodesk Animator umožnil uživateli kontrolu nad každým okénkem (frame) animace, mezi nimiž mohl libovolně listovat – pomocí časové osy v nástrojové liště – ta zobrazovala číslo aktuálního okénka animace, vybraný kreslící nástroj, režim kreslení (efekt), úsek barev z barevné palety, který si uživatel mohl označit a pak z něj přepínat jednotlivé barvy, kterými chce kreslit; a několik dalších informací.\n\nVytvářená animace šla kdykoli od aktuálního okna přehrát a kdekoli zastavit, popřípadě dolistovat po jednotlivých okénkách.\n\nProgram umožňoval kdykoli si myší označit obdélníkovou výseč kdekoli v aktuálním okénku a to tak nakopírovat (jako sprajt) do schránky. Její obsah pak šel kdykoli později vypustit ven a opět myší určit přesnou polohu.\n\nDůležitý byl mód v nástrojové liště označený písmenem K – když byl zapnutý, fungovala barva (barevný atribut) číslo 0 jako průhledné pozadí. Pokud sprajt obsahoval tuto barvu, při jeho vložení nedošlo ke smazání pozadí.\n\nKrom toho uměl Autodesk Animator sprajty vložit zvětšené či zmenšené (i když bez interpolace) nebo otočené o stanovený úhel (ten si uživatel určil pomocí myší a při tom všem výsledek přímo viděl (WYSIWYG), což bylo na svou dobu nevídané).\n\n\nDruhá verze Autodesk Animatoru s přídomkem Pro zavedla dvě zásadní změny:\n"}
{"id": "687956", "url": "https://cs.wikipedia.org/wiki?curid=687956", "title": "Loui Eriksson", "text": "Loui Eriksson\n\nLoui Eriksson (* 17. července 1985, Göteborg, Švédsko) je švédský hokejový útočník hrající v týmu Vancouver Canucks v severoamerické lize NHL.\n\nEriksson začínal v klubu Lerum BK a už mezi žáky vynikal nad ostatními. V 11 letech už hrál v kategorii šestnáctiletých. Na svůj talent upozornil na různých turnajích na kterých si jej všimli činitelé klubu Frölunda Indians, za který poté nastupoval v juniorské kategorii. V sezóně 2003-04 nastoupil poprvé za Frölundu v Elitserien a v sezóně 2004-05 s Frölundou vyhrál titul mistra Švédska. V draftu NHL 2003 byl vybrán v 2. kole na 33. místě celkově, týmem Dallas Stars. Před sezónou 2005-06 odešel hrát do Severní Ameriky, kde hrál na farmě Dallasu Stars za tým Iowa Stars v nižší lize American Hockey League. 4. října 2010 debutoval v NHL, v zápase proti Coloradu Avalanche. Eriksson na sebe upozornil v sezóně 2008-09, kdy se s 36 vstřelenými brankami stal nejlepším střelcem týmu a skončil na 12. místě v celé lize. V roce 2011 se zúčastnil svého prvního utkání hvězd NHL. 4. června 2013 uskutečnili Boston a Dallas vzájemný obchod, kdy se dohodly na směně celkem sedmi hokejistů. Z Bruins putovali do Dallasu útočník Tyler Seguin, veterán Rich Peverley a obránce Ryan Button. Do Bostonu přišli švédské křídlo Loui Eriksson a tři mladí hráči Joseph Morrow, Reilly Smith a Matt Fraser. Eriksson z Bruins podepsal tříletý kontrakt na 4,25 milionu dolarů ročně. V roce 2016 podepsal smlouvu s Vancouverem Canucks na dalších 6 let. Canucks jej vzali jako alternativu do útoku k bratrům Sedinovým, se kterými se mu dařilo na mezinárodních turnajích.\n\n\n"}
{"id": "687960", "url": "https://cs.wikipedia.org/wiki?curid=687960", "title": "Eufémie Kyjevská", "text": "Eufémie Kyjevská\n\nEufémie Kyjevská ( \"Евфимия Владимировна\", \"Eufémia\" zemřela 4. dubna 1139 Kyjev) byla uherská královna z dynastie Rurikovců.\n\nNarodila se jako dcera kyjevského knížete Vladimíra Monomacha a jeho druhé byzantské choti. Zřejmě roku 1104 byla provdána za ovdovělého uherského krále Kolomana. Vzdělaný Koloman byl údajně \"poloslepý, hrbatý, kulhavý a koktavý\" Eufémii pro cizoložství zapudil a syn Boris narozený snad roku 1105 na dědově dvoře se nikdy nedočkal uznání. Zapuzená Eufémie dožila v klášteře nedaleko Kyjeva.\n"}
{"id": "687961", "url": "https://cs.wikipedia.org/wiki?curid=687961", "title": "Jan Ogilvie", "text": "Jan Ogilvie\n\nSvatý John Ogilvie SJ (1579, Keith v Banffshire, Skotsko – 10. března 1615, Glasgow) byl skotský konvertita od kalvinismu ke katolicismu, který vstoupil do jezuitského řádu a za svou činnost duchovního byl ve Skotsku popraven. Jako mučedník byl kanonizován a je v katolické církvi uctíván jako svatý.\n\nJohn Ogilvie pocházel z jedné z větví slavného skotského rodu Ogilvie (Ogilvy), byl synem presbyterána Waltera Ogilvieho. V průběhu své vzdělávací cesty po Evropě se v Douai roku 1596 obrátil ke katolicismu a byl přijat do tamní skotské koleje. Odtud byl roku 1598 poslán do koleje skotských benediktinů v Řezně a následně na jezuitskou akademii v Olomouci, kde požádal o přijetí do Tovaryšstva Ježíšova. Noviciát absolvoval v jezuitské koleji v Brně u Panny Marie (1599). Po pobytu ve Štýrském Hradci a ve Vídni dokončil v Olomouci studium teologie (1609 - 1610). Roku 1610 byl v Paříži vysvěcen na kněze. V roce 1613 byl vyslán zpět do Skotska, aby tam tajně působil jako katolický misionář. Pohyboval se především v Edinburghu, Londýně a v Glasgowě. Tam byl 4. října 1614 zajat. Po několikaměsíčním vězení a vyslýchání byl 10. března 1615 v Glasgowě oběšen, byla mu setnuta hlava a rozčtvrceno tělo. V roce 1976 je papež Pavel VI. prohlásil za svatého. Je jediným poreformačním kanonizovaným skotským svatým.\n\n"}
{"id": "687962", "url": "https://cs.wikipedia.org/wiki?curid=687962", "title": "Fuente del Arco", "text": "Fuente del Arco\n\nFuente del Arco je španělské město situované v provincii Badajoz (autonomní společenství Extremadura).\n\nObec je vzdálena 132 km od města Badajoz. Patří do okresu Campiña Sur a soudního okresu Llerena.\n\nV roce 1594 tvořila obec část provincie León de la Orden de Santiago a čítala 265 obyvatel. V roce 1834 se obec stává součástí soudního okresu Llerena. V roce 1842 čítala obec 280 usedlostí a 1 100 obyvatel.\n"}
{"id": "687964", "url": "https://cs.wikipedia.org/wiki?curid=687964", "title": "Fuente del Maestre", "text": "Fuente del Maestre\n\nFuente del Maestre je španělské město situované v provincii Badajoz (autonomní společenství Extremadura).\n\nObec se nachází na úbočí pohoří San Jorge. Obec je vzdálena 14 km od Zafry, 17 km od Almendraleja, 45 km od Méridy a 68 km od města Badajoz. Patří do okresu Zafra - Río Bodión a soudního okresu Villafranca de los Barros. 8 km od obce prochází dálnice A-66 a 5 km od obce prochází národní silnice N-432 jdoucí z Badajozu do Granady.\n\nV roce 1834 se obec stává součástí soudního okresu Zafra. V roce 1842 čítala obec 1 420 usedlostí a 4 580 obyvatel.\n"}
{"id": "687966", "url": "https://cs.wikipedia.org/wiki?curid=687966", "title": "Fuentes de León", "text": "Fuentes de León\n\nFuentes de León je španělské město situované v provincii Badajoz (autonomní společenství Extremadura).\n\nObec je vzdálena 117 km od města Badajoz. Patří do okresu Tentudía a soudního okresu Fregenal de la Sierra.\n\nV roce 1834 se obec stává součástí soudního okresu Fregenal de la Sierra. V roce 1842 čítala obec 722 usedlostí a 2 920 obyvatel.\n"}
{"id": "687969", "url": "https://cs.wikipedia.org/wiki?curid=687969", "title": "Israel Electric Corporation", "text": "Israel Electric Corporation\n\nIsrael Electric Corporation (zkráceně IEC, : חברת החשמל לישראל, \"Chevrat ha-chašmal le-Jisra'el\") je hlavní výrobce a dodavatel elektřiny v Izraeli, který buduje, udržuje a provozuje elektrárny a přenosné a distribuční sítě. Jedná se o státní podnik, v němž izraelská vláda vlastní zhruba 99,85% podíl.\n\nIEC byla založena 29. března 1923 Pinchasem Rutenbergem pod názvem The Palestine Electric Corporation Ltd. a roku 1961 došlo k jejímu přejmenování na současný název. Ke konci roku 2009 společnost provozovala 17 elektráren (včetně 5 hlavních tepelných elektráren) s celkovým instalovaným výkonem 11 664 MW.\n\nSídlem společnosti je mrakodrap IEC Tower v Haifě.\n\n"}
{"id": "687970", "url": "https://cs.wikipedia.org/wiki?curid=687970", "title": "Felicie Sicilská", "text": "Felicie Sicilská\n\nFelicie Sicilská ( \"Busilla\", \"Buzilla\", zemřela 1102) byla uherská královna z normanské dynastie Hautevillů.\n\nNarodila se jako jedna z mnoha dcer sicilského hraběte Rogera a zřejmě roku 1097 byla provdána za uherského krále Kolomana. Svému vzdělanému choti dala dva syny a dvě dcery. Zemřela zřejmě roku 1102 a pohřbená je ve Székesfehérváru. Kolomanovou druhou manželkou se stala Eufémie Kyjevská.\n"}
{"id": "687971", "url": "https://cs.wikipedia.org/wiki?curid=687971", "title": "Garbayuela", "text": "Garbayuela\n\nGarbayuela je španělské město situované v provincii Badajoz (autonomní společenství Extremadura).\n\nObec je vzdálena 164 od města Cáceres a 194 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Herrera del Duque. V roce 1842 čítala obec 102 usedlostí a 396 obyvatel.\n"}
{"id": "687973", "url": "https://cs.wikipedia.org/wiki?curid=687973", "title": "Územní opatství", "text": "Územní opatství\n\nÚzemní opatství (dříve také \"opatství nullius\", latinsky \"abbatia nullius\") je forma územní jurisdikce katolické církve. Jedná se o takové opatství, které má jurisdikční samostatnost místní církve, tedy podobnou jako diecéze.\n\nKaždý opat, představený opatství, je ordinářem mnichů kláštera. Jeho pravomoc je omezena na území kláštera a na mnichy, kteří v tomto klášteře složili řeholní sliby (a v určitých věcech také na osoby v klášteře trvale žijící).\nÚzemní opat je nadto ordinářem vymezeného území v okolí kláštera, které nepatří k žádné diecézi, a toto území spravuje podobně jako biskup diecézi, i když nemusí být vysvěcen na biskupa. I když má územní opat jen kněžské svěcení, na území svého opatství má podobné administrativní pravomoci jako biskup v diecézi, včetně inkardinace (tedy jurisdikčního začlenění) kněží a jáhnů, kteří nejsou řeholníky. Není-li biskupem, nemůže však udělovat kněžské svěcení.\n\nVznik územních opatství sahá do konce 9. století, kdy byli mniši více zapojeni do pastorační práce v okolí opatství, zvláště v misijních oblastech, vzdálených od sídla biskupa. Opati tak získali jurisdikční pravomoc nejen nad mnichy kláštera, ale také nad farnostmi kolem opatství. V průběhu 11. a 12. století papežové potvrdili tyto výjimky a udělili opatům insignie a výsady patřící biskupům.\n\nPo Druhém vatikánském koncilu je větší důraz kladen na tradiční členění církve do diecézí řízených biskupy. Řada územních opatství zanikla (vytvořením nové diecéze nebo přičleněním k již existující diecézi), původní postavení dnes má jen několik starých opatství.\n\nV roce 1976 rozhodl papež Pavel VI., že nová územní opatství budou zřizována pouze zcela výjimečně. Zároveň vydal předpisy pro reorganizaci existujících územních opatství.\n\nKodex kanonického práva z roku 1983 definuje územní opatství jako \"určitou územně ohraničenou část božího lidu, kterou vzhledem ke zvláštním okolnostem řídí opat jako vlastní pastýř obdobně jako vlastní biskup\" (kán. 370). Územní opat tedy má postavení podobné diecéznímu biskupovi.\n\nPodle ročenky Annuario Pontificio dosud existuje 1 územní arciopatství a 10 opatství:\n\n\n"}
{"id": "687975", "url": "https://cs.wikipedia.org/wiki?curid=687975", "title": "Garlitos", "text": "Garlitos\n\nGarlitos je španělské město situované v provincii Badajoz (autonomní společenství Extremadura).\n\nObec je vzdálena 206 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 151 usedlostí a 543 obyvatel.\n"}
{"id": "687977", "url": "https://cs.wikipedia.org/wiki?curid=687977", "title": "Granja de Torrehermosa", "text": "Granja de Torrehermosa\n\nGranja de Torrehermosa je španělské město situované v provincii Badajoz (autonomní společenství Extremadura).\n\nObec je vzdálena 116 od Córdoby a 158 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Llerena. V roce 1842 čítala obec 509 usedlostí a 1780 obyvatel.\n"}
{"id": "687978", "url": "https://cs.wikipedia.org/wiki?curid=687978", "title": "Pavlína Pořízková", "text": "Pavlína Pořízková\n\nPavlína Pořízková, psáno také \"Paulina Porizkova\", (* 9. dubna 1965 Prostějov) je americká supermodelka českého původu, která se stala nejmladší modelkou na obálce \"Sports Illustrated Swimsuit Issue\".\n\nV roce 1968 emigrovali její rodiče do Švédska, Pavlína zůstala v Československu. Úřady jí dovolily odjet za rodiči až v roce 1975, kdy se za ně přimluvil švédský premiér Olof Palme. Po rozvodu rodičů žila v chudobě, až v roce 1980 poslala kamarádka její fotografie do modelingové agentury.\n\nJejí výška 180 cm a míry 86–57–89 jí vynesly kontrakt v Paříži. V roce 1983 se odstěhovala do Spojených států. Úspěch měly její fotografie na titulní straně časopisu \"Sports Illustrated Swimsuit Issue\", kde se v osmnácti letech stala nejmladší modelkou na obálce tohoto titulu. Později se objevila na obálce \"Playboye\", časopis \"Harper's Bazaar\" ji zařadil v roce 1992 mezi deset nejkrásnějších žen světa.\n\nHrála také ve filmech \"Anna\", \"Její alibi\" a \"Arizona Dream\", v televizním pořadu \"Když hvězdy tančí\", působila jako porotce v reality show \"America's Next Top Model\" a napsala autobiografický román \"Léto modelky\".\n\nJejím manželem byl od roku 1989 Ric Ocasek, zpěvák rockové skupiny The Cars, s nímž má dva syny. V roce 2017 bylo jejich manželství rozvedeno.\n\n"}
{"id": "687979", "url": "https://cs.wikipedia.org/wiki?curid=687979", "title": "Svatý Vendelín", "text": "Svatý Vendelín\n\nSvatý Vendelín pocházel podle legendy ze skotské královské rodiny a v rámci iroskotské misie působil v 6. století v trevírské diecézi.\n\nJeho hrob se nachází v sárském městě Sankt Wendel, které vzniklo na místě jeho pohřbu. Patron pastýřů a poutníků, ochránce dobytka a polí. Ačkoli sv. Vendelín nepatří mezi obvyklých 14 svatých pomocníků v nouzi, někdy je mezi ně počítán.\n\nJe vyobrazován jako poutník, mnich nebo pastýř. Jeho poutní hůl vypadá někdy spíše jako kyj pastýře. Podle legendy byl skotským královským synem a byl vychováván biskupem. Ve věku 20 let se rozhodl podniknout pouť do Říma, kde dostal požehnání od papeže. Pak se vrátil do Trevíru, v jehož okolí se usadil jako poustevník, a aby měl nějakou obživu, sloužil jako pastýř u jednoho šlechtice. Tento šlechtic, když poznal, že jde o muže svatého, vystavěl mu poustevnu. Odtud ho povolali benediktinští mniši z blízkého kláštera Tholey, protože si ho zvolili za opata. V tomto klášteře v roce 617 (nebo 614) také zemřel.\n\nPodle legendy však země nepřijala jeho tělo do hrobu, a tak je mniši naložili na káru a nechali voly, ať je zavezou, kam chtějí. Oni ho přivezli na místo jeho poustevny, na horu, kde se modlíval. Tam byl pohřben a tam vzniklo poutní místo St. Wendel nad Sárou.\n"}
{"id": "687980", "url": "https://cs.wikipedia.org/wiki?curid=687980", "title": "Guareña (Badajoz)", "text": "Guareña (Badajoz)\n\nGuareña je španělské město situované v provincii Badajoz (autonomní společenství Extremadura).\n\nObec je vzdálena 24 km od Méridy a 83 km od města Badajoz. Patří do okresu Vegas Altas a soudního okresu Don Benito.\n\nV roce 1834 se obec stává součástí soudního okresu Don Benito. V roce 1842 čítala obec 1052 usedlostí a 3026 obyvatel.\n"}
{"id": "687982", "url": "https://cs.wikipedia.org/wiki?curid=687982", "title": "Helechosa de los Montes", "text": "Helechosa de los Montes\n\nHelechosa de los Montes je španělské město situované v provincii Badajoz (autonomní společenství Extremadura).\n\nObec je vzdálena 234 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Herrera del Duque. V roce 1842 čítala obec 111 usedlostí a 422 obyvatel.\n"}
{"id": "687984", "url": "https://cs.wikipedia.org/wiki?curid=687984", "title": "Herrera del Duque", "text": "Herrera del Duque\n\nHerrera del Duque je španělské město situované v provincii Badajoz (autonomní společenství Extremadura).\n\nObec je vzdálena 137 km od Méridy, 152 km od Cáceresu, 196 km od města Badajoz, 200 km od portugalských hranic a 233 km od Madridu. Patří do okresu La Siberia a soudního okresu Herrera del Duque. Obcí prochází silnice BA-138 a národní silnice N-502a.\n\nV roce 1834 se obec stává součástí soudního okresu Herrera del Duque. V roce 1842 čítala obec 718 usedlostí a 2 499 obyvatel.\n"}
{"id": "687985", "url": "https://cs.wikipedia.org/wiki?curid=687985", "title": "Higuera de la Serena", "text": "Higuera de la Serena\n\nHiguera de la Serena je španělské město situované v provincii Badajoz (autonomní společenství Extremadura).\n\nObec je vzdálena 21 km od Castuery, 141 km od města Badajoz a 363 km od Madridu. Patří do okresu La Serena a soudního okresu Castuera.\n\nV roce 1834 se obec stává součástí soudního okresu Castuera. V roce 1842 čítala obec 230 usedlostí a 953 obyvatel.\n"}
{"id": "687987", "url": "https://cs.wikipedia.org/wiki?curid=687987", "title": "Higuera de Llerena", "text": "Higuera de Llerena\n\nHiguera de Llerena je španělské město situované v provincii Badajoz (autonomní společenství Extremadura).\n\nObec je vzdálena 120 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Llerena. V roce 1842 čítala obec 66 usedlostí a 275 obyvatel.\n"}
{"id": "687989", "url": "https://cs.wikipedia.org/wiki?curid=687989", "title": "Pueblo", "text": "Pueblo\n\nPueblo je výraz používaný k označení společenství původních i současných amerických indiánů na jihozápadě USA. První španělští průzkumníci tímto slovem nazvali jejich města, vystavěná na nepřístupných místech, například na vysokých strmých stolových horách. Tato sídla sestávala z mnoha několikapatrových budov z kamene, vepřovic a dalšího místního materiálu, obklopujících otevřené náměstí. Byla obývána stovkami až tisíci Pueblanů.\n\nKastilské slovo pueblo, původně z latinského \"populus\" (lidé), znamená město. V centrálním Španělsku se takto nazývaly veliké vesnice, obklopené svými vlastními poli, s žádnými odlehlými farmami, vzdálené i několik mil od sousedních vesnic.\n\nZ federálně uznávaných komunit indiánů na jihozápadě USA jsou Úřadem pro indiánské záležitosti jako Pueblané označeny ty komunity, které takto označil španělský král v době, kdy Španělsko postoupilo svá území Spojeným státům (což se stalo v roce 1819).\n\nTěchto komunit je celkem 21:\n"}
{"id": "687990", "url": "https://cs.wikipedia.org/wiki?curid=687990", "title": "Higuera de Vargas", "text": "Higuera de Vargas\n\nHiguera de Vargas je španělské město situované v provincii Badajoz (autonomní společenství Extremadura).\n\nObec je vzdálena 57 km od města Badajoz. Patří do okresu Llanos de Olivenza a soudního okresu Olivenza.\n\nV roce 1834 se obec stává součástí soudního okresu Olivenza. V roce 1842 čítala obec 392 usedlostí a 1 608 obyvatel.\n"}
{"id": "687991", "url": "https://cs.wikipedia.org/wiki?curid=687991", "title": "Feloderm", "text": "Feloderm\n\nFeloderm čili zelená kůra je rostlinné pletivo, které bývá zeleně zbarvené, protože všechny (parenchymatické) buňky felodermu mají chloroplasty, kromě kořenových částí felodermu. Jedná se o součást druhotného krycího pletiva (peridermis) a je tvořený činností felogénu, druhotného dělivého pletiva. Feloderm se nachází na vnitřní straně kůry (peridermu).\n"}
{"id": "687993", "url": "https://cs.wikipedia.org/wiki?curid=687993", "title": "Milán Kouba", "text": "Milán Kouba\n\nMilán Kouba (14. září 1939 Zlín – 17. září 2015 Kroměříž) byl český římskokatolický kněz, který v letech 1998 až 2011 působil jako generální vikář olomoucké arcidiecéze.\n\nSvé dětství strávil v Uherském Brodě, kde také v roce 1957 složil maturitní zkoušku na Jedenáctileté střední škole J. A. Komenského. Protože nebyl pro své náboženské přesvědčení přijat na žádnou vysokou školu, nastoupil do oddělení plánování Slováckých strojíren v Uherském Brodě. Zde pracoval až do roku 1969 s výjimkou let 1958 až 1960, kdy absolvoval základní vojenskou službu; po ní při zaměstnání vystudoval ještě obor strojírenská technologie na střední průmyslové škole strojnické a toto studium zakončil maturitou v roce 1963.\n\nV roce 1969 využil možnosti přihlásit se na Cyrilometodějskou bohosloveckou fakultu, která v roce 1968 zřídila svou pobočku v Olomouci, na níž vystudoval teologii. Studia dokončil v roce 1974 a dne 22. června téhož roku byl vysvěcen na kněze. Poté působil od července 1974 jako farní vikář v Moravské Ostravě a následně (od února 1979 jako duchovní správce v Jeseníku nad Odrou a jako administrátor excurrendo farnosti Bernartice nad Odrou, od listopadu 1984 byl navíc ještě administrátorem excurrendo farnosti Suchdol nad Odrou. Od července 1990 do června 1998 byl rektorem olomouckého kněžského semináře a od 1. července 1998 do 30. září 2011 působil jako generální vikář olomoucké arcidiecéze (do 31. října 1998 spolu s Mons. Erichem Pepříkem, od 1. července 2009 spolu s Mons. Mgr. Josefem Nuzíkem). Od 28. září 1993 byl také kanovníkem Metropolitní kapituly u svatého Václava v Olomouci a v roce 1995 byl jmenován papežským prelátem.\n\n"}
{"id": "687994", "url": "https://cs.wikipedia.org/wiki?curid=687994", "title": "Higuera la Real", "text": "Higuera la Real\n\nHiguera la Real je španělské město situované v provincii Badajoz (autonomní společenství Extremadura).\n\nObec je vzdálena 102 km od města Badajoz. Patří do okresu Sierra Suroeste a soudního okresu Fregenal de la Sierra.\n\nV roce 1842 čítala obec 1002 usedlostí a 3800 obyvatel.\n"}
{"id": "687995", "url": "https://cs.wikipedia.org/wiki?curid=687995", "title": "Druhotná kůra", "text": "Druhotná kůra\n\nDruhotná kůra (též periderm) je druhotné krycí pletivo rostlin. Je tvořeno činností sekundárního meristému. Vzniká činností felogénu, což je ta prostřední ze tří vrstev druhotné kůry. Na její vnější straně se pak nachází pletivo korkové, zatímco na vnitřní feloderm. Druhotná kůra může být na povrchu hladká nebo popraskaná.\n"}
{"id": "688004", "url": "https://cs.wikipedia.org/wiki?curid=688004", "title": "Kouty (hrad)", "text": "Kouty (hrad)\n\nKouty jsou zřícenina vodní tvrze, někdy označované jako hrad, která byla založena ve 14. století. Nachází se na severozápadním okraji vesnice Kouty v okrese Benešov 3 km jižně od Votic. Od roku 1965 je chráněna jako kulturní památka.\n\nPrvní zmínka o hradu je z roku 1368 (podle jiných pramenů 1366). Koncem 14. století ji získal Jarohněv Vejhák z Křečovic. V držení jeho rodu byla až do 16. století. Po roce 1606 byly Kouty připojeny ke Smilkovu, tvrz byla opuštěna, pustla a v roce 1813 definitivně zbořena.\n\nTvrziště uprostřed rybníku mělo rozměry asi 20 × 30 m. Hospodářské zázemí tvrze se nacházelo pravděpodobně na místě dochovaného barokního hospodářského dvora jižně od tvrze. Dochované zdi jsou pozůstatky dvou budov. Uprostřed tvrziště se dochovala nádvorní zeď obytné budovy s otvory po oknech a portálu v přízemí a prvním patře. Nároží na východní straně tvrziště bylo součástí vstupní budovy, která byla vysunuta do vodního příkopu. Její přízemí bylo zaklenuté valenou klenbou. Další zdi neznámého stáří byly zachyceny geofyzikálním průzkumem pod úrovní terénu.\n\n\n"}
{"id": "688009", "url": "https://cs.wikipedia.org/wiki?curid=688009", "title": "Alonso de Arellano", "text": "Alonso de Arellano\n\nAlonso de Arellano (, Španělsko – 1566, Tichý oceán) byl španělský mořeplavec 16. století, který první přeplul Tichý oceán od západu na východ. Zásluhy za toto prvenství však náleží španělskému knězi a mořeplavci Andrésovi de Urdanetovi\n\nArellano velel jedné z lodí expedice Miguela Lópeze de Legazpiho, který jménem krále Filipa II. Španělského měl za úkol plout z Mexika přes Tichý oceán na Filipíny a pokusit se o zpáteční cestu s nákladem koření. Výpravy se účastnil také astronom a kněz Andrés de Urdaneta. Výprava vyplula 21. listopadu 1564 z La Navidadu v Mexiku. Arellano se během cesty od ostatních odpojil a přes Marshallovy ostrovy a Karolíny, kde objevil ostrovy Chuuk a další menší atoly doplul v roce 1565 na Filipíny, kde založil první španělskou základnu na ostrově Cebu. Po naložení se opět od výpravy odpojil a s lodí \"San Lucas\" vyplul na východ do Tichého oceánu. Na radu Andrése de Urdanety plul více na sever až ke 40° s.š., kde za podpory západního pasátu, který se dnes nazývá Kurošio, doplul za 3 měsíce do Kalifornie a poté do Acapulca v Mexiku. Velitel expedice Miguel López de Legazpi za Arellanou vyslal 1. června 1565 z Filipín do Ameriky loď \"San Pedro\", které velel Andrés de Urdaneta objevitel západních pasátů na sever od rovníku. Vzhledem k tomu, že ho potkali na severu bouře se loď zdržela a k americkým břehům doplula až po Arellanovi.\n\nVzhledem k tomu, že Urdaneta se zabýval průzkumem západního pasátu a vedl podrobné záznamy o větrech vanoucích v severním Pacifiku a tuto cestu absolvoval krátce po Arellanovi jsou zásluhy za prvenství připisovány jemu. Arellano byl po návratu souzen za dezerci z výpravy na Filipínách. Při následující plavbě byl zabit vzbouřenou posádkou.\n\n"}
{"id": "688013", "url": "https://cs.wikipedia.org/wiki?curid=688013", "title": "Atlantik (klimatologie)", "text": "Atlantik (klimatologie)\n\nAtlantik je geologické (a také klimaticky určené) období středního holocénu charakteristické zejména nástupem vlhkého oceánského klimatu a také dalším oteplováním (ve srovnání s předchozím boreálem). V období ohraničeném přibližně lety 6500–4800 př. n. l. (eventuálně 6000–3000 př. n. l.) byly průměrné teploty ve střední Evropě asi o 3 stupně vyšší při podstatně vyšších srážkových úhrnech ve srovnání se současným klimatem. Proto je Atlantik označován jako holocénní klimatické optimum.\n"}
{"id": "688014", "url": "https://cs.wikipedia.org/wiki?curid=688014", "title": "Pilkovy hory", "text": "Pilkovy hory\n\nPilkovy hory je nízký hřbet nacházející se jižně od vesnice Bučovice v okrese Benešov, 6 km západně od Votic. Leží ve Votické vrchovině a s ní jsou součástí geomorfologického celku Vlašimské pahorkatiny.\n\nNejvyšší a jediný vrchol nese stejnojmenný název – Pilkovy hory – a je vysoký 538 m.\n"}
{"id": "688018", "url": "https://cs.wikipedia.org/wiki?curid=688018", "title": "Elektrárna Rutenberg", "text": "Elektrárna Rutenberg\n\nElektrárna Rutenberg (: תחנת הכוח רוטנברג) je tepelná elektrárna, provozovaná společností Israel Electric Corporation (IEC), nacházející se na středomořském pobřeží u města Aškelon v Izraeli. Je pojmenovaná po Pinchasi Rutenbergovi, který založil společnost IEC.\n\nK roku 2011 se jedná o nejnovější izraelskou tepelnou elektrárnu a druhou největší z hlediska výkonu. Její výstavba byla zahájena v 80. letech po dokončení elektrárny Orot Rabin. Fáze A elektrárny byla spuštěna v roce 1990 a fáze B byla dokončena v roce 2000. Do vybudování speciálního zásobovacího mola bylo uhlí do elektrárny dováženo z ašdodského přístavu. V roce 2008 došlo ke schválení fáze D, avšak k roku 2011 nebyla stavba v důsledku řady námitek zahájena. Instalovaný výkon elektrárny je 2250 MW a po dokončení fáze D bude rozšířen o dalších 1250 MW a stane se největší tepelnou elektrárnou v Izraeli.\n\nElektrárna je chlazena mořskou vodou, které spotřebuje 330 tun za hodinu. Denně spotřebuje 18 240 tun uhlí.\n\n"}
{"id": "688025", "url": "https://cs.wikipedia.org/wiki?curid=688025", "title": "Rutenberg", "text": "Rutenberg\n\nRutenberg může být:\n\n"}
{"id": "688027", "url": "https://cs.wikipedia.org/wiki?curid=688027", "title": "Vokalizace L", "text": "Vokalizace L\n\nVokalizace souhlásky L v U, či O (regionálně v A, či Ä) je jednou z historických změn v srbském (rovněž také i v chorvatském, bosenském a černohorském jazyce). Jedná se o změnu, ke které došlo na konci 14. století. Od této doby tak v těchto jazycích neexistuje slabikotvorné L.\n\nS ní se lze setkat u tvarů sloves pro minulý čas, který se zcela odlišuje od všech ostatních slovanských jazyků (ja sam radio, ti si radila, ono je radilo) a u podstatných či přídavných jmen, která jsou např. v češtině zakončena na -L: (česky bílý, srbsky beo). Slabikotvorné L se nakonec vokalizovalo jako U; českému vlk tak odpovídá srbsky vuk.\n\nTato vokalizace se rozšířila z oblasti Hercegoviny a jižní části chorvatského přímoří postupně do všech novoštokavských a také staroštokavských dialektů. K podobným změnám došlo i v řadě jiných jazyků (například germánských). L tehdy následovalo osud samohlásky jať, kterou středověcí jižní Slované vyslovovali zhruba mezi e a i, či jako dvouhlásku ie (dodnes základ tzv. jekavštiny); realizovalo se jako samohláska vyslovovaná mezi o a u, místy také dvouhláska uo. V 15. století se stabilizovaly formy s O a formy s U (vlk → vuk, pisal → pisao). V druhých uvedených se na východě srbského jazykového prostoru používá někdy A, které splývá velmi často s předchozí samohláskou. Perfekt tak získává v Prizrensko-jihomoravském dialektu zcela novou podobu; namísto spisovného \"ja napisao\" se objevují často i tvary \"ja napisaja\". \n\nTyto změny se projevily téměř ve všech oblastech západních jihoslovanských jazyků s výjimkou slovinštiny a dále kajkavského nářečí a některých dialektů v Srbsku na samé hranici s Bulharskem (Timocko-lužnický dialekt).\n"}
{"id": "688033", "url": "https://cs.wikipedia.org/wiki?curid=688033", "title": "Alexandr Jakušev", "text": "Alexandr Jakušev\n\nAlexandr Sergejevič Jakušev (rusky Александр Сергеевич Якушев, * 2. ledna 1947) je bývalý ruský lední hokejista, hrající v dobách Sovětského svazu, jehož byl dlouholetým reprezentantem a oporou. Od roku 2003 je členem Síně slávy Mezinárodní hokejové federace.\n\nJeho kariéra je spojena především s týmem Spartak Moskva. V něm v roce 1963 debutoval v sovětské lize a hrával až do roku 1980. Pomohl klubu třikrát k ligovému titulu – v letech 1967, 1969 a 1976. V sovětské ligové soutěži zaznamenal 568 utkání a 339 branek, ve své kariéře se stal nejlepším střelcem i nejproduktivnějším hráčem sezóny. V závěru ligové kariéry – v letech 1980 až 1983 – působil v rakouské hokejové lize v týmu Kapfenbergu.\n\nV sedmdesátých letech 20. století patřil mezi hlavní opory sovětské reprezentace. Byl členem týmu, který vybojoval zlaté medaile na Zimních olympijských hrách 1972 i 1976, dále se stal pětkrát mistrem světa. Významně se zapsal také do povědomí hokejových fanoušků v Severní Americe. Během série utkání mezi hvězdami National Hockey League a sovětské ligy v roce 1972, která vešla ve známost jako Série století, se stal s 11 body nejproduktivnějším hráčem sovětského týmu a z Kanaďanů jej překonal jen Phil Esposito. Se sedmi vstřelenými góly byl také spolu s Espositem a Paulem Hendersonen na čele tabulky střelců. Jeho celková bilance v reprezentační kariéře je 221 utkání a 145 gólů.\n\nJako trenér působil s moskevském Spartaku a také u sovětského týmu. Krom toho dělal také hokejového rozhodčího.\n\nTýmové\n\nIndividuální\n\n"}
{"id": "688038", "url": "https://cs.wikipedia.org/wiki?curid=688038", "title": "Evropsko-středomořské partnerství", "text": "Evropsko-středomořské partnerství\n\nEvropsko-středomořské partnerství, zkratkou EUROMED, dříve nazývané Barcelonský proces, započalo v roce 1995 na konferenci v Barceloně. Jeho podstatou je posilování vazeb mezi Evropskou unií a státy v regionech Maghrebu a Mašreku. Jedním z plodů procesu bylo založení Unie pro Středomoří, která na vybudovaných vazbách staví.\n\nPři rozšíření Evropské unie v roce 2004 přibyly dva středozemní státy. Malta a Kypr, a celkem přibylo deset členských států. Dnes se tak na Barcelonském procesu podílí kromě 28 států Evropské Unie také Albánie, Alžírsko, Bosna a Hercegovina, Černá Hora, Egypt, Izrael, Jordánsko, Libanon, Mauritánie, Monako, Maroko, Palestinská autonomie, Sýrie, Tunisko a Turecko.\n"}
{"id": "688039", "url": "https://cs.wikipedia.org/wiki?curid=688039", "title": "Viktor Šalimov", "text": "Viktor Šalimov\n\nViktor Ivanovič Šalimov (rusky Виктор Иванович Шалимов, * 20. dubna 1951) je bývalý ruský lední hokejista, který reprezentoval Sovětský svaz.\n\nHrával v sovětské lize za HC Spartak Moskva. Debut v jeho dresu prožil v roce 1969. V sezóně 1975/1976 se Spartakem vybojoval sovětský titul. V lize dosáhl výborné bilance 293 gólů v 572 utkání. V roce 1985 odešel do Rakouska a v místní hokejové lize nastupoval za Innsbrucker EV a EC Salzburg. Kariéru ukončil v roce 1988, později pracoval jako hokejový trenér.\n\nV dresu sovětské reprezentace se stal třikrát mistrem světa a také olympijským vítězem z roku 1976. V reprezentaci zažil dva výrazné vrcholy – hned při své první účasti v roce 1975 se stal nejlepším střelcem i nejproduktivnějším hráčem, při svém posledním mistrovství světa v roce 1982 byl zase vyhlášen nejlepším útočníkem turnaje.\n\nTýmové\n\nIndividuální\n\n"}
{"id": "688040", "url": "https://cs.wikipedia.org/wiki?curid=688040", "title": "Nahoře bez", "text": "Nahoře bez\n\nNahoře bez (nebo také topless) je stav, kdy ženy nemají nad úrovní svého pasu žádné oblečení. Tento termín popisuje situaci, kdy jsou odhalená prsa včetně dvorců a bradavek, a to obvykle na veřejném místě.\n\nHistorický i současný kontext chození nahoře bez je velmi široký, a neomezuje se jen na situace, jejichž motivem je sexuální vzrušení. Většina prozápadních kultur chápe odhalená ženská prsa jako sexuálně vzrušující element. Nicméně některé země považují stav nahoře bez za obvyklý.\n\n\n"}
{"id": "688046", "url": "https://cs.wikipedia.org/wiki?curid=688046", "title": "Hinojosa del Valle", "text": "Hinojosa del Valle\n\nHinojosa del Valle je španělské město situované v provincii Badajoz (autonomní společenství Extremadura).\n\nObec je vzdálena 92 km od města Badajoz. Patří do okresu Tierra de Barros a soudního okresu Villafranca de los Barros.\n\nV roce 1594 tvořila obec část provincie León de la Orden de Santiago a čítala 130 obyvatel. V roce 1834 se obec stává součástí soudního okresu Almendralejo. V roce 1842 čítala obec 60 usedlostí a 240 obyvatel.\n"}
{"id": "688048", "url": "https://cs.wikipedia.org/wiki?curid=688048", "title": "Hornachos", "text": "Hornachos\n\nHornachos je španělské město situované v provincii Badajoz (autonomní společenství Extremadura).\n\nObec je vzdálena 99 km od města Badajoz. Patří do okresu Tierra de Barros a soudního okresu Villafranca de los Barros.\n\nV roce 1594 tvořila obec část provincie León de la Orden de Santiago a čítala 1 065 obyvatel. V roce 1834 se obec stává součástí soudního okresu Almendralejo. V roce 1842 čítala obec 623 usedlostí a 2 600 obyvatel.\n"}
{"id": "688050", "url": "https://cs.wikipedia.org/wiki?curid=688050", "title": "Jerez de los Caballeros", "text": "Jerez de los Caballeros\n\nJerez de los Caballeros je španělské město situované v provincii Badajoz (autonomní společenství Extremadura).\n\nObec je vzdálena 72 km od města Badajoz, 108 km od Méridy a 440 km od Madridu. Patří do okresu Sierra Suroeste a soudního okresu Jerez de los Caballeros. Nachází se zde barokní kostel Vtělení Panny Marie.\n\nV roce 1594 tvořila obec část provincie León de la Orden de Santiago a čítala 1963 obyvatel. V roce 1834 se obec stává součástí soudního okresu Jerez de los Caballeros. V roce 1842 čítala obec 1 691 usedlostí a 6 120 obyvatel.\n"}
{"id": "688056", "url": "https://cs.wikipedia.org/wiki?curid=688056", "title": "La Albuera", "text": "La Albuera\n\nLa Albuera je španělské město situované v provincii Badajoz (autonomní společenství Extremadura).\n\nObec je vzdálena 21 km od města Badajoz. Patří do okresu Tierra de Badajoz a soudního okresu Badajoz. Obcí prochází národní silnice N-432.\n\nV roce 1834 se obec stává součástí soudního okresu Badajoz. V roce 1842 čítala obec 50 usedlostí a 244 obyvatel.\n"}
{"id": "688065", "url": "https://cs.wikipedia.org/wiki?curid=688065", "title": "Mac OS X 10.7", "text": "Mac OS X 10.7\n\nMac OS X 10.7 (Lion) je osmá hlavní verze Mac OS X určená pro počítače firmy Apple. To, že se jedná o operační systém nesoucí název Lion bylo představeno Applem 20. října 2010 na „Back to the Mac“, kde byl nový OS představen. Dne 24. února 2011 byla puštěna první verze určena pro vývojáře. V červenci 2011 se systém začal prodávat. Jedná se o první verzi Mac OS X s plnou podporou češtiny.\n\n\n\nNěkteré nové funkce byly ukázány na keynote „Back to the Mac“ a na internetových stránkách Applu.\n\n"}
{"id": "688068", "url": "https://cs.wikipedia.org/wiki?curid=688068", "title": "Štít (Křeslice)", "text": "Štít (Křeslice)\n\nŠtít je původně tvrz, přestavěná na hospodářský dvůr. Nachází se na území dnešních Křeslic v Praze. Štít je chráněn jako kulturní památka České republiky.\n\nPůvodní tvrz nad údolím Botiče stála v těchto místech již v 15. století. Existují záznamy o renesanční přestavbě v následujícím století. V období baroka proběhlo rozšíření stavby do dnešních rozměrů. V roce 1822 se stavba přeměnila na hospodářský dvůr a získala současný vzhled. Sloužila jako místo pro chov koní i jako sýpka. V roce 1958 byla stavba prohlášena kulturní památkou. V současnosti chátrá. V areálu dvora při severním křídle se nachází malé občerstvení s altánem. V bezprostředním okolí prochází cyklostezka A23, naučná stezka „Povodím Botiče“, zelená turistická stezka, vedoucí z Kateřinek do Uhříněvsi a červená turistická stezka, vedoucí z Hostivaře dále údolím Botiče do Průhonice.\n\nJde o tříkřídlovou budovu uzavírající dvůr. Střední křídlo je třípatrové, s viditelně zazděnými okny, z období přeměny dvoru na sýpku. Severní křídlo je přízemní s valeně klenutým sálem, sloužícím jako stáje. Jižní křídlo obsahuje řadu valeně klenutých místností, sloužících v minulosti jako sklady a chlévy. Z východu uzavírá vnitřní dvůr kamenná zeď s branou.\n\n\n"}
{"id": "688074", "url": "https://cs.wikipedia.org/wiki?curid=688074", "title": "Turistická značená trasa 6960", "text": "Turistická značená trasa 6960\n\nTuristická značená trasa 6960 z České Lípy byla žlutě vyznačená trasa KČT pro pěší turisty vedoucí z České Lípy jihozápadně přes vrch Kozel ke Koňskému rybníku u Stvolínek. Byla dlouhá 12 km a celá vedla územím okresu Česká Lípa. Dříve byla tato trasa vedena zčásti jinak, jako žlutá ze Stvolínek ke Kozlu. Zčásti nahradila zelenou trasu č. 3954.\n\nTrasa začínala u rozcestníku 200 metrů vzdáleném od hlavního železničního nádraží v České Lípě. Odtud vedla souběžně s červeně značenou mezinárodní dálkovou trasou E10 podchodem pod železniční tratí do čtvrti Dubice, kterou procházela dlouhou Dubickou a Litoměřickou ulicí. Dříve zde vedla zelená trasa 3954. Na konci Dubice se červená E10 odkláněla směrem na přírodní památku Peklo, kdežto žlutá přetnula most přes Robečský potok a odkláněla se již mimo silnici na SZ podél Ploučnice. Obcházela vrcholek Mnišské hory (391 m n. m.), vracela se pak na silnici a dostávala se do obce Bořetín na svahu Kozelského hřebenu. Z této části silnice se nabízí široký rozhled po velké části Ralské pahorkatiny včetně Bezdězu a Ralska Zde byla přesně v polovině vzdálenosti, 6 km od startu a cíle. Malou část zde silničního úseku přes Bořetín sdílí s cyklostezkou 211.\nZa Bořetínem žlutá stoupala 1,5 km cestičkami podél zahradní kolonie (zde vedla již zrušená zelená trasa 3954) a lesem k vrcholu kopce Kozel (597 m n. m.) Vrchol je zcela zarostlý, bez výhledu a od rozcestníku značené trasy vzdálen zhruba 200 metrů. Žlutá trasa sestupovala na jih do vesničky Kozly. Ty jsou 9 km od startu, 3 km do cíle pochodu. Je zde obchod i pohostinství, zastávka autobusů. Žlutá trasa pak zvolna sestupovala loukami k oblasti Holanských rybníků na katastru obce Stvolínky, kde poblíž Koňského rybníka známého svou skalou Smrtkou končila. Odtud lze pokračovat po červené trase na vlak či autobus do Stvolínek, případně na východ do Holan.\n\nPřed rokem 1990 byla tato žlutá trasa dlouhá jen 6,5 km. Začínala u železniční zastávky ve Stvolínkách a vedla ke Koňskému rybníku. Tento úsek dlouhý 1,5 km patří dnes červené trase. Od Koňského rybníka až k vrcholu Kozel byla vedena stejně, jako dnes.\n\nOd Kozla dolů do Bořetína a dál do České Lípy byla vedena jako zeleně vyznačená trasa č. 3954. Byla dlouhá 9,5 km a je zcela zrušena. \n\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Nové směrovky uvádí místo původního označení trasy 6960 nový údaj označení rozcestníku ve tvaru např. CL12. Rozcestníky po trase jsou doplněny tabulkou hlavního sponzora značení Lesy České republiky. \n\nV úseku o délce 3 km mezi Bořetínem a Kozly procházela vyznačeným územím CHKO České středohoří. Zhruba 2 km západně od vesničky Kozly je přírodní památka Kaňon potoka Kolné. Od čtvrti Dubice byla červená trasa do nedaleké národní přírodní památky Peklo. \nCesta začínala poblíž hlavního vlakového nádraží v České Lípě. Až do Dubice zajíždí jak linka MHD města Česká Lípa, tak autobusy ČSAD Česká Lípa, jejichž trasy mají zastávky i v Kozlech či Stvolínkách. Trať 087 z České Lípy má svou zastávku i ve Stvolínkách, bylo tedy možné od trati trasu zahájit i ukončit.\n\n"}
{"id": "688075", "url": "https://cs.wikipedia.org/wiki?curid=688075", "title": "Kuklík potoční", "text": "Kuklík potoční\n\nKuklík potoční (\"Geum rivale\") je vytrvalá bylina z čeledi růžovitých (\"Rosaceae\"). Vyhledává vlhčí stanoviště kolem potoků, na vlhkých loukách či v okolí pramenišť a rašelinišť. V roce 2007 se stal německou Rostlinou roku.\n\nKuklík potoční je vytrvalá rostlina, která dorůstá do výšky patnáct až sedmdesát centimetrů. Lodyha je přímá, jen v horní části chudě větvená, červeně naběhlá, hustě chlupatá a žláznatá. Přízemní listy mají delší řapík, jsou přerušovaně zpeřené a mají velký trojlaločný koncový lístek. Horní lodyžní lístky jsou jen mírně laločnaté. Převislé květy jsou zvonkovitě polorozevřené. Kališní lístky bývají hnědočervené a hustě chlupaté. Korunní lístky mají načervenalou až okrovou barvu, jsou tmavě žilkované a delší než kališní cípy. V období plodu se stopky napřímí. Kališní lístky během plodu jsou přímé nebo přímo odstálé. Čnělky jsou esovitě ohnuté, v ohbí pak rozdělené na dvě části. Horní část čnělky je opadavá, spodní vytrvalá část čnělky je dlouhá asi 1 cm. Plody jsou nažky s chlupatými zobánky, tvořící rozčepýřené souplodí. Rostliny jsou opylovány včelami, méně často pak mouchami nebo brouky. Šíření semen je zoochorní. Kvete od května do června a ve vyšších polohách až do července.\n\nKuklík potoční nalezneme růst nejčastěji na březích potoků, vlhkých, zejména rašelinných loukách, olšinách, horských nivách. Objevuje se na slabě kyselých půdách, které jsou bohatší na živiny. Vyhovují mu půdy hlinité až jílovité s vyšší hladinou podzemní vody.\n\nV Česku se hojně vyskytuje na horách, směrem do nížin však ubývá nejen kvůli přirozenému snižování četnosti vhodných lokalit, ale i vinou jejich přeměny na zemědělskou půdu. V nejteplejších a nejsušších oblastech neroste. Nalezneme jej například v oblasti Krkonoš, Hrubého Jeseníku nebo Podkrušnohorské pánve.\n\nEvropa: na severu včetně Islandu a celé Skandinávie a Finska, na jihu přibližně po 40 − 45° s. š. (ve Středozemí jen v horách), na východě po Ural a Kavkaz; středoasijské pohoří mezi 40 − 60° s. š. (na východě k jezeru Bajkal)\n\nSeverní Amerika přibližně mezi 35 − 55° s. š.\n\nDnes se využívá jen minimálně, dříve byl často sbírán pro účely lidového léčitelství. Používal se proti horečce, krvácení, srdeční slabosti a žaludečním potížím. Má účinky potopudné, antibakteriální, působí proti únavě a úzkosti, lze použít proti zánětu spojivek. Sbíranou částí je kořen. Pro jeho výrazné aroma je možno ho použít i jako koření. Vůně oddenku rostliny může mírně připomínat hřebíček.\n\n\n\n \n"}
{"id": "688076", "url": "https://cs.wikipedia.org/wiki?curid=688076", "title": "Guna Yala", "text": "Guna Yala\n\nGuna Yala je indiánská rezervace v Panamě (další možná česká pojmenování mohou být výrazy \"indiánský region\" nebo \"indiánské teritorium\"). Přesný španělský název je \"„comarca indígena“\". Pojem \"comarca\" je tradiční název pro administrativní dílčí územní celky Španělska a jeho bývalých kolonií. Panamské \"comarcas indígenas\" jsou území, kde podstatnou část obyvatelstva tvoří původní indiánské kmeny.\n\nNachází se na východě státu na pobřeží Karibského moře. Zabírá 3,18 % rozlohy celé Panamy a žije zde 0,97 % panamské populace. Z hlediska administrativně-územního členění Panamy je Guna Yala na stejné úrovni jako 10 panamských provincií a 2 další indiánská teritoria.\n\nV roce 2010 zde žilo 33 109 osob. Etnické složení populace bylo: \n"}
{"id": "688093", "url": "https://cs.wikipedia.org/wiki?curid=688093", "title": "Ján Geleta", "text": "Ján Geleta\n\nJán Geleta (* 13. září 1943 Šimonovany) je bývalý slovenský fotbalista, záložník, československý reprezentant, nejlepší fotbalista Československa roku 1967. Ligu za Duklu Praha hrál i jeho syn Jan v sezóně 1982/83.\n\nByl členem olympijského výběru, který získal na olympiádě v Tokiu roku 1964 stříbrnou medaili. V československé reprezentaci odehrál 19 zápasů a vstřelil 2 góly. Začínal v TJ Iskra Partizánske, ale vrchol své kariéry prožil v Dukle Praha, kde hrál v letech 1963–1976. Získal s ní dva tituly mistra (1964 a 1966) a třikrát získal Československý pohár (1965, 1966, 1969). V roce 1967 se s Duklou probojoval do semifinále Poháru mistrů evropských zemí. Končil v pražském Motorletu. V československé lize nastoupil v 284 utkáních a vstřelil 27 branek. V Poháru mistrů evropských zemí nastoupil v 17 utkáních a dal 3 góly, v Pohár vítězů pohárů nastoupil v 6 utkáních a v Poháru UEFA nastoupil v 6 utkáních.\n\n\n"}
{"id": "688094", "url": "https://cs.wikipedia.org/wiki?curid=688094", "title": "Transkripční preiniciační komplex", "text": "Transkripční preiniciační komplex\n\nPreiniciační komplex (PIC) je bílkovinný komplex vyskytující se v chromatinu jaderných organismů, který je složený z několika transkripčních faktorů, jež se v uspořádaném sledu vážou na RNA polymerázu II a umožňují v konečném důsledku efektivní spuštění transkripce protein-kódujících genů. Součástí preiniciačního komplexu je šest tzv. obecných transkripčních faktorů – TFIIA, TFIIB, TFIID, TFIIE, TFIIF a TFIIH, ačkoliv TFIIA není zcela nezbytný.\n\nPrvním krokem je navázání TFIID na specifickou sekvenci v promotorových oblastech genů, která se označuje jako TATA box. Nejdůležitější část TFIID se jmenuje TATA vazebný protein, který je dokonce dostatečný pro bazální transkripci. Na TFIID se váže faktor TFIIA, což upevňuje vazbu komplexu na DNA. V dalším kroku se naváže TFIIB, který je schopen interagovat nejen s TFIID, ale i se samotnou DNA a také s RNA polymerázou II. Následně se na tento komplex může navázat RNA polymeráza II (v komplexu ještě s TFIIF). V posledním kroku dojde k připojení faktoru TFIIH a jeho stimulačního faktoru TFIIE – společně umožňují další utužení vazby komplexu na DNA a také navozují připojení helikáz, které rozplétají promotorovou DNA. RNA polymeráza II poté již může transkribovat prvních pár nukleotidů.\n"}
{"id": "688096", "url": "https://cs.wikipedia.org/wiki?curid=688096", "title": "Emberá-Wounaan", "text": "Emberá-Wounaan\n\nEmberá-Wounaan je indiánská rezervace v Panamě (další možná česká pojmenování mohou být výrazy \"indiánský region\" nebo \"indiánské teritorium\"). Přesný španělský název je \"„comarca indígena“\". Pojem \"comarca\" je tradiční název pro administrativní dílčí územní celky Španělska a jeho bývalých kolonií. Panamské \"comarcas indígenas\" jsou území, kde podstatnou část obyvatelstva tvoří původní indiánské kmeny.\n\nNachází se na východě státu. Zabírá 5,92 % rozlohy celé Panamy a žije zde 0,29 % panamské populace. Z hlediska administrativně-územního členění Panamy je Emberá-Wounaan na stejné úrovni jako 9 panamských provincií a 2 další indiánská teritoria. Emberá-Wounaan je tvořena dvěma oddělenými oblastmi. Jedná se o Cémaco (3 097,5 km², 7 715 obyvatel) a Sambú (1 296,4 km², 2 286 obyvatel).\n\nV roce 2010 zde žilo 10 001 osob. Etnické složení populace bylo: \n"}
{"id": "688114", "url": "https://cs.wikipedia.org/wiki?curid=688114", "title": "Skenování portů", "text": "Skenování portů\n\nSkenování portů ( ) je v informatice metoda zjišťování otevřených síťových portů na vzdáleném počítači v počítačové síti. Je tak možné zjistit, jaké služby jsou na vzdáleném počítači spuštěny (například démon pro webový server, sdílené disky a podobně). Ke zjišťování je používán speciální software, například program nmap. Skenování je považováno za nežádoucí techniku, protože ji často zneužívají crackeři ke zjištění slabých míst (zranitelností) a následnému útoku. Může mít však i legitimní využití jako nástroj pro zlepšování počítačové bezpečnosti.\n\nSíťové služby fungují typicky na principu klient-server, kde serverová část funguje v podobě démona (tj. programu, který je na počítači trvale spuštěn a běží bez kontaktu s uživatelem). Aby se k serverové části mohli připojovat klienti, musí serverová část naslouchat na síťovém portu a reagovat na pokusy klienta o navázání spojení (tj. na serveru bude port tzv. \"otevřený\") . Komunikace mezi klientem a serverem probíhá typicky pomocí protokolů TCP nebo UDP. V obou případech je možné simulovat klienta, který má o službu zájem a vyprovokovat tak reakci serverové části. Toho využívá speciální software (například program nmap), který se o spojení pokouší (viz například \"TCP scanning\" níže). Protože implementace podpory rodiny protokolů TCP/IP je velmi komplikovaná záležitost a příslušné RFC typicky nedefinují chování v mezních případech, je možné pomocí vhodné databáze a vhodného nekorektního provokování dosáhnout rozdílných odpovědí v závislosti na verzi nebo typu software, který odpověď vytvoří. Je tak možné rozeznat od sebe různé operační systémy (např. Linux, Microsoft Windows, Mac OS X, BSD, Cisco IOS atd.), ale i různé verze těchto systémů. Rozpoznávání je tím úspěšnější, čím více otevřených portů je na cílovém počítači k dispozici.\n\nSkenování portů znesnadňuje firewall, který může pokusy o spojení na některé porty blokovat nebo rozpoznat skenování hned v počátku a další provoz zablokovat. Skenování portů používají správci počítačů, ale i útočníci (crackeři), kteří mohou zjištěné nedostatky (viz programátorská chyba) zneužít k průniku do systému (pomocí exploitu).\n\nKvůli složitosti protokolů z rodiny TCP/IP je možné využít různé techniky skenování, přičemž každá z nich má své výhody i nevýhody.\n\nTCP scanning je základní formou skenování. Zkouší se postupně připojovat na jednotlivé porty systémovým voláním connect(). Jestliže se podaří připojit, znamená to, že je port otevřen a že můžeme naslouchat. V opačném případě je pak port nedostupný a je vrácen kód chyby. Tento režim skenování má tu výhodu, že od uživatele nevyžaduje žádná zvláštní privilegia. To znamená, že tento režim skenování může provádět jakýkoliv uživatel. Tato metoda je velice „hlučná“, a proto je také snadno vypátratelná. \n\nSYN scanning je další formou TCP skenování. Tento typ skenování je známy také jako „half-open scanning“, protože nikdy neotevře celé TCP spojení. Port skener generuje paket SYN a pokud je cílový port otevřený vrátí nám paket SYN-ACK. Skener pote odpovídá posláním paketu RST, což je žádost o ukončení spojení a spojení se následně ukončí.\nPosílání paketů při skenování je pro cílového hostitele méně rušivé, tudíž je tato metoda hůře vypátratelná.\n\nUDP scanning posílá paket na port, který když není otevřený odpoví zprávou ICMP port unreachable. Pokud odpověď chybí je port otevřený. Nicméně pokud je port blokován firewallem, bude tato metoda falešně hlásit, že daný port je otevřen.\nTato metoda je ovšem velice pomalá. \n\nACK scanning je unikátním typem skenování portů. U tohoto typu skenování nemůžeme přesně určit, který port je otevřený nebo uzavřený. Pomoci ACK skenování zjistíme je-li port filtrovaný nebo nefiltrovaný. To je obzvláště dobré k zjišťování nastavení firewallu. \n\nWindow scanning souvisí s velikostí okna TCP. Je poměrně nespolehlivé při zjišťování otevření nebo uzavření portu. Principem je podobné ACK skenování. \n\n\n"}
{"id": "688115", "url": "https://cs.wikipedia.org/wiki?curid=688115", "title": "Namur (stanice metra v Montréalu)", "text": "Namur (stanice metra v Montréalu)\n\nNamur je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí čtvrtá, ve směru od Montmorency dvacátá osmá. Stanice leží v hloubce 24,1 m. Její vzdálenost od předchozí stanice De la Savane činí 786,70 metrů a od následující stanice Plamondon 988,47 metrů.\n\nStanice Namur byla otevřena 9. ledna 1984, ve stejný den jako stanice Du Collège a De la Savane.\n\nStanici projektovali architekti Labelle, Marchand et Geoffroy. Umělecky se na jejím vzhledu podílel Pierre Granche.\n\nStanice se nachází v montrealském městském obvodu (francouzsky \"arrondissement\") Côte-des-Neiges–Notre-Dame-de-Grâce.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "688117", "url": "https://cs.wikipedia.org/wiki?curid=688117", "title": "Ngöbe-Buglé", "text": "Ngöbe-Buglé\n\nNgöbe-Buglé je indiánská rezervace v Panamě (další možná česká pojmenování mohou být výrazy \"indiánský region\" nebo \"indiánské teritorium\"). Přesný španělský název je \"„comarca indígena“\". Pojem \"comarca\" je tradiční název pro administrativní dílčí územní celky Španělska a jeho bývalých kolonií. Panamské \"comarcas indígenas\" jsou území, kde podstatnou část obyvatelstva tvoří původní indiánské kmeny.\n\nNachází se na západě státu. Zabírá 9,18 % rozlohy celé Panamy a žije zde 4,16 % panamské populace. Vznikla v roce 1997 vyčleněním území z okolních provincií Bocas del Toro, Chiriquí a Veraguas. \n\nV roce 2010 zde žilo 156 747 osob. Etnické složení populace bylo: \n"}
{"id": "688128", "url": "https://cs.wikipedia.org/wiki?curid=688128", "title": "Madugandí", "text": "Madugandí\n\nMadugandí (plným názvem Comarca Guna de Madungandí) je indiánská rezervace v Panamě (další možná česká pojmenování mohou být výrazy \"indiánský region\" nebo \"indiánské teritorium\"). Přesný španělský název je \"„comarca indígena“\". Pojem \"comarca\" je tradiční název pro administrativní dílčí územní celky Španělska a jeho bývalých kolonií. Panamské \"comarcas indígenas\" jsou území, kde podstatnou část obyvatelstva tvoří původní indiánské kmeny, v případě Madugandí se jedná o etnikum Guna. Comarca byla ustanoven zákonem číslo 24 z 12. prosince 1996. Z hlediska administrativně-územního členění Panamy spadá pod provincii Panama. Nachází se ve východní části státu na severním břehu jezera Bayano.\n"}
{"id": "688131", "url": "https://cs.wikipedia.org/wiki?curid=688131", "title": "Wargandí", "text": "Wargandí\n\nWargandí (plným názvem Comarca Guna de Wargandí) je indiánská rezervace v Panamě (další možná česká pojmenování mohou být výrazy \"indiánský region\" nebo \"indiánské teritorium\"). Přesný španělský název je \"„comarca indígena“\". Pojem \"comarca\" je tradiční název pro administrativní dílčí územní celky Španělska a jeho bývalých kolonií. Panamské \"comarcas indígenas\" jsou území, kde podstatnou část obyvatelstva tvoří původní indiánské kmeny. Comarca byla ustanoven zákonem číslo 34 z 25. července 2000. Z hlediska administrativně-územního členění Panamy spadá pod provincii Darién. Většina obyvatelstva náleží k indiánskému etniku Guna.\n"}
{"id": "688135", "url": "https://cs.wikipedia.org/wiki?curid=688135", "title": "New Munster Party", "text": "New Munster Party\n\nNew Munster Party (Strana Nového Munsteru) je novozélandská politická strana, založená roku 2010. Jejím programem je odtržení Jižního ostrova.\n\nPředsedou strany je Kym Parsons, ideologií NMP je socialismus a přímá demokracie. Strana kritizuje přehlížení ze strany ekonomicky rozvinutějšího Severního ostrova. Umírněnější část New Munster Party požaduje přeměnu Nového Zélandu na federaci, v níž budou mít oba hlavní ostrovy svůj zákonodárný sbor a vládu. Radikálové usilují o vytvoření plně nezávislé republiky Nový Munster (historický název, který dal ostrovu guvernér William Hobson na památku svého rodného irského kraje Munster).\n\nNew Munster Party se neúčastní parlamentních voleb; její předchůdkyně \"NZ South Island Party\" v roce 1999 získala 0,14%. Její politický význam je tedy srovnatelný s tuzemským hnutím Moravané, které získalo ve volbách do Poslanecké sněmovny roku 2010 0,22% hlasů. \n\nJižní ostrov se od severního kulturně a jazykově lišil už v maorských dobách. V roce 1843 se Nový Zéland oddělil od Nového jižního Walesu a byl rozdělen na dvě správní jednotky: Nový Ulster na Severním ostrově a Nový Munster na jihu. V roce 1853 byla přijata unitární ústava, název New Munster upadl v zapomenutí už během 19. století.Zastáncem samostatnosti Jižního ostrova byl novinář Julian Vogel - když se později stal novozélandským premiérem, zařídil aspoň, že se hlavním městem místo Aucklandu stal Wellington, ležící v geografickém středu země. \n\nSpisovatelé z Jižního ostrova, jako Kendrick Smithyman, Brian Turner či Anna Rogersová, ve svých dílech upozorňovali na zdejší specifický životní styl, poklidný a venkovský, méně konzumní než na Severním ostrově.\n\n"}
{"id": "688138", "url": "https://cs.wikipedia.org/wiki?curid=688138", "title": "Black Lake (Saskatchewan)", "text": "Black Lake (Saskatchewan)\n\nBlack Lake je malá indiánská obec v severovýchodním Saskatchewanu, v Kanadě, nacházející se na severozápadním břehu jezera Black Lake, na místě, kde řeka Fond du Lac vytéká z jezera a teče směrem k jezeru Athabaska. Čítá asi 1450 obyvatel. Je domovem kmene \"Black Lake Denesuline Nation\", kteří mluví Dené a anglicky. Rozloha pozemků této indiánské rezervace národa Dené je více než 32000 ha.. Dříve tato skupina od jezera Black Lake používala jméno \"Stony Rapidská\", kterým se nyní nazývá oddělená obec 20 km severozápadně dolů po proudu na řece Fond du Lac, která již nepatří do rezervace.\n\nStejně jako blízké Stony Rapids není Black Lake ze zbytku provincie po většinu roku přístupné po silnici. Existuje tu jen prašná cesta zajišťující přístup do Stony Rapids, nicméně, během zimy spojuje oblast sezónní silnice se silnicí Saskatchewan Provincial Road 905, která míří k jihu.\n\nVzdušné spojení zajišťují letiště Black Lake Water Aerodrome a Stony Rapids Airport.\n"}
{"id": "688140", "url": "https://cs.wikipedia.org/wiki?curid=688140", "title": "QMJHL All-Star Team", "text": "QMJHL All-Star Team\n\nQMJHL All-Star Team je ideální sestava sezóny v juniorské lize ledního hokeje QMJHL, kterou volí novináři. Od Sezóny 1988-89 byl vyhlašován i tak zvaný QMJHL All-All-Rookie Team, což je ideální formace nováčků.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "688145", "url": "https://cs.wikipedia.org/wiki?curid=688145", "title": "Golanská větrná farma", "text": "Golanská větrná farma\n\nGolanská větrná farma je izraelská větrná farma, nacházející se v nadmořské výšce 1050 m n. m. na hoře Bnej Rasan, 5 kilometrů jižně od Kunejtry na Golanských výšinách. Byla vybudována v roce 1992 společností Mej Eden (doslova „Vody Edenu“) s podporou tehdejšího ministerstva energetiky a infrastruktury. Jde o první větrnou farmu v Izraeli a první komerční větrný projekt na Blízkém východě.\n\nJejí součástí je deset větrných turbín Floda 600, které souhrnně generují 6 MW. Vyrobenou elektřinu využívá továrna společnosti Mej Eden, vinařství na Golanských výšinách a dalších zhruba 20 tisíc obyvatel. Zbývající elektřina putuje do rozvodné sítě.\n\nLokalizace větrné farmy byla založena na rozsáhlém tříletém průzkumu větrného proudění, které bylo na Golanských výšinách prováděno na 20 různých lokalitách.\n\nSpolečnosti Mej Golan (doslova „Vody Golan“) byla udělena licence na výstavbu větrné farmy na Golanských výšinách souhrnně generující 400 MW. Projekt v celkové ceně 500 milionů dolarů sestává z 150 větrných turbín rozmístěných na ploše 140 km v severovýchodní části Golanských výšin od drúzské vesnice Madždal Šams po mošav Alonej ha-Bašan. Zbudovaná by měla být převážně na soukromých pozemcích.\n\nPartnerství mezi společností Mej Golan a americkou energetickou společností AES Corporation bylo oceněno na 600 milionů dolarů.\n\nPodle izraelského Ministerstva zahraničních věcí je do budoucna plánováno zbudování větrných farem v Galileji, Aravě a Negevu. Za tímto účelem byly podniknuty následující kroky:\n\n"}
{"id": "688159", "url": "https://cs.wikipedia.org/wiki?curid=688159", "title": "Elektrárna Ašalim", "text": "Elektrárna Ašalim\n\nElektrárna Ašalim (: תחנת הכוח באשלים) je plánovaná solární elektrárna, která má vzniknout v Negevské poušti poblíž kibucu Ašalim v jižním Izraeli. Celkový výkon elektrárny má být 250 MW, což představuje 2,5 % izraelské spotřeby elektrické energie. Elektrárna má kombinovat tři druhy výroby elektrické energie, a to solárně-termální výrobu, fotovoltaiku a spalování zemního plynu.\n\nVýběrové řízení na provozovatele mělo být hotovo do konce roku 2008. Ještě v říjnu 2009 se ale uvádělo, že tendr má zpoždění kvůli právním a úředním průtahům. V roce 2010 oznámila společnost Ormat Industries, že se zapojuje do konsorcia firem, které o zadání zakázky na provoz elektrárny usilují.\n"}
{"id": "688165", "url": "https://cs.wikipedia.org/wiki?curid=688165", "title": "Virgin Australia", "text": "Virgin Australia\n\nVirgin Australia je druhou největší australskou leteckou společností se sídlem v Brisbane.\n\nTato nízkonákladová letecká společnost byla založena Richardem Bransonem v roce 2000 jako Virgin Blue. Původně nabízela pouze spojení mezi Brisbane a Sydney. V současnosti nabízí letenky do 46 destinací, zejména v rámci Austrálie, ale také Nového Zélandu a Oceánie. Aerolinka spolupracuje se sesterskými společnostmi V Australia, Pacific Blue a Polynesian Blue, díky čemuž může nabízet další destinace.\n\nV květnu 2011 se letka společnosti skládala ze 79 letadel, z nichž převážnou část tvoří Boeing 737-800. \n\n"}
{"id": "688171", "url": "https://cs.wikipedia.org/wiki?curid=688171", "title": "Ladislav Kačáni", "text": "Ladislav Kačáni\n\nLadislav Kačáni (1. dubna 1931, Lučenec – 5. února 2018, Bratislava) byl slovenský fotbalista a fotbalový trenér, československý reprezentant, držitel bronzové medaile z mistrovství Evropy 1960 (hrál zápas 1. kola proti Dánsku a vstřelil v něm gól, ovšem někdy je tato Kačániho účast opomíjena, protože 1. kolo je často mylně považováno za kvalifikaci. První ročník mistrovství Evropy měl však specifický herní systém, šlo původně o tzv. Pohár národů, který byl až dodatečně prohlášen za mistrovství Evropy, a proto i 1. kolo tohoto turnaje patří do historických statistik evropských šampionátů). Byl i účastník mistrovství světa roku 1954 ve Švýcarsku. Významný metodik a autor fotbalových učebnic. Vysokoškolský pedagog byl vedoucím úseku fotbalu na FTVŠ, předsedou trenérské rady na svazu, členem komise vrcholového fotbalu a technickým ředitelem Slovenského fotbalového svazu.\n\nElegantní, vysoce technický hráč, nepřekonatelný ve hře hlavou. Rodák z Lučence začínal s fotbalem v rodišti, v letech 1946 až 1953 hrál za SZ Lučenec a Poľanu Opatová. Do Bratislavy přicházel do Slovanu, ale v roce 1953 měl hrát jako vysokoškolák za uměle vytvořenou a hned prvoligovou Slávii Bratislava VŠ. Zvolil si Červenou hvězdu, v jejímž mužstvu vybojoval mistrovský titul (1959). Sehrál 229 ligových zápasů a vstřelil v nich 49 gólů. V Poháru mistrů evropských zemí nastoupil ve 4 utkáních a dal 1 gól.\n\nDebutoval v zápase Mezinárodního poháru 26. dubna 1953 proti Itálii. S reprezentací se rozloučil v přátelském zápase 7. dubna 1962 proti Švédsku. Za československou reprezentaci odehrál 20 zápasů a vstřelil 3 góly. Byl účastníkem mistrovství světa roku 1954 ve Švýcarsku. O účast na dalším MS 1958 ve Švédsku ho připravila zraněná noha a o stříbrné MS 1962 v Chile závěrečné zkoušky na vysoké škole a další zranění.\n\nPo skončení hráčské kariéry se věnoval trenérské činnosti, vedl mužstvo Interu Bratislava či Lokomotívy Košice. V letech 1971–1972 vedl i reprezentační mužstvo Československa (spolu s Ladislavem Novákem, oba byli vedeni jako hlavní trenéři). Jako trenér působil čtyři roky na Kypru a v Kuvajtu.\n\n\n"}
{"id": "688172", "url": "https://cs.wikipedia.org/wiki?curid=688172", "title": "Matúš Černák", "text": "Matúš Černák\n\nMatúš Černák (23. srpna 1903 Turčianske Teplice – 5. července 1955 Mnichov) byl československý a slovenský politik a diplomat.\n\nNarodil se v Nové Viesce, která byla později připojena k Turčianským Teplicím jako syn mlynáře. Po ukončení základní školy v Turčianských Teplicích navštěvoval v letech 1913–1917 piaristické gymnázium v Prievidzi, poté studoval v Kežmaroku. Nakonec však roku 1922 odmaturoval na gymnáziu v Banské Bystrici. Roku 1928 ukončil studia v Praze a stal se profesorem filozofie, dějepisu a zeměpisu. Po dokončení této školy vyučoval až do roku 1938 v Bratislavě. V prosinci 1938 byl zvolen do slovenského sněmu. Od roku 1938 do roku 1939 byl také ministrem školství autonomního Slovenska v první a druhé vládě Jozefa Tisa. A od roku 1939 do 1944 byl velvyslancem Slovenského státu v Berlíně. Po skončení druhé světové války byl obviněn z těchto činů:\n\n\nNakonec však soud vynesl rozsudek s trestem tří let odnětí svobody. Do roku 1955 pak žil v Mnichově.\n\nV úterý 5. července 1955 dostal zprávu z pošty o vyzvednutí doporučené zásilky. Při vyzvednutí v 14:57 zásilka na poště za jeho přítomnosti explodovala. Zemřel on a další dva náhodní zákazníci. Kdo mu „pekelný stroj“ poslal, se dodnes neví, ale jednou ze spekulací je, že to byla československá výzvědná služba. Pohřeb se konal 12. července v Mnichově za účasti vysokých německých představitelů. Roku 1991 byla urna s jeho ostatky poslána do Bratislavy, kde byla pohřbena znovu.\n"}
{"id": "688178", "url": "https://cs.wikipedia.org/wiki?curid=688178", "title": "Côte-Vertu (stanice metra v Montréalu)", "text": "Côte-Vertu (stanice metra v Montréalu)\n\nCôte-Vertu je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Côte-Vertu je konečnou stanicí na západní straně linky a zároveň v pořadí třicátou první stanicí ve směru od Montmorency. Stanice leží v hloubce 17,7 m. Její vzdálenost od následující Du Collège činí 777,24 metrů.\n\nStanice Namur byla otevřena 3. listopadu 1986. Do tohoto data sloužila jako konečná západní větve oranžové linky stanice Du Collège.\n\nStanici projektovaly architektonické ateliéry Jodoin, Lamarre, Pratte, & Co a Cayouette & Saia. Umělecky se na jejím vzhledu podíleli Yves Trudeau a Éric Lamontagne\n\nStanice se nachází v montrealském městském obvodu (francouzsky \"arrondissement\") Saint-Laurent.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "688183", "url": "https://cs.wikipedia.org/wiki?curid=688183", "title": "Autonomní sovětská socialistická republika Povolžských Němců", "text": "Autonomní sovětská socialistická republika Povolžských Němců\n\nAutonomní sovětská socialistická republika Povolžských Němců (rusky: \"Автономная Советская Социалистическая Республика Немцев Поволжья\", německy: \"Autonome Sozialistische Sowjetrepublik der Wolgadeutschen\") byla autonomní republika v rámci Ruské sovětské federativní socialistické republiky v Sovětském svazu. Státní útvar existoval od 19. října 1918 do 7. září 1941. Hlavním městem byl Engels.\n\nV letech 1762 - 1763 pozvala carevna Kateřina II. Veliká do Ruska osadníky z evropských zemí. V následujících pěti letech jich dorazilo okolo dvaceti pěti tisíc, jednalo se především o Němce. Usadili se převážně v Povolží v okolí dnešních měst Marks a Engels. Na konci 19. století byla národnost oficiálně nazvána Povolžští Němci (rusky: \"немцы Поволжья\" nebo \"поволжские немцы\", německy: \"die Wolgadeutschen\"). Na počátku 20. století bylo evidováno více než 400 000 Povolžských Němců žijících ve sto devadesáti osadách.\n\n19. října 1918 byla vyhlášena Autonomní oblast Povolžských Němců (též nazývána Pracovní komuna Povolžských Němců) s centrem v Saratově, od května 1919 v Jekaterinastadtu (v červnu 1919 přejmenováno na Marxstast, od 1941 Marks) a od roku 1922 v Pokrovsku (1931 přejmenováno na Engels). Autonomní oblast byla součástí Ruské sovětské federativní socialistické republiky. 19. prosince 1923 byla autonomní oblast reorganizována na autonomní sovětskou socialistickou republiku, kde německý jazyk měl status úředního a vyučovacího jazyka spolu s ruštinou. Po napadení SSSR hitlerovským Německem byli Povolžští Němci výnosem Nejvyššího sovětu SSSR ze dne 28. srpna 1941 kolektivně obviněni ze spolupráce s nepřítelem a následně deportováni do pracovních táborů na Sibiři a ve středoasijských svazových republikách. ASSR Povolžských Němců oficiálně zanikla 7. září 1941 a její území bylo rozděleno mezi Saratovskou a Stalingradskou oblast. Povolžští Němci byli po skončení války propuštěni z gulagů, ale museli podepsat prohlášení, v němž se zavázali, že se nevrátí do Povolží. Jejich situace se začala postupně zlepšovat po smrti J. V. Stalina. Roku 1964 byli oficiálně zproštěni viny, k obnovení ASSR již nedošlo. V osmdesátých letech byl mnohým Povolžským Němcům a jejich potomkům umožněn odchod do Německa. Dnes žije v Ruské federaci okolo 600 000 Němců, převážně v oblasti Sibiře, jedná se z velké části o potomky Povolžských Němců.\n\nPodle sčítání lidu v roce 1926 měla ASSR 571 000 obyvatel, z toho 67% německé, 20% ruské a 10% ukrajinské národnosti. Do roku 1939, kdy proběhlo další sčítání, se počet obyvatel zvýšil na 607 000. Národnostní složení se změnilo mírně ve prospěch ruského obyvatelstva.\n"}
{"id": "688190", "url": "https://cs.wikipedia.org/wiki?curid=688190", "title": "Zkamenělá řeka", "text": "Zkamenělá řeka\n\nZkamenělá řeka je přírodní zajímavost, která se nachází poblíž obce Nejepín v okrese Havlíčkův Brod. Je to proud rulových balvanů, který vzhledem připomíná zkamenělou rozbouřenou řeku. Nachází se na modré turistické trase vedoucí z Uhelné Příbrami do obce Nejepín.\n"}
{"id": "688195", "url": "https://cs.wikipedia.org/wiki?curid=688195", "title": "Turistická značená trasa 6967", "text": "Turistická značená trasa 6967\n\nTrasa začíná před vyhořelým zámkem Zahrádky na rozcestníku, který sdílí s celou řadu tras různé barvy, délek i směrů. Přetíná obec Zahrádky na východ a po severním břehu Novozámeckého rybníka projde osadou Karasy (2 km), za východním okrajem rybníka se spojuje z modrou trasou (rozcestník 3,5 km) vedoucí ze Starých Splavů do České Lípy a společně vedou turisty do obce Srní, která patří administrativně pod obec Provodín. Od pily v Srní (5 km) žlutá překoná po silničním mostě železniční trať a končí rozcestníkem z boku železniční stanice pojmenované Srní u České Lípy.V roce 1988 zmiňovaná návazná modrá trasa od rozcestí Karasy do Srní vyznačená nebyla.\n\nProcházené území patří do Ralské pahorkatiny a povodí Ploučnice.\n\nTrasa je vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Rozcestníky po trase jsou doplněny tabulkou hlavního sponzora značení Lesy České republiky. \n\nV úseku o délce 2,5 km je trasa vedená po břehu Novozámeckého rybníka, který je národní přírodní rezervací, vedený jako Evropsky významná lokalita a zároveň je vyhlášen částí území Ptačí oblast Českolipsko - Dokeské pískovce a mokřady. Od Zahrádek údolím Robečského potoka vytékajícího z Novozámeckého rybníka lze projít po navazující červené trase E10 do národní přírodní rezervace Peklo a pak do České Lípy. \n\nCesta začíná 1 km od stanice vlaků Zahrádky u České Lípy na trati 087, vedoucí z České Lípy do Lovosic. Končí v Srní, kde zastavují vlaky vedené po trati 080 z Bakova nad Jizerou přes Českou Lípu do Jedlové. \nAutem je trasa přístupná na obou koncích, v Zahrádkách i Srní, s dostatečnou možností parkování. Do obou lokalit jezdí meziměstská autobusová doprava linek ČSAD Česká Lípa.\n\n\n"}
{"id": "688196", "url": "https://cs.wikipedia.org/wiki?curid=688196", "title": "Kunejtra", "text": "Kunejtra\n\nKunejtra (: القنيطرة, doslova „Malý most“) je z velké části zničené a opuštěné hlavní město guvernorátu Kunejtra v jihozápadní Sýrii. Nachází se ve vysoce položeném údolí na Golanských výšinách v nadmořské výšce 1010 m n. m. Město bylo založeno za dob Osmanské říše jako stanice karavanové stezky vedoucí do Damašku a následně se stalo posádkovým městem s 20 tisíci obyvateli, ležící strategicky poblíž hranic příměří s Izraelem.\n\nDne 10. června 1967 se v poslední den šestidenní války Kunejtra dostala pod izraelskou kontrolu. Před touto válkou zde žilo 150 tisíc obyvatel. Během jomkipurské války v roce 1973 Sýrie na krátkou dobu město dobyla zpět, ale během následné protiofenzivy se Kunejtra dostala zpět do izraelských rukou. Před izraelským stažením v červnu 1974 bylo město takřka kompletně zničeno. V současnosti leží v demilitarizované zóně mezi Sýrií a Izraelem, střežené Pozorovatelskou misí OSN pro uvolňování napětí (UNDOF), nedaleko \"de facto\" hranic mezi oběma státy. Ve městě žije několik rodin. Sýrie město po navrácení odmítla opravit a aktivně odrazovala své obyvatele, aby se v oblasti usazovali. Izrael byl za zničení města silně kritizován Organizací spojených národů. Izrael naopak kritizoval Sýrii za to, že město neobnovila.\n\n"}
{"id": "688198", "url": "https://cs.wikipedia.org/wiki?curid=688198", "title": "Club'in", "text": "Club'in\n\nClub'in je název remixového alba Ruslany, které obsahuje remixy z alba \"Wild Dances\" a některých další písní („Wind Song,“ „Drum'n'Dance“).\n\nByla uspořádána soutěž o 12 nejlepších remixů písní Ruslany. Vítězné remixy byly zařazeny na toto album.\n\n"}
{"id": "688212", "url": "https://cs.wikipedia.org/wiki?curid=688212", "title": "Jetel horský", "text": "Jetel horský\n\nJetel horský (\"Trifolium montanum\") je vytrvalá rostlina, jeden z mnoha původních druhů české květeny, který navzdory svému druhovému jménu \"horský\" roste spolehlivě i v nížinách. Bíle kvetoucí bylina bývá v České republice i přes svou výživnou hodnotu jen zřídka kdy pěstována jako krmivo pro dobytek, většinou se s ní lze setkat pouze jako s planě rostoucí rostlinou.\n\nDruh s převážně evropským rozšířením, který má své těžiště výskytu ve Střední Evropě a dále sahá na západě po Francii a Pyrenejský poloostrov, na severu po jih Skandinávie a na východě k Uralu. Jeho areál dále pokračuje východním směrem, kde bývá roztříštěně přítomen v Turecku, na Kavkaze, v západní Sibiři a částečně i Střední Asii. V Česku roste roztroušeně až hojně na většině území, od nížinných až do horských oblastí; je však vzácný v Chebské pánvi a v oblasti Labských pískovců.\n\nHemikryptofyt rostoucí na výslunných loukách, pastvinách, křovinatých stráních i ve světlých lesích a po jejich okrajích, kde snáší i mírný polostín. Dává přednost stanovištím s vlhkým až vysýchavým, hlubokým, humózním a zásaditým substrátem.\n\nV prvém roce vyroste pouze listová růžice a teprve ve druhém lodyha s květy, která po vytvoření semen usychá. Kvete v červnu až červenci a při porovnání s jinými druhy jetele je nektar v květech snadno dostupný, což umožňuje většímu počtu druhů hmyzu květy opylit. Na stanovišti obvykle vytrvává až do pěti let.\n\nVytrvalá, trsnatá bylina s kůlovitým, hluboko sahajícím kořenem. Z vícehlavého oddenku vyrůstá několik lodyh, jsou přímé, jednoduché nebo jen zřídka větvené, hustě bělavě chlupaté a bývají vysoké 15 až 70 cm. Lodyha má u báze nahloučené dlouze řapíkaté listy v růžici a výše je pouze chudě porostlá listy střídavými, skoro přisedlými. Kopinaté, na konci šídlovité palisty jsou téměř po celé délce srostlé s řapíky. Listy jsou dlanitě složené, trojčetné a jejich krátce řapíčkaté listy jsou oválné až podlouhlé, 1,5 až 6 cm dlouhé a 1 až 2 cm široké, po obvodě ostře pilovitě zubaté, na líci lysé a na rubu chlupaté s vyniklými větvenými žilkami.\n\nNa lodyze vyrůstají z úžlabí listů dlouhé stopky s mnohokvětými hlávkami, často dvě společně. Mívají v průměru 1,5 až 3 cm a z počátku jsou kulovité až vejčité, později válcovité. Oboupohlavné, nevonné květy bývají asi 1 cm dlouhé a mají kratší stopky než listeny. Pětičetný, ostře zubatý kalich 3,5 mm dlouhý je roztroušeně chlupatý. Koruna s deseti tyčinkami a jedním pestíkem je bílá až slabě nažloutlá, po odkvětu hnědne a má mnohem delší pavézu než křídla. Plodem je oválný, chlupatý, nepukavý lusk ve vytrvalém kalichu, obsahuje jedno oválné semeno zelenkavé barvy. Ploidie druhu je 2n = 16.\n\nPro potlačení eventuální záměny se uvádí, že jetel horský je, ze všech v české přírodě rostoucích bělokvětých jetelů, nejvíce chlupatý. Dále má přímý vzrůst a jeho květenství vypadá, s ohledem na úzké květy, poněkud ježatě. Podobný jetel zvrhlý je lysý a jeho usychající květy růžoví, jetel plazivý a jetel jahodný mají lodyhy plazivé a ostatní jetele s bílými květy mají výrazně menší květenství.\n\nPřestože se tato jetelovina svou výživnou hodnotou přibližuje jeteli lučnímu, je v České republice pro hospodářské využívání jen málo významná, na orné půdě se nepěstuje a jen zřídka se vsévá do travnatých směsí určených na krmení; bývá ale pěstován v jižní Evropě. V mladém stavu je tento druh dobytkem dobře přijímán, ale ve stáří je pro zdřevnatělé lodyhy odmítán, na závadu je také jeho sporé olistění. Snáší kosení jednou nebo dvakrát ročně, při pastvě však z porostů rychle vymizí.\n\n"}
{"id": "688214", "url": "https://cs.wikipedia.org/wiki?curid=688214", "title": "Tomáš Svoboda (lední hokejista)", "text": "Tomáš Svoboda (lední hokejista)\n\nTomáš Svoboda (* 24. února 1987 Litoměřice) je český profesionální hokejista v současnosti hrající za tým HC Dynamo Pardubice. Nastupuje na pozici útočníka. Je vysoký 182 centimetrů, váží 85 kilogramů.\n\nS hokejem začal v Litoměřicích, tak jako jeho otec. V mládežnických kategoriích hrál za tým Slavie Praha, kdy se také dostal do reprezentačního výběru. V A týmu Slavie Praha začal pravidelně nastupovat v sezóně 2009/2010. V prosinci 2011 přestoupil do HC Kometa Brno. V roce 2014 odešel z HC Kometa Brno do týmu HC Vítkovice Steel na hostování do konce sezóny. V roce 2015 se vrátil do HC Kometa Brno, ale hned na začátku roku přestoupil do klubu HC Škoda Plzeň, kde působil 2 roky a získal s týmem bronz v roce 2016. V roce 2017 se vrátil zpět do HC Kometa Brno. \n\n"}
{"id": "688217", "url": "https://cs.wikipedia.org/wiki?curid=688217", "title": "Cole Turner", "text": "Cole Turner\n\nCole Turner je jedna z hlavních postav seriálu \"Čarodějky\". Vystupuje jako velmi mocný démon seslaný Triádou na zabití sester. Jako démon se nazývá Balthazar.\nObjevuje se na začátku 3. série v 1. dílu \"Po líbánkách\". Prue a Phoebe byli svědky vraždy a Cole nastupuje na věc. Padne si do oka s Phoebe a je celkem překvapený. Za vraždou stojí kdosi jako Strážce nacpaný démonem Williamem Hammiltonem, který se vydává za soudce a pouští na svobodu zločince. Sestry se ho chystají zničit, ale místo toho ho zničí Cole. Triáda ho k sobě volá v jednom kuse a ptá se ho na výsledky. Radí mu, že když zná slabosti a sny sester, tak by mohl uspět tam, kde ostatní neuspěli. On ale přesto, bez toho aby chtěl, miluje Phoebe a je z toho nešťastný, protože ji musí zabít. Nakonec to ale neudělá a celá situace se ještě zhorší. Posílá na sestry různé démony – Troxu, který napadl Prue, ale nakonec podlehl a prozradil sestrám informace. Troxa byl spíš nastrčený z části Triádou, proto nechtěl Balthazar, aby mu pomáhal. Další démon byl Vinceres, obdařený empatií, kterou převzala Prue a začala se hroutit. Nakonec mu ani tento plán nevyjde a Prue démona poráží. Zkusí tedy ještě jednoho démona – Andrase, démona hněvu a nechá sestry nakazit. Phoebe je zrovna s Colem na rande, proto se doma pohádají. Piper pořádá malou prohlídku, ale návštěvníci jsou protivní a v jednom kuse se hádají. Piper je nakažená a tak ji dojde trpělivost (možná by jí došla i tak). Prue přijde domů a všechno začne. Nejdřív se pohádají dvě sestry bez Phoebe. Ale to teď nemá nic společného s Colem. Důležité bylo, že on si užíval, když poslal přítelkyni domů. Spolu s Andresem je odposlouchávali. Později si však Cole uvědomil, že je to přehnané, i když na to čekal celé dva měsíce. Chvíli je klid až do doby, kdy se Cole zraní a sestry později přijdou na to, že to on je celou tu dobu napadával, posílal na ně démony, svrhal na ně kletby apod. a že to on je mocný Balthazar, který zabil Triádu (viz níže). Phoebe má tedy za úkol ho zabít, ale ví, že ho miluje a nakonec celou smrt jen nahrají tak, aby si sestry mysleli, že je mrtvý a že už se nikdy nevrátí. Cole se mezitím schovával v mauzoleu a vždycky vyčkával, až Phoebe přijde. Ale tajemství netrvá dlouho. Phoebe nakonec Leovi a později i sestrám pravdu a Prue je na ní i na Cola naštvaná. On se tedy vrací zpět v díle 3×14, kdy je Phoebe zraněná a společně s Prue se vydávají na divoký západ najít a uzdravit člověka jménem Bo, který je s Phoebe propojený a tak cítí to co cítí ona. Trochu se tam spolu sblíží ale Cole je pořád démon, což Prue také ví a taky mu to dokáže. O díl později se chystá svatba Lea a Piper a Cole na ní dorazí a dokonce nese Piper dárek. Svatba je ale zničena Pruiným přítelem. Později se Turner zaplétá znovu s Bratrstvem, gangem podřízeném Zdroji, kde je Cole taky členem a všechny tam zná. Oni mu nevěří a proto ho pověřují různými úkoly, které jsou většinou spojeny s vraždou.\n\nNeozve se dlouhou dobu, až do chvíle, kdy je pověřen sebrat amulet čarodějce Leeze, kterou později zabije Raynor, vůdce bratrstva. Sestry mu ale důvěřují a proto mu chtějí pomoct. Cole ale nechce, protože je to moc nebezpečné. Další čarodějka se jmenuje Jana a Ryanor nakonec donutí Cola zabít ji (kouzlem nedobrovolně). Sestry ho pak obviňují a Phoebe říká, že ho už nechce nikdy vidět. Když je z ní Banshee, ječící démon tak ji Cole vyléčí ale nic se na jejich situaci nezmění.\n\nV posledním díle 3. série se Phoebe vydává za Colem do podsvětí, aby si ho přivedla zpět domů, protože si uvědomila, že se on může změnit, pokud má někoho milujícího. Cole však nechce jít, protože jí nechce ublížit a s ním by byla pod nátlakem démonů. Zdroj tedy navrhuje nechat si čarodějku v podsvětí, jelikož jedna její sestra má zemřít. Čarodějky jsou odhaleny a starší přijdou na nápad, kontaktovat Tempuse. Po vrácení času a smrti Prue utíkají Cole a Phoebe na zem, ale zdroj je odhodlaný najít Balthazara a zabít zbývající dvě sestry.\n\nNa začátku 4. série se vrací na Pruin pohřeb a pomáhá sestrám porazit Shaxe a vyřešit celý ten chaos ohledně Paige, nové sestry. Když je celá situace vyřešena, tak se zabydluje u sester doma a pomáhá jim trénovat v boji se Zdrojem a jeho démony. Pořád ho ale pronásledují lovci a snaží se ho zabít. V díle 4×07 je Piper unesena Zdrojem všeho zla. Ten má s ní plány. Chce se dostat do její mysli namluvit jí, že není čarodějka a později aby vyřkla kouzlo na zbavení moci čarodějek. Tento plán jemu a jeho společnici Oracle nevyjde. Cole Oracle zničí, protože se pro zdroj obětovala nenechala ho zabít. Zdroj tedy uniká, ale ne nadlouho. V pozdějších dílech se stává Cole Turner obyčejným člověkem. Mezitím požádá Phoebe o ruku a doufá, že to přijme. Ona to přijme a chystá se svatba. 4×13 – Zdroj vychází opět na svět za pomocí nové věštkyně jménem Seera. Ta se moc dobře zná s Colem a ví, jak se získává moc. Zdroj se rozhodne vypustit propast a vzít sestrám jejich moc. Seera ho varuje, ale marně. V závěrečné boji mezi čarodějkami a zdrojem převezme Cole na popud věštkyně propast do sebe a pomáhá zdroj přemoci. Zdroj je zničen a propast navrácená zpátky. Seera je spokojená a chystá svůj plán na nového zdroje. Když se chystá velká oslava, tak není Cole moc v dobré náladě. Je to tím, že do něho vstoupila moc Zdroje a rozšiřuje se, i přes jeho potlačování. Věštkyně ho zavolá k sobě dolů a všechno mu vysvětluje. Cole jí proklíná, protože chce zůstat navždy s Phoebe a nechce být znova démon a už vůbec nechce být Zdrojem všeho zla. Musí to před Phoebe a sestrami všechno tajit. Chvíli všechno potlačuje, ale později tomu podlehne. Phoebe si není jistá, jestli si má Cola vzít. Proto vyvolá své minulé a budoucí já aby jí poradily. Původně plánovala vyvolat jen budoucí Phoebe, ale kouzlo jí nevyšlo jak mělo. To si jen myslela, protože brzo se jí to hodilo. Stará Phoebe Halliwellová dala Coleovi facku a řekla, že ho nenávidí. Malou Phoebe chce zabít démon Kurzon, protože bez ní by moc tří neexistovala. Jenomže s ní je Cole a bojuje s Kurzonem. Ten se nestačí divit, jakou má sílu na smrtelníka, ale brzo pozná, že je to zdroj.Později se vydá zničit jen jeho, jenomže opět není sám. Tentokrát je s ním stará Phoebe a Kurzon jí zabije. Poslední její slova budou, že Cola vždycky milovala a že se pro něho ráda obětovala, i když věděla, co je zač. Pojeho zničení Kurzona se Paige naučí schopnost přenosu neboli orbingu. Phoebe se rozhodne vzít si Cola za manžela. Chystá se tedy svatba. Na její přípravě si dá Piper záležet a Cole všechno kazí, aniž by někdo věděl, že to dělá on. Pošle na sestry démona Lazaruse, kterého se nemůžou zbavit, jelikož vždycky vstane z mrtvých, pokud není zakopán na hřbitově. To se sestrám mnohokrát povedlo, jenomže Cole ho pokaždé vzkřísí. Taky začaruje Phoebe kouzlem pleti, aby měla celý obličej od pupínků. V noci všechny tři uspí kouzelným práškem, takže všichni vstanou pozdě a nestíhají přípravy. Paige se snaží sestře pomoct, jenomže všechna její léčivá kouzla Cole obrátí a nakonec zůstane Phoebe neviditelná a má pokaženou svatbu. Nakonec tuto kletbu na sebe převezme Paige s svatba se konečně koná. Jenomže démoni zase zaútočí.\n\nPaige je zraněná. Coleův cíl nebyl zkazit svatbu, jen se chtěl ženit na zlém místě, aby byl zlý jejich potomek. Chtěl se ženit v mauzoleu. Ohledně démona Lazaruse všechno svede na Seeru a nakonec se jejich svatba koná na Turnerově vysněném místě.O pár týdnů později, když už se zdá vše normální, Paige má divné podezření ohledně Cola a jeho nové práce. Cole v podobě Lea (vzal na sebe jeho podobu) jí řekne, že nikdo nechce být páté kolo u vozu. Paige je ale přesvědčená tím co viděla a tak vše poví sestrám. Phoebe je na ní naštvaná, že nemá právo na to, odsuzovat jejího manžela. Když jsou sami doma, Cole provokuje Paige a dokonce jí nechá nakazit Brokerem síly. Udělal to, protože věděl, že by jí nikdo nic nevěřil, kdyby byla pod touto kletbou. Nakonec jí toho zbaví a situace se rozšiřuje...Chce se odstěhovat. Neustále vyhazuje proud a snaží se manželce co nejvíce zprotivit bydlení u sester. Když jí ukáže krásný byt s výtahem, chvíli se rozmýšlí. Uvědomila si, že by se nic nestalo, stejně se k nim teď může Paige kdykoli přenést a měla by všechno blíž. Nakonec tedy souhlasí. Coleova moc je čím dál tím větší a vytváří frakci všech démonů. Nechce odpustit královně upírů její zradu, ta se však proti němu obrátí a vyjednává s mocí tří. Ta se vrhne do boje s ní i s jejími upíry. Nakonec je královna zničena samotným Colem. Phoebe navíc zjišťuje, že je těhotná. Cole je nadšený, že bude táta, avšak jeho démonští poradci si myslí, že to přehání. Mají v plánu korunovaci a chtějí Phoebe na stranu zla a udělat z ní královnu. Tak se taky stane. Ona se ale začne znovu stýkat se svými sestrami a to se podsvětí nelíbí. Brzo se proti králi a královně obrátí. Sestry Cola zničí, to ovšem zničí i Phoebe, ale jen psychicky. Cole mezitím přebývá v pustině, odkud se nikdo nedostane živý, ovšem s výjimkou jeho a sester. Phoebe vyslyší jeho volání a vydá se za ním pomocí astrální projekce.\n\nOn je sice šťastný, že za ním přišla, ale v tomto světě ho stíhá zlý tvor, který bere démonům jejich moc. Cole je jediný démon s duší, proto tu zůstal. Později přijde na to, že i on může sebrat moc démonům, než ji vysaje ten tvor. Postupně tedy získává sílu a nakonec zabije tohoto obávaného červa. Zachrání Phoebe před kulkou a místo ní zemře Agent Jackman – lovec čarodějek.\n\nNa začátku 5. série Cole vychází na svět, zrovna když se s ním chce Phoebe rozvést. Namluví všem, že zmizel ze světa atd., dokonce má s sebou i Darryla který soudci vše potvrdí. Nakonec se ale Turner ukáže a Darryl je za blbce a Phoebe naštvaná, že by vraždila. Sestry zrovna ohrožuje vodní démonka Mořibaba a jelikož je Piper těhotná, tak není v pořádku a nezvládá to. Z Coleovy lásky se stává mořská panna a Paige si myslí, že se kvůli němu trápí a nechce to přiznat. Zůstane dlouho v moři a její rodina je zoufalá, neví jak jí z toho dostat. A právě v tuto chvíli Paige dostane tenhle úžasný nápad – že ho pořád miluje. Řekne Coleovi, co si myslí plus aby jí uvěřil na něho použije kouzlo na cítění Phoebiných citů. Je to opravdu pravda. Po porážce všech démonů se opět rozhodne zůstat ve vodě ale její ještě pořád manžel si ví rady. Přivolá jí k sobě a poví jí, že to nemá všechno zadržovat. Ona mu řekne, že ho miluje a vždycky bude, ale mezi nimi je prostě konec. Další jeho pokus o získání Phoebe zpět v díle 5x03 – V jednom domě vypukne požár, který má na svědomí Siréna. Cole jí zachrání a vidí ho celá televize. Aby toho nebylo málo, čarodějky se dozví, že je to budoucí světlonoška a že jí bude chtít Siréna po nevydařeném pokusu znovu zabít. (Boje mezi sestramy a démony sem nepatří) Coleovi nechce nikdo pomoct a tak na ní vyráží sám. Démonka ho však svede a jeho žena přijde taky. Chce jí tedy zabít, ale Cole jí zastaví a chce Phoebe uškrtit. Je ale pod Siréniným kouzlem a neví co dělá. Když jí Leo zničí, Piper odhodí Cola a vyléčí svou sestru. Cole se všem omluví, nechtěl udělat to co udělal. Hodlá se držet chvíli od sester, ale je jím posedlý démon strachu Barbas. Neustále mu namlouvá, že nemůže být dobrý a že je skutečný zabiják. To ho naprosto dožene k šílenství. Málem uškrtí svou sekretářku a tak chce pomoc od těhotné Piper. Ta ani její sestry mu však nevěří, nejspíš je to jen další způsob jak se vetřít zpátky do rodiny. Někdo po něm ale opravdu jde a potřebuje pomoc. Když se mu snaží pomoct Paige, jde k němu domů ale málem ji uškrtí. Vyřkne kouzlo (Paige) a tím osvobodí Barbase z očistce, kde se svým přítelem provádí astrální projekce, aby se dostal lidem hlouběji do mysli. Vřele Paige poděkuje a vezme Coleovy jeho schopnosti, takže se stává obyčejným člověkem. To se Phoebe a ani Leovi nelíbí, ale ostatní dvě sestry jsou přesvědčeny, že je teď dobrý. A taky že je. Bohužel ne na dlouho, protože se démon strachu stává čím dál víc mocnější, proto ho Paige zlikviduje a démonické schopnosti se opět vrací k pravému majiteli (tak trochu). Další problém nastane v epizodě 5x08, kdy Cole z budoucnosti pošle zpět v čase čaroděje Baccaru, aby zachránil Phoebe před smrtí. Brzy ale čaroděj zabije dvě ze tří sester, do čehož Cole nezasahuje, byť o tom ani neví. Nakonec se nejstarší sestra vrací v čase a svoje sestry zachraňuje. Cole se stává nesmrtelným a dostane od Avatarů, velmi mocných neutrálních bytostí nabídku, aby se stal jedním z nich. Cole je však odmítne, chce pracovat sám a takhle by byl zužovaný. V epizodě 5x10 se spolčí s egyptským démonem Jericem a jeho ženou Isis a společně unesou Phoebe a později i Paige. Piper je z toho vystresovaná a přivolá Cola k sobě a začnou spolu bojovat. Jelikož jsou oba neporazitelní tak to neskončí jinak než remízou. Cole Piper řekne, že si bude muset vybrat mezi sestrami a zmizí. Mezitím stále zdokonaluje svůj plán na získání zpět a pro něj i pro Isis to vypadá nadějně. Piper je ale rozhodnutá Isis zničit, což se jí také podaří a ani pro Jerica to nevypadá pěkně. Cole samozřejmě zvyklý s mocí tří manipulovat a obchodovat pronese své hlášky a každodenní vtípky a opět zmizí. O několik měsíců později se se svou snaží získat moc Nexu, s kterou by definitivně zničil moc tří...\n"}
{"id": "688222", "url": "https://cs.wikipedia.org/wiki?curid=688222", "title": "Václav Bláha (výtvarník)", "text": "Václav Bláha (výtvarník)\n\nVáclav Bláha (* 1. dubna 1949 Praha) je český malíř a grafik.\n\nNarodil se v Praze, kde dodnes žije a tvoří, do prostředí výtvarného umění. Jeho otec Václav Bláha je knižní grafik, za grafickou úpravu a ilustraci obdržel několik cen za nejkrásnější knihu roku a obdržel i světové ocenění.\n\nVystudoval v roce 1964 - 1968 SOŠV Václava Hollara v Praze, 1968 - 1974 AVU, ateliér monumentální malby u profesora A. Paderlíka. Inspiroval se např. obrazy Roberta Rymana a z českých umělců sester Válových a Adrieny Šimotové. Dokonce\nho zaujal americký pop-art. Ve svém díle používá důležité prvky: světlo, stín a inspiruje se vším co vidí i slyší. Je to pro něj podstata jeho tvorby. Má oblíbenou strukturní malbu a techniky, které na diváka zapůsobí nejen barvou.\n\nSamostatně vystavuje od roku 1973, kolektivních výstav se účastní od roku 1976. Věnuje se především figurální tvorbě – mechanismům vzájemných lidských kontaktů. Byl členem volného seskupení \"12/ 15 Pozdě, ale přece\" a SVU Mánes. Samostatně vystavoval v České republice, Slovensku, USA, Finsku, Dánsku, Německu, Holandsku, Rakousku, Anglii a Francii.\n\nBláha už jako dítě rád kreslil a tak ho rodiče přihlásili do lidové školy umění. Ale vůbec mu to nešlo, ani na základní škole se neprojevoval jako umělecky založený a tak jeho přijetí na výtvarnou školu bylo překvapením. Nejvíce maluje figurární náměty. Patří k těm umělcům, kteří se neomezují pouze na obrazovou tvorbu, ale snaží se pro každé téma najít určitou formu. Pokud jde v obraze o humánní téma, použije figuru. Když chce vytvořit vytvořit obrazový prostor do kterého se může divák volně projektovat, volí abstraktní vyjádření, dělá i instalace.\nJeho díla jsou zastoupena ve sbírkách Národní Galerie v Praze, Světové banky ve Washingtonu, v regionálních galerií v Čechách a na Slovensku a v soukromých sbírkách doma i v zahraničí. Realizace ve veřejném prostoru:\n\nV obci na východním okraji Prahy, v Kolodějích, se dne 24. dubna roku 1988 zcela převrátil klidný životní rytmus. V tamější bývalé jízdárně barokního zámku se poprvé představilo volné seskupení 12/15 Pozdě, ale přece.\n\nK zakladatelům seskupení náleželi Václav Bláha, Vladimír Novák, Petr Pavlík a Michael Rittstein. Ti pak přizvali další své vrstevníky a to Ivana Ouhela, Jiřího Beránka, Jaroslava Dvořáka, Tomáše Švédu, Kurta Gebauera a Ivana Kafku. O málo starší Kurt Gebauer rozšířil výrazové spektrum seskupení svým osobitým pojetím sochařské disciplíny v rozpětí od grotesky ke konceptuálním projektům a na druhou stranu nejmladší Ivan Kafka se uplatňoval tvorbou v rozloze konceptu a minimalu. Hostem první výstavy v Kolodějích byl malíř Jiří Načeradský jehož jméno je spojeno v českém umění s nástupem pop-artu a nové figurace v polovině\n60. let. Členem seskupení se stal na druhé výstavě, která se odehrávala již v Praze na podzim téhož roku. Výstava se jmenovala \"Jeden starší - jeden mladší\" a její ambicí bylo alespoň částečně zmapovat soudobou českou výtvarnou scénu a\npřipomenout vazby a souvislosti mezi umělci různých generací a odlišností výtvarných programů. K účasti na ní byli totiž vyzváni i další umělci podle jednotlivých členů seskupení.\nDalší členské výstavy Volného seskupení 12/15 se potom již konaly v proměněných společenských podmínkách po listopadu 1989. Hned na jaře 1990 se konala v Praze výstava prací na papíře \"Kreslení\", na níž se představil také jako řádný člen seskupení Jiří Sopko. Byly tak znovu potvrzeny mezigenerační vazby, které se začaly vytvářet již v samém pořádku nástupu generace 70. let k níž patří zakládající členové Volného seskupení 12/15.\nVýtvarný projev jednotlivých členů Volného seskupení 12/15 si zachovává stále svoji nezaměnitelnou individualitu, byť prošel od první společné výstavy mnoha proměnami. Volné seskupení 12/15 představuje jednu z poloh českého výtvarného umění, které\naž od sklonku 80. let mohlo zcela otevřeně a bez oficiální nevraživosti manifestovat plnost svého panoramatu. Ukazuje se, že i když minula povinnost střehnout kontinuitu svobody umělecké tvorby, generace seskupení si zachovává a obohacuje kvality umělecky zralého projevu.\n\nKonečné složení skupiny: Jiří Beránek, Václav Bláha, Jaroslav Dvořák, Kurt Gebauer, Ivan Kafka, Vladimír Novák, Ivan Ouhel, Petr Pavlík, Michael Rittstein, Tomáš Švéda, Jiří Načeradský, Jiří Sopko.\n\n\n\n\nDalší členské výstavy Volného seskupení 12/15 se potom již konaly v proměněných společenských podmínkách po listopadu 1989. Hned na\njaře r. 1990 se konala v Praze výstava prací na papíře Kreslení, na níž se\npředstavil také jako řádný člen seskupení Jiří Sopko. Byly tak znovu potvrzeny\nmezigenerační vazby, které se začaly vytvářet již v samém pořádku nástupu\ngenerace 70. let, k níž patří zakládající členové Volného seskupení 12/15.\nVýtvarný projev jednotlivých členů Volného seskupení 12/15 si zachovává stále\nsvoji nezaměnitelnou individualitu, byť prošel od první společné výstavy mnoha\nproměnami.\nVolné seskupení 12/15 představuje jednu z poloh českého výtvarného umění, které\naž od sklonku 80.let mohlo zcela otevřeně a bez oficiální nevraživosti\nmanifestovat plnost svého panoramatu. Ukazuje se, že i když minula povinnost\nstřehnout kontinuitu svobody umělecké tvorby, generace seskupení si zachovává a\nobohacuje kvality umělecky zralého projevu.\n\nKonečné složení skupiny: Jiří Beránek, Václav Bláha, Jaroslav Dvořák, Kurt\nGebauer, Ivan Kafka, Vladimír Novák, Ivan Ouhel, Petr Pavlík, Michael Rittstein,\nTomáš Švéda, Jiří Načeradský, Jiří Sopko.\n\n\n\n\n"}
{"id": "688224", "url": "https://cs.wikipedia.org/wiki?curid=688224", "title": "Edmonds Station", "text": "Edmonds Station\n\nEdmonds Station je osobní železniční stanice ve městě Edmonds v americkém státě Washington. Zastavují zde vlaky Amtraku \"Empire Builder\" a \"Amtrak Cascades\" a projíždí tudy severní spoj vlaku \"Sounder\". Stanici, nástupiště a parkoviště vlastní Burlington Northern Santa Fe.\n\nMomentálně zde zastavují čtyři spoje \"Sounder\" v ranní špičce, které se vrací zpět v odpolední špičce. Společnost Sound Transit původně chtěla přemístit stanici pro svůj severní spoj do plánovaného Edmondského multimodálního dopravního terminálu, který byl částí projektu washingtonského ministerstva dopravy, ale místo toho bylo přistoupeno k renovaci nynější stanice, která bude stát téměř 13 milionů dolarů a bude dokončena na začátku roku 2011. Skupina vlastníků modelových železnic \"Swamp Creek & Western Railroad Association\" má sídlo ve stanici.\n\nZ osmnácti washingtonských stanic v systému Amtrak byla v roce 2010 edmondská stanice osmou nejvytíženější. Nastoupilo zde nebo vystoupilo asi devadesát cestujících denně.\n"}
{"id": "688228", "url": "https://cs.wikipedia.org/wiki?curid=688228", "title": "Františka Jirousová", "text": "Františka Jirousová\n\nFrantiška Jirousová (* 22. března 1980) je česká spisovatelka a knižní redaktorka. Je dcerou básníka Ivana Martina Jirouse a malířky Juliany Jirousové rozené Stritzkové, dcery Otty Stritzka.\n\nVystudovala pražskou Policejní akademii (2001, obor bezpečnostně-právní studia) a filosofii na Filozofické fakultě Univerzity Karlovy (2009). V roce 2017 ukončila doktorské studium filosofie na FF UK obhajobou dizertační práce \"Evoluce jako cesta k Bohu v díle Teilharda de Chardin\". Pracovala jako archivářka v knihovně samizdatové a exilové literatury Libri prohibiti. Od roku 2015 pracuje jako nakladatelská redaktorka a korektorka odborné literatury, především pro nakladatelství Karolinum.\n\nV roce 2000 získala 2. cenu Knižního klubu v soutěži nepublikovaných spisovatelů za román \"Velmi vzdálený oheň\", ten byl později téhož roku vydán. V roce 2011 byla za román \"Vyhnanci\" oceněna cenou Jiřího Ortena udělované spisovatelům do 30 let.\n\nSpolu se spisovatelkou Janou Bauerovou založila v roce 2004 literární skupinu Katolická dekadence. Je předsedkyní občanského sdružení Statek uProstřed (bývalý Magorův statek), které usiluje o rekonstrukci Jirousovy usedlosti v Prostředním Vydří.\n\n\n\n \n"}
{"id": "688231", "url": "https://cs.wikipedia.org/wiki?curid=688231", "title": "Bidžú (Naruto)", "text": "Bidžú (Naruto)\n\nBidžú ( 尾獣, doslova \"ocasaté bestie\") jsou zvířecí démoni v japonském anime a manze \"Naruto\". Existuje jich celkem devět, taktéž existuje i desetiocasý který je vytvořen pomocí všech devíti bidžú. Každý má svůj specifický vzhled zvířete. Mají v sobě univerzální množství čakry, která je téměř nevyčerpatelná. Jsou to nepřátelská a velice silná stvoření, jejichž síla odjakživa fascinovala nindži, proto se každá země snažila získat nějakého \"bidžú\", kterého pak zapečetila do lidí a vytvořila z nich tak bojovníky se silou \"bidžú\", kteří se nazývají džinčúriki ( 人柱力, doslova \"síly lidské oběti\"). Jedním z džinčúriki je i hlavní hrdina seriálu Naruto Uzumaki, jenž je hostitelem Devítiocasého démona Kuramy.\n\nTyto démony chytá organizace Akacuki, která s nimi má své vlastní úmysly. Pain s pomocí nich chce přetvořit celý svět tak, aby již nebyly války a byl pouze mír. Problém je v tom, že pravý plán má od tohoto celkem šlechetného plánu dost daleko. Pravý vůdce Akacuki jménem Tobi sice rovněž touží po celosvětovém míru, ale snaží se jej docílit tak, že chce oživit téměř mýtického desítiocasého démona, z něhož právě devět \"bidžú\" vzniklo, a pomocí něj ovládnout celý svět.\n\n\n\n\n\n\n\n\n\n"}
{"id": "688232", "url": "https://cs.wikipedia.org/wiki?curid=688232", "title": "Plamondon (stanice metra v Montréalu)", "text": "Plamondon (stanice metra v Montréalu)\n\nPlamondon je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí pátá, ve směru od Montmorency dvacátá sedmá. Stanice leží v hloubce 23,8 m. Její vzdálenost od předchozí stanice Namur činí 988,47 metrů a od následující stanice Côte-Sainte-Catherine 451,10 metrů.\n\nStanice Plamondon byla otevřena 29. června 1982. Ve stejném roce byla otevřena rovněž stanice Côte-Sainte-Catherine, a to již 4. ledna.\n\nStanici projektoval architekt Patrice Gauthier. I přes absenci uměleckých děl, která zdobí většinu ostatních stanic, je Plamondon zajímavý kombinací oranžovočervených a modrých desek, které zdobí většinu zdí stanice a setkávají se v jejím středu.\n\nStanice se nachází v montrealském městském obvodu (francouzsky \"arrondissement\") Côte-des-Neiges–Notre-Dame-de-Grâce.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "688234", "url": "https://cs.wikipedia.org/wiki?curid=688234", "title": "Příklopka hrtanová", "text": "Příklopka hrtanová\n\nPříklopka hrtanová, latinsky: \"epiglottis\", se nachází v odstupu hrtanu a hltanu. Má tvar protáhlého lístku. Její základ tvoří elastická chrupavka. Připojují se k ní drobné svaly laryngu. K hlavní funkci dochází při polykání, kdy se přikládá na vstup hrtanu, tím jej uzavírá a zabraňuje vdechnutí potravy, nebo tekutin do dýchacích cest.\n\n\n\nEpiglottis má dva povrchy:\n\nDalší vrstvou (od chrupavky směrem k povrchu) je \"lamina propria mucosae\", která obsahuje serozní (na pohled tmavší) a mucinózní (světlejší) žlázky.\n\nZákladem epiglottis je \"elastická chrupavka\" obalená perichondriem. Chrupavka obsahuje izogenetické skupiny (skupiny jedné až dvou buněk vzniklé delením jednoho chondrocytu a jsou společně obalené pouzdrem).\n\nSouhlásky, které se zde vyslovují, se nazývají epiglotály.\n\nPři kouření se s její pomocí tvoří tzv. \"kroužky\".\n\n\n\n\n"}
{"id": "688236", "url": "https://cs.wikipedia.org/wiki?curid=688236", "title": "Côte-Sainte-Catherine (stanice metra v Montréalu)", "text": "Côte-Sainte-Catherine (stanice metra v Montréalu)\n\nCôte-Sainte-Catherine je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí šestá, ve směru od Montmorency dvacátá šestá. Stanice leží v hloubce 17,7 m. Její vzdálenost od předchozí stanice Plamondon činí 451,10 metrů a od následující stanice Snowdon 693,00 metrů.\n\nStanice Côte-Sainte-Catherine byla otevřena 4. ledna 1982. Ve stejném roce, ale až 29. června, byla otevřena stanice Plamondon.\n\nStanici projektoval architekt Gilbert Sauvé, který je zároveň architektem zde umístěných uměleckých děl.\n\nStanice se nachází v montrealském městském obvodu (francouzsky \"arrondissement\") Côte-des-Neiges–Notre-Dame-de-Grâce.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "688242", "url": "https://cs.wikipedia.org/wiki?curid=688242", "title": "Modrá linka (metro v Montréalu)", "text": "Modrá linka (metro v Montréalu)\n\nModrá linka (označovaná také méně často jako Linka č. 5) je jedna ze čtyř linek metra v Montrealu, jejíž celková délka je 9,7 km. Na lince je celkem 12 stanic. Nejstarší část linky byla postavena v roce 1986. Celá linka ve své dnešní podobě byla v provozu od roku 1988.\n\nStavba a prodlužování linky oběma směry se odehrálo ve třech hlavních fázích:\n\n\nModrá linka směřuje středem montrealského ostrova ve směru z jihozápadu na severovýchod. Po své trase dvakrát protíná oranžovou linku, a to:\n\nOranžová linka se nachází ve střední části ostrova, na němž leží město Montre\nLinka obsluhuje následující montrealské arrondissementy:\n\n\n"}
{"id": "688243", "url": "https://cs.wikipedia.org/wiki?curid=688243", "title": "Peter Mueller (lední hokejista)", "text": "Peter Mueller (lední hokejista)\n\nPeter Mueller (* 14. dubna 1988, Bloomington, Minnesota, USA) je americký hokejový útočník hrající v týmu HC Kometa Brno\n\nMueller byl vybrán na 8. místě draftu NHL 2006 týmem Phoenix Coyotes. V sezóně 2004–05 hrál v americkém rozvojovém programu a po sezóně přešel do juniorské kanadské ligy Western Hockey League, kde hrál za Everett Silvertips. Před sezónou 2007–08 odešel do NHL, kde nastupoval za Phoenix Coyotes a během sezóny byl zvolen do NHL YoungStars Game v Atlantě. 7. listopadu 2007 vsítil svůj první hattrick v NHL během zápasu proti Anaheimu Ducks. V sezóně 2009–10 Muellerova produktivita klesla a on následně požádal o výměnu. 3. března 2010 byl vyměněn společně s Kevinem Porterem do Colorada Avalanche za Wojteka Wolskiho. V prvním zápase za Colorado vsítil branku a pomohl k vítězství 4:3 nad Anaheimem Ducks. 10. září 2010 prodloužil s Avalanche smlouvu o 2 roky za 4 milióny dolarů. Na konci sezóny 2009–10 utrpěl v zápase proti San Jose Sharks otřes mozku po zákroku Roba Blakea a týden před začátkem sezóny 2010–11 utrpěl další otřes mozku. Kvůli neustupujícím potížím po otřesech mozku vynechal celou sezónu 2010–11. \nOd sezóny 2018–19 je hráčem českého extraligového týmu HC Kometa Brno.\n\n\n\n"}
{"id": "688244", "url": "https://cs.wikipedia.org/wiki?curid=688244", "title": "Villa-Maria (stanice metra v Montréalu)", "text": "Villa-Maria (stanice metra v Montréalu)\n\nVilla-Maria je jedna z 31 stanic oranžové linky montrealského metra (Côte-Vertu – Montmorency), jejíž celková délka je 30 km. Ve směru od Côte-Vertu je tato stanice v pořadí osmá, ve směru od Montmorency dvacátá čtvrtá. Stanice leží v hloubce 19,8 m. Její vzdálenost od předchozí stanice Snowdon činí 884,41 metrů a od následující stanice Vendôme 1 407,32 metrů.\n\nStanice Villa-Maria byla otevřena 7. září 1981, ve stejný den jako stanice Vendôme.\n\nStanici projektoval architekt André Léonard, který je zároveň architektem zde umístěných uměleckých děl.\n\nStanice se nachází v montrealském městském obvodu (francouzsky \"arrondissement\") Côte-des-Neiges–Notre-Dame-de-Grâce.\n\nPokud jde o její umístění v rámci oranžové linky, jde o její západní větev. Z hlediska stáří je tedy součástí druhé etapy rozšiřování této linky, která se odehrála postupně v několika fázích v letech 1980-1986.\n\nVětší část východní větve oranžové linky byla zprovozněna v průběhu roku 1966, s výjimkou rozšíření stanice Henri-Bourassa o přídavné nástupiště v roce 2007. Jde o celkem 15 stanic východní části linky. Zbývající tři stanice postavené ve třetí fázi rozšiřování linky se všechny nacházejí za severním ramenem řeky svatého Vavřince ve městě Laval. Jsou to stanice Cartier, De la Concorde a Montmorency.\n"}
{"id": "688245", "url": "https://cs.wikipedia.org/wiki?curid=688245", "title": "Kyselina dusná", "text": "Kyselina dusná\n\nKyselina dusná (přesněji kyselina didusná, HNO) je jedna z pěti kyslíkatých kyselin dusíku, je izomerní s nitramidem. V suchém stavu je výbušná. Má dva izomery (\"trans\" a \"cis\"). Tvoří dvě řady solí, hydrogendusnany a dusnany.\n\nJedná se o slabou kyselinu, ve vodném roztoku se rozkládá na oxid dusný s poločasem 16 dní při teplotě 25 °C a pH 1-3:\n\nHNO → HO + NO.\n\nKyselina dusná ovšem nevzniká rozpouštěním oxidu dusného ve vodě.\n\nKyselina dusná může být připravena reakcí dusnanu stříbrného s kyselinou chlorovodíkovou:\n\nAgNO + 2 HCl → HNO + 2 AgCl.\n\nDusnan stříbrný může být připraven redukcí dusitanu sodného:\n\n2 NaNO + 4 NaHg + 2 HO + 2 AgNO → AgNO + 2 NaNO + 4 NaOH + 4 Hg.\n"}
{"id": "688249", "url": "https://cs.wikipedia.org/wiki?curid=688249", "title": "Invalides (stanice RER v Paříži)", "text": "Invalides (stanice RER v Paříži)\n\nInvalides je podzemní nádraží příměstské železnice RER v Paříži, které se nachází v 7. obvodu na levém břehu řeky Seiny. Slouží pro linku RER C. Podzemním tunelem je propojen se stanicí Invalides, kde je možné přestoupit na linky 8 a 13 pařížského metra. Původní historickou budovu nádraží z roku 1900 využívá Air France.\n\nPůvodní nástupiště na pozdější železniční trati z Versailles a ze západní části Francie bylo zprovozněno u příležitosti světové výstavy v roce 1867. Jednalo se o tříkilometrovou trať podél levého břehu Seiny od Champ-de-Mars, která sloužila během výstavy návštěvníkům mezi jednotlivými výstavními pavilony. Po skončení výstavy byl provoz na trati 29. února 1868 zastaven. Pro světovou výstavu 1878 byla vybudována nová linka, která byla napojena na trať Petite Ceinture. Po skončení výstavy sloužilo nádraží jako překladiště zboží a pro cestující sloužil jen úsek mezi Grenelle a Champ-de-Mars. Teprve 5. července 1893 byla trať prodloužena na stanici Invalides i pro osobní dopravu. Nové nádraží bylo otevřeno 15. dubna 1900 u příležitosti světové výstavy 1900. Železniční společnost chtěla dovést linku až do Versailles, ale k tomu došlo až v roce 1902.\n\nDo roku 1935 do stanice zajížděly vlaky z Granville, Brestu a Angers. Po tomto datu sloužilo nádraží jen pro příměstské vlaky do Versailles a Meudonu. Zbývající spoje byly odkloněny na rozšířené nádraží Montparnasse.\n\nV roce 1948 byla nádražní budoava přeměněna na odbavovací halu pro vlaky vypravované na Letiště Orly.\n\nV 70. letech byla postavena podzemní trať linky RER C a od 26. září 1979 slouží podzemní nástupiště.\n"}
{"id": "688255", "url": "https://cs.wikipedia.org/wiki?curid=688255", "title": "CDG", "text": "CDG\n\nPísmena CDG mohou znamenat:\n\n"}
{"id": "688257", "url": "https://cs.wikipedia.org/wiki?curid=688257", "title": "Kosatec sibiřský", "text": "Kosatec sibiřský\n\nKosatec sibiřský (\"Iris sibirica\") je vytrvalá bylina z čeledi kosatcovitých (\"Iridaceae\"), která roste v Evropě, mírných oblastech Asie a roztroušeně i v České republice. Na území České republiky je chráněná; patří do kategorie silně ohrožený druh. Kosatec sibiřský může dosahovat až výšky 100 cm, je to bylina, která roste v trsech. Listy jsou úzké a dlouhé, stonek dutý a okrouhlého tvaru. Květy jsou světle až tmavě modrofialové, ale jejich vnitřní část je světlejší s tmavším žilkováním. Kvetou v květnu a v červnu typicky na vlhkých až mokřadních loukách, které jsou v jarním období zaplaveny a nejsou koseny, proto roste na neudržovaných loukách. Celá rostlina je jedovatá.\n\nKosatec sibiřský je charakteristickým zástupcem bezkolencových luk patřící v Česku mezi ohrožené druhy – v červeném seznamu zařazen do kategorie C3. Tato rostlina se dá použít a využívá se pro kořenové čističky odpadních vod. Nicméně v Česku se jedná o chráněný druh a na jeho použití by mělo být vydáno patřičné povolení. V roce 2010 se stal německou Rostlinou roku.\n\nLidově se kosatci přezdívá \"mečík\". Samotný latinský název, Iris sibirica, odkazuje k starořeckému bohu duhy a k místu, kde kosatec přirozeně divoce roste, Sibiři. Pro kosatec sibiřský (\"Iris sibirica\") se využívají další latinská označení:\n\nči v české literatuře je možné se setkat s alternativními názvy:\n\nKosatec sibiřský je vytrvalá bylina rostoucí v trsech, která může dosahovat výšky 50 až 120 cm. Této výšky rostlina dosahuje po 2 až 5 letech růstu. Má přímou, oblou lodyhu, která je stejně dlouhá či delší než listy. Stonek je dutý a okrouhlého tvaru. Podzemní oddenek je silný a krátce plazivý.\n\nListy jsou zelené a 2 až 10 mm široké, jsou kratší (o délce 25 až 80 cm) než stonek, který nese květ, a mají trávovitý vzhled.\n\nKvěty vyrůstají většinou v počtu jednoho až třech (ojediněle až pěti) v paždí listenů, jsou světle až tmavě modrofialové, ale jejich vnitřní část je světlejší s tmavším žilkováním. Občas může být některý z květů i bílý. Květy jsou pravidelné, trojčetné a dorůstají velikosti 5 až 7 centimetrů. Okvětní lístky srůstají ve spodní části v trubku, která je 4 až 7 mm velká. Vnější modré až modrofialové okvětní lístky plátky jsou ohnuté nazpět a na jejich bázi je bílá či žlutá skvrna s fialovou žilnatinou. Svrchní strana vnějších okvětních lístků je lysá. Kvetou v květnu a v červnu typicky na vlhkých až mokřadních loukách, které jsou v jarním období zaplaveny a nejsou koseny, proto roste na neudržovaných loukách. Samotné květy jsou nevonné či vonné jen velmi slabě.\n\nKvěty jsou hermafroditi, to znamená, že mají jak samčí tak i samičí orgány, na opylování se podílí hmyz. Nicméně rostlina je schopna taktéž samovolného opylení. Tři tyčinky se nacházejí uvnitř květu, jejich prašníky jsou ukryty pod lalokem čnělky.\n\nSemena dozrávají mezi srpnem a zářím. Semínka kosatce jsou po dozrání sploštělá a hnědé barvy, o velikosti několika milimetrů. Jsou obsaženy v několik centimetrů velké tobolce, která je rozdělena na trojpouzdrá. Tobolka se pak od vrcholové části otvírá, čímž dochází k uvolňování semen. Tyto uschlé tobolky jsou od podzimu až do jara dobře viditelnou částí rostliny umožňující její snadné objevení v terénu.\n\nKosatec sibiřský roste na území Evropy, včetně České republiky, a v oblastech mírné Asie až po Japonsko. Za původní areál výskytu je považována severní Asie, východní a střední Evropa, konkrétně území Turecka, Arménie, Ázerbájdžánu, Ruska, v Evropě pak v Rakousku, Česku, Německu, Slovensku, Polsku, Maďarsku, Švýcarsku, Běloruska, Estonska, Litvy, Lotyšska, Moldavy, Ukrajiny, Bulharska, na území států bývalé Jugoslávie, Itálie, Rumunska a Francie. Oproti jeho výskyt v severní Americe, konkrétně v Kanadě v provincii Ontario, a v USA ve státech Connecticut, Maine, Massachusetts, New York, Pensylvánie, Virginie a Kalifornie, a na Britských ostrovech je až druhotný. V tomto areálu se vyskytuje v pásmu od nížin až po podhůří. Obývá vlhké slatinné a rašelinné louky, dále v mokřiny, břehy a další místa, která jsou alespoň v předjaří zaplavena vodou. Většinou preferuje oblasti, kde je půda bahnitá, hlinitá, výživná a vápnitá.\n\nNaopak je náchylný na vysoké koncentrace solí v půdě a taktéž špatně snáší kosení luk. Z toho důvodu roste převážně na nekultivovaných areálech.\n\nV České republice je kosatec sibiřský vzácný, jelikož ve druhé polovině 20. století byla jeho stanoviště systematicky rekultivována a odvodňovány meliorizací, což mělo za následek ústup druhu z těchto lokalit. Aktuálně se zdá, že jeho ústup se zastavil, jak se změnilo využívání krajiny pro zemědělské účely. V současnosti kosatec sibiřský kvete v řadě chráněných územích jako například v přírodní památce Novoveská draha, Mastnice, v přírodní rezervaci Březina a dalších lokalitách.\n\nKosatec sibiřský je v České republice zanesen v Červeném seznamu jako ohrožený druh zařazený do skupiny C3; zákon (podle vyhlášky MŽP ČR č. 395/1992 Sb) ho hodnotí jako silně ohrožený druh. Na území Slovenska je řazen mezi zranitelné druhy (VU) a je zde taktéž chráněn. Podobně je tomu i v Maďarsku, Srbsku, Polsku, Bělorusku, Litvě, Lotyšsku, Francii a ve Švýcarsku.\n\nRostlina může být napadnuta zástupci slimáků, hlemýžďovitých či třásnokřídlých (\"Thysanoptera\"). Taktéž se může stát obětí plísně šedé (\"Botrytis cinerea\").\n\nKosatec sibiřský je oblíbený jako zahradní květina, která snese i poměrně suché stanoviště, nicméně vhodnější je výsadba do oblasti s vlhkou až mokrou půdou. Pro okrasné účely byla vyšlechtěna celá řada kultivarů a hybridů, včetně varianty s bílými květy, růžovými či různě modře a fialově zbarvenými. Květina se tak využívá ve květinářství pro aranžování, využívány jsou taktéž uschlé tobolky semen. Nicméně samotné květy velice rychle vadnou.\n\nTato rostlina se dá použít a využívá se pro kořenové čističky odpadních vod. Nicméně v Česku se jedná o chráněný druh a na jeho použití by mělo být vydáno patřičné povolení.\n\nListy kosatce sibiřského obsahují zejména organické kyseliny, glykosid iridin, škrob, třísloviny a silice. Rostlina je podezřelá z jedovatosti, na Ukrajině však byly oddenky používány v lidové medicíně jako expektorans, při nemocech trávicí soustavy a proti zánětům.\n\n\n \n"}
{"id": "688259", "url": "https://cs.wikipedia.org/wiki?curid=688259", "title": "ICE TD", "text": "ICE TD\n\nICE TD představují vysokorychlostní vlakové soupravy německého železničního dopravce Deutsche Bahn, vyráběné společností Siemens v období let 2001 až 2006. Maximální rychlost ICE TD je 200 km/h. Při testovací jízdě dosáhla tato jednotka 13. 1. 2000 rychlosti 222 km/h, což znamenalo nový německý rekord pro dieslový vlak.\n\nJednotky jsou složeny ze dvou hnacích krajních vozů řady 605 a dvou vložených vozů. Hnací i vložené vozy je možné kombinovat s hnacími i vloženými vozy jednotek ICE T.\n\nOd roku 2007, byly tyto vlakové soupravy v běžném provozu na spojích mezi Berlínem-Hamburkem-Kodaní, které jedou přes Puttgarden. Nahrazují tak některé dánské motorové jednotky IC3 jedoucí z Hamburku do Kodaně. Toto nasazení těchto jednotek bylo ukončeno v roce 2016. Další nasazení těchto jednotek není dle DB ekonomicky hospodárné. Jednotky nyní nabízí DB k prodeji.\n\nTato varianta ICE-jednotek s naklápěcí technikou a dieselelektrickým pohonem měla zkrátit dojezdové časy na zatáčkovitých a neelektrifikovaných tratích. Předpokládané nasazení mělo být na Sasko-franské magistrále z Drážďan do Norimberka a na trase Mnichov – Zürich. Poprvé tak měly po mnoha desetiletích znovu být nasazeny vysokorychlostní dieselelektrické vlaky.\n\nVzhledem k potenciálu cestujících na určitých neelektrifikovaných tratích, vznesly německé dráhy v listopadu 1994 neformální poptávku po čtyř-článkové dieselové jednotce s naklápěcí technikou a výbavou pro dálkové cesty. V únoru 1995 následovala definice požadavků. V létě 1995 byly požadavky upraveny, zejména ohledně designu a vybavení, aby byla tato jednotka kompatibilní s jednotkami ICE-T a ICE 3. Na konci října 1995 obdržely DB konkrétní nabídky. Mimo jiné bylo požadováno: Maximální rychlost od 200 km/h, 195 míst k sezení a maximální zatížení náprav od 14,5 t.\n\n"}
{"id": "688260", "url": "https://cs.wikipedia.org/wiki?curid=688260", "title": "Rozšířený Eukleidův algoritmus", "text": "Rozšířený Eukleidův algoritmus\n\nRozšířený Eukleidův algoritmus je algoritmus, kterým lze nalézt Bézoutovu rovnost, neboli vyjádření největšího společného dělitele dvou čísel jejich lineární kombinací.\n\n\nPoložte d:= a, α:= α2, β:= β2\n\nNSD(427, 133) = α · 427 + β · 133\n\nVýsledkem uvedeného příkladu je NSD(427, 133) = 7 \n\nBezoutovu rovnost lze zapsat 7 = 5 · 427 + -16 · 133\n\n"}
{"id": "688262", "url": "https://cs.wikipedia.org/wiki?curid=688262", "title": "Port-Royal (stanice RER v Paříži)", "text": "Port-Royal (stanice RER v Paříži)\n\nPort-Royal je nádraží příměstské železnice RER v Paříži, které se nachází v 5. obvodu. Nástupiště se nachází pod úrovní okolních ulic, avšak není uzavřené. Slouží pro linku RER B.\n\nNádraží bylo otevřeno 31. března 1895 pro železniční společnost \"Compagnie du Paris-Orléans\" na trati, která vedla z města Sceaux. Tato stanice se svým architektonickým stylem lišila od ostatních stanic na trati. Kvůli nedostatku místa byla budova umístěna přímo nad kolejiště na kovovou konstrukci. Budova si doposud zachovala svůj původní vzhled s nástupišti chráněnými zasklenými markýzami.\n\nKonce nástupišť byly upraveny pro delší vlaky.\n\nDne 3. prosince 1996 byl na stanici spáchán bombový atentát, při kterém byly usmrceny čtyři osoby a 170 jich bylo zraněno.\n\nStanice získala svůj název podle ulice \"Boulevard de Port-Royal\". Port-Royal byl cisterciácký klášter nedaleko Versailles.\n\nVchod do stanice je umístěn na \"Boulevard de Port-Royal\".\n"}
{"id": "688265", "url": "https://cs.wikipedia.org/wiki?curid=688265", "title": "ICE T", "text": "ICE T\n\nICE T (též ICE-T) představují vysokorychlostní vlakové soupravy německého železničního dopravce Deutsche Bahn, vyráběné společností Siemens v období let 1996 až 2006. Maximální rychlost ICE T je 230 km/h. \n\nJednotky jsou složeny ze dvou hnacích krajních vozů řady 411 a 7 vložených vozů. Hnací i vložené vozy je možné kombinovat s hnacími i vloženými vozy jednotek ICE TD. Jednotky ICE T jsou jediným zastupcem z rodiny jednotek ICE, která má technologii nuceného naklápění v obloucích. \n\n"}
{"id": "688266", "url": "https://cs.wikipedia.org/wiki?curid=688266", "title": "Kručinka křídlatá", "text": "Kručinka křídlatá\n\nKručinka křídlatá (\"Genista sagittalis\"), známá též jako kručinečka křídlatá, je vytrvalá bylina z čeledi bobovitých (\"Fabaceae\"). Rostlina dorůstá 10–25 cm (maximálně 40 cm), je málo listnatá – listy jsou ochlupené a vyrůstají na stonku střídavě. Květy jsou žluté barvy a vyrůstají v bohatých hroznech. Kručinka křídlatá vyhledává suché trávníky a roste především ve střední Evropě. Kvete v květnu a v červnu.\n\n"}
{"id": "688272", "url": "https://cs.wikipedia.org/wiki?curid=688272", "title": "Babe Ruth (hudební skupina)", "text": "Babe Ruth (hudební skupina)\n\nBabe Ruth je anglická progresivně rocková hudební skupina pojmenovaná po americkém baseballovém hráči Babe Ruthovi. Skupina byla založená v Hatfieldu v roce 1971, pět let po svém založení, v roce 1976, se rozpadla. V roce 2005 byla činnost skupiny obnovena a existuje dodnes. Krátce ve skupině hrál i Bernie Marsden, který se později proslavil jako člen skupiny UFO.\n\n\n\n\n"}
{"id": "688274", "url": "https://cs.wikipedia.org/wiki?curid=688274", "title": "Hasičské muzeum (Přibyslav)", "text": "Hasičské muzeum (Přibyslav)\n\nHasičské muzeum v Přibyslavi (jinak též nazývané Centrum hasičského hnutí v Přibyslavi) je specializované muzeum otevřené roku 1983 a provozované Centrem hasičského hnutí v prostorách přibyslavského zámku.\n\nS myšlenkou vybudovat Centrum hasičského hnutí (včetně hasičského muzea) přišel v roce 1975 JUDr. Miroslav Řepiský (v letech 1973–1988 předseda FV SPO ČSSR) na národním sjezdu v Ostravě. Z několika možností byl vybrán zámek v Přibyslavi. Na jaře 1975 byly z jeho prostor vystěhovány exponáty městského muzea a v roce 1976 budovu převzal Federální výbor svazu požární ochrany. První expozice s hasičskou tematikou byla otevřena už v září 1975. V roce 1976 sem byly převezeny archivní materiály z Hasičského domu v Praze, torzo z bývalého Zemského hasičského muzea v Praze, založeného v roce 1894.\n\nV roce 1977 byl proveden stavebně historický průzkum objektu, který ukázal vážné narušení statiky zdiva a střechy. Poměrně radikální přestavba započala v roce 1978, postupovala v průběhu 80. let a byla slavnostně zakončena 11. ledna 1992. Vyžádala si přes 68 milionů korun a byly na ní odpracováno stovky brigádnických hodin. Finanční prostředky na rekonstrukci byly poskytnuty Českou a Slovenskou státní pojišťovnou, Státní památkovou péčí, Východočeským KNV, ONV v Havlíčkově Brodě, federálním ministerstvem vnitra a Svazem požární ochrany ČSSR, generálním dodavatelem se stalo výrobní družstvo Stavba Havlíčkův Brod. Na přestavbě se velkou měrou podíleli i brigádníci z řad členů Svazu požární ochrany a veřejných požárních útvarů (tj. dobrovolných i profesionálních hasičů).\n\nPět let od zahájení rekonstrukce byla při příležitosti 130. výročí založení prvního stálého placeného hasičského sboru v českých zemích v upravených prostorách na druhém nádvoří otevřena nová expozice. Stalo se tak dne 10. června 1983, kdy byla na ploše 1 200 m prezentována Stálá výstava požární ochrany. V letech 1985 a 1987 byly potom otevírány další stálé expozice. Výstavu realizovala Propagační tvorba Praha.\n\nV zámku byly zřízeny také prostory pro archiv, depozitáře, sbírkovou i odbornou knihovnu, dílna pro konzervátora, dokumentační pracoviště, přednáškový a slavnostní sál i společenské místnosti s příslušným zázemím.\n\nPo roce 1989 se pracovníci snažili prohloubit mezinárodní spolupráci a v roce 1992 se v Přibyslavi poprvé konalo mezinárodní sympozium s tématem požární ochrany a na jaře 2006 zde proběhl 15. ročník Historického sympozia CTIF, specializovaný na tovární hasičské sbory.\n\nHasičské muzeum je provozováno Centrem hasičského hnutí Přibyslav, což je organizační jednotka Sdružení hasičů Čech, Moravy a Slezska.\n\nNa ploše 3 500 m jsou vystaveny exponáty připomínající nejen historii hasičů, ale i současně používanou techniku, pomůcky sloužící k hašení požáru a k protipožární prevenci. Součástí výstavy je rovněž Síň mezinárodní spolupráce se zeměmi CTIF a regionální výstava Přibyslavsko, umístěná v bývalé zámecké kapli.\n\n\n"}
{"id": "688283", "url": "https://cs.wikipedia.org/wiki?curid=688283", "title": "David Jones", "text": "David Jones\n\nDavid Jones (* 10. srpna 1984, Guelph, Ontario, Kanada) je kanadský hokejový útočník hrající v týmu Minnesota Wild v severoamerické lize NHL.\n\nJones byl vybrán v draftu NHL 2003 na 288. místě týmem Colorado Avalanche v době kdy hrál v nižší kanadské juniorské lize BCHL. Před sezónou 2004/05 odešel hrát americkou univerzitní soutěž ECAC Hockey za Dartmouthskou vysokou školu. Za sezónu 2006/07 byl vyhodnocen nejlepším hráčem Ivy League a byl nominován na Hobey Baker Memorial Award, kterou nakonec získal Ryan Duncan. V sezóně 2007/08 začal hrát v nižší severoamerické lize American Hockey League za Lake Erie Monsters, odkud byl 20. prosince 2007 povolán do týmu Colorada Avalanche. Svůj první gól v NHL vstřelil 11. března 2008 při vítězství 5:2 nad Atlantou Thrashers. Také přidal 2 asistence a byl vyhlášen první hvězdou zápasu. V sezónách 2008/09 a 2009/10 ho trápila častá zranění, kvůli kterým vynechal většinu sezón. Ačkoliv v sezóně 2009/10 odehrál pouhých 23 zápasů, tak si připsal 16 kanadských bodů, poté, ale po kolizi s Chuckem Kobasewem z Minnesoty Wild si natrhl kolenní vazy a zbytek sezóny musel vynechat. V sezóně 2010/11 skončil na 5. místě klubového bodování.\n\n\n"}
{"id": "688284", "url": "https://cs.wikipedia.org/wiki?curid=688284", "title": "Asher Roth", "text": "Asher Roth\n\nAsher Paul Roth (* 11. srpna 1985, Morrisville, PA, USA), spíše známý jen jako Asher Roth, je americký rapper, který proslul svou písní \"I Love College\".\n\nNarodil se ve městě Morrisville, stát Pennsylvania v roce 1985. Jeho matka Elizabeth je instruktorkou Jógy a jeho otec David je ředitelem designérské firmy. Z matčiny strany zdědil skotské předky a z otcovy linie židovské kořeny. Jeho hudba je ovlivněna starší vlnou R&B, kterou poslouchal jako dítě. Vystudoval střední školu Pennsbury High School. Po střední škole nastoupil na West Chester University.\n\nPoté se snažil prosadit v hudbě, přičemž vytvářel freestyle písně, které poté zveřejňoval na internetu. Roku 2008 si ho všiml majitel nezávislého labelu \"Schoolboy Music\". Ten s ním podepsal smlouvu a uvedl ho ke společnostem SRC a Universal Music Group. Ve stejném roce vydal propagační mixtape nazvaný \"The Greenhouse Effect\", který zaštítili DJ Drama a Don Cannon.\n\nOd konce roku 2008 nahrával své debutové album nazvané \"Asleep in the Bread Aisle\". Prvním promo singlem k albu byla píseň \"Lark on My Go Kart\", která se umístila na konci žebříčku Billboard Hot 100, čímž přivedla pozornost na Ashera Rotha a jeho nadcházející album. Prvním oficiálním singlem byla píseň \"I Love College\", která se vyšplhala na 12. příčku žebříčku Billboard Hot 100 a získala certifikaci platinový singl v USA. Dalším singlem byla píseň \"Be by Myself\" (ft. Cee Lo Green), která však úspěch písně předchozí nezopakovala. Album bylo vydáno v dubnu 2009 a debutovalo na 5. místě žebříčku Billboard 200 s 62 000 prodanými kusy v USA v první týden prodeje. Celkem se alba prodalo okolo 205 000 kusů.\n\nTéhož roku byl na obálce časopisu XXL v čísle \"Freshmen Class of 2009\" věnovaném nováčkům na hip-hopové scéně. Také vystupoval na turné rapperů B.o.B a Kid Cudiho.\n\nRoku 2010 vydal svůj další mixtape nazvaný \"Seared Foie Gras with Quince and Cranberry\" a EP s názvem \"The Rawth EP\". Ve stejném období začal pracovat na svém druhém studiovém albu.\n\nV roce 2010 vydal svůj první singl k novému albu, a to píseň \"G.R.I.N.D (Get Ready It's A New Day)\", ta se umístila na 75. příčce žebříčku Billboard Hot 100. Píseň byla singlem k plánovanému druhému albu tehdy pracovně pojmenovaném \"The Spaghetti Tree\". Druhý singl vydal až v květnu 2011, byla jím píseň \"Last Man Standing\" (ft. Akon).\n\nV roce 2011 se plánovaný název alba změnil na\"Is This Too Orange?\", přičemž mělo být vydáno během roku 2012 u společnosti Def Jam Recordings, která Rotha upsala v prosinci 2011. Poté, co Frank Ocean vydal album \"Channel Orange\" byl název ale zamítnut. Album mělo následně stanovené datum vydání na 22. ledna 2013, ale nakonec bylo odloženo.\n\nV roce 2014 vydal své dlouho připravované album s názvem \"RetroHash\". Album bylo vydáno u nezávislých labelů Federal Prism a Pale Fire. Bylo podpořeno vydáním dvou singlů \"Tangerine Girl\" a\n\"Fast Life\" (ft. Vic Mensa), ale ani jeden ze singlů v hitparádách neuspěl. Album debutovalo na 45. příčce žebříčku Billboard 200 s 6 000 prodanými kusy.\n\n\n"}
{"id": "688289", "url": "https://cs.wikipedia.org/wiki?curid=688289", "title": "5. kongres Komunistické strany Jugoslávie", "text": "5. kongres Komunistické strany Jugoslávie\n\n5. kongres KPJ (Komunistické strany Jugoslávie) se konal v červenci 1948 v Bělehradě, nedlouho po roztržce mezi Titem a Kominformou. Ta zaslala vedení Komunistické strany Jugoslávie celkem několik dopisů, ve kterých byla strana ostře napadána. Cílem sjezdu bylo zajistit podporu vedení, neboť členstvo bylo stále ještě velmi prosovětsky naladěné. Na sjezdu získali představitelé jugoslávských komunistů podporu; vyjádření Informbyra byla shledána jako nepravdivá, ale komunisté se oficiálně zavázali učiniti vše proto, aby současný spor překonali. Zvoleno bylo také nové politbyro strany a Tito byl potvrzen ve funkci jejího předsedy. \n"}
{"id": "688291", "url": "https://cs.wikipedia.org/wiki?curid=688291", "title": "Baqoura", "text": "Baqoura\n\nNaharajim (, doslova „Dvě řeky“) nebo Baqúra () je místo na hranici mezi Izraelem a Jordánskem, kde se řeka Jarmúk vlévá do řeky Jordán, a kde byla v roce 1930 postavena vodní elektrárna. Tato elektrárna, postavená Pinchasem Rutenbergem, produkovala většinu elektřiny spotřebované Britským mandátem Palestina, a to až do izraelské války za nezávislost v roce 1948, kdy byla elektrárna opuštěna a zničena.\n\nIzraelsko-jordánská mírová smlouva z roku 1994 tuto oblast přidělila Jordánsku, ale na 25 let poskytla izraelským farmářům právo vstupu, které vypršelo v roce 2019, načež v listopadu 2019 Jordánsko Al-Baqúru převzalo.\n\nNa Ukrajině narozený sionista a inženýr Rutenberg imigroval do mandátní Palestiny v roce 1919. Poté co předložil sionistickému hnutí plán na výstavbu 13 vodních elektráren a zajištění financování svého plánu, mu britská mandátní vláda udělila koncesi na výrobu elektrické energie. Nejprve na řece Jarkon poblíž Tel Avivu a následně pro využití veškerých vodních toků v západní Palestině.\n\nLokalita Naharajim byla zvolena z několika důvodu. Jednak pro silný vodní průtok, schopnost regulovat průtok prostřednictvím výpusti Galilejského jezera a schopnost zajistit lokalitu před útoky nepřátelských Beduínů. Stavební práce začaly v roce 1927, trvaly celkem pět let a poskytly práci 3000 dělníkům.\n\nVe dnech předcházejících vyhlášení izraelské nezávislosti se stal Naharajim místem dvou setkání mezi Goldou Meyersonovou (později Meirovou) a jordánským králem Abdalláhem I., která měla za cíl přesvědčit Jordánsko, aby se nezapojovalo do blížící se války. Rodiny zaměstnanců elektrárny byly evakuovány v dubnu 1948 a zůstali pouze dělníci s jordánskými průkazy. Během války pak byla elektrárna zničena.\n\nPozůstatky elektrárny jsou v současnosti součástí mírového parku řeky Jordán a Ostrova míru na izraelsko-jordánské hranici. Projekt mírového parku zaštiťují ekologické organizace Přátelé Země Blízkého východu s centrálami v Tel Avivu, Betlému a Ammánu.\n\n"}
{"id": "688294", "url": "https://cs.wikipedia.org/wiki?curid=688294", "title": "Boris Uherský", "text": "Boris Uherský\n\nBoris Uherský ( \"Borisz\", \"Борис Коломанович\"; 1113/1114 – 1154) byl pretendent uherského trůnu.\n\nNarodil se jako syn uherského krále Kolomana a jeho pro cizoložství zapuzené choti Eufémie, dcery kyjevského knížete Vladimíra Monomacha. Zřejmě roku 1128 se zúčastnil neúspěšné revolty vůči králi Štěpánovi. Poté odešel do Byzance, kde se oženil a snažil se získat podporu císaře Jana II. Komnéna. \n\nRoku 1131 bezdětný Štěpán zemřel a na trůn nastoupil jako jeho dědic oslepený bratranec Béla. Tehdy Boris znovu vystoupil se svými nároky na uherský trůn a získal zastání na polském dvoře Boleslava Křivoústého. Roku 1132 vpadl do Uher a z prohrané bitvy se spasil útěkem. Bélu vojensky podpořil švagr Adalbert Babenberský a Soběslav I. opakovaně vtrhl do Boleslavova Slezska. Až v srpnu 1135 se na říšském sněmu Boleslav vzdal svého chráněnce Borise a uznal Bélu uherským králem. Boris se svého snu o uherské koruně nevzdal, roku 1146 se utkal v marném boji s Bélovým synem Gejzou. O rok později se připojil k druhé křížové výpravě jejíž vůdce, francouzský král Ludvík VII., Borise odmítl Gejzovi vydat. Roku 1150 napadl ve službách císaře Manuela jižní část Uherska. Zemřel v bitvě s Pečeněhy roku 1154.\n"}
{"id": "688295", "url": "https://cs.wikipedia.org/wiki?curid=688295", "title": "Matt Hendricks", "text": "Matt Hendricks\n\nMatthew Hendricks (* 17. června 1981 v Blaine, Minnesota) je americký hokejový útočník hrající v týmu Winnipeg Jets v severoamerické lize NHL.\n\nHendricks vyrostl v Blaine, Minnesota, jeho otec je z amerického původu a matka ze Švédska. Ve svém volném čase se baví golfem. Je ženatý s manželkou Kimberley (Kim). Společně mají dvojčata, chlapce (Gunnar) a holčičku (Lennon), kteří se narodili 10. listopadu 2011.\n\nSvou profesionální kariéru začal v týmu v St. Cloud State University, kde působil od roku 2000 do 2004. Už jako hráč na střední škole byl v roce 2000 draftován v 5. kole, celkově 131., týmem Nashville Predators ale za Predators neodehrál žádný zápas.\n\nMísto toho v sezóně 2003/04 debutoval ve farmářském týmu Predators v Milwaukee Admirals v AHL. V následující sezóně hrával především v týmu Florida Everblades v ECHL a někdy příležitostně hrál v Lowell Lock Monsters AHL. Po roce stráveném v Rochester Americans získal před novou sezónou 2006/07 smlouvu s týmem Hershey Bears, který v sezóně 2005/06 získali Calderův pohár. S Hershey Bears dosáhl do finále AHL, ale prohráli 1:4 na zápasy týmem Hamilton Bulldogs. 9. července 2007 podepsal smlouvu s týmem Boston Bruins jako volný hráč, ale celou sezónu hrál na jejich farmě v AHL v Providence Bruins.\n\n24. června 2008 byl vyměněn do týmu Colorado Avalanche za Johnny Boychuk. V sezoně 2008/09 hrával na farmě Avalanche v Lake Erie Monsters kde odehrál 43 zápasů v nichž nasbíral 29 bodů. V jeho prvním ročníku v NHL, získal 13 trestných minut za čtyři odehrané zápasy. Na začátku sezony 2009/10 v NHL byl povolán do kádru Avalanche kde setrval celou sezónu.\n\n27. září 2010 podepsal smlouvu na jeden rok s týmem Washington Capitals a po absolvování výcvikového kempu se stal součásti pilíře Capitals pod vedením hlavního trenéra Bruce Boudreau, s kterým hrál v sezóně 2006/07 v Hershey Bears. K jeho prvnímu zápasu v Capitals se uskutečnil 8. října 2010 v zápase proti týmu Atlanta Thrashers. Jeho první bod v Capitals získal 11. října 2010 v zápase proti Ottawa Senators. Na konci sezóny se stal nejtrestanějším hráčem v Capitals s počtem 110 trestnými minutami. 23. února 2011 prodloužil smlouvu s týmem Capitals o dva roky ve kterých si vydělá 1 600 000 dolarů.\n\n\n"}
{"id": "688297", "url": "https://cs.wikipedia.org/wiki?curid=688297", "title": "Amanda Lepore", "text": "Amanda Lepore\n\nAmanda Lepore (* 5. prosince 1967, Cedar Grove, New Jersey, USA) je americká zpěvačka a herečka.\n\nAmanda Lepore je známá svým zvláštním zjevem a patří k nejslavnějším transsexuálům. Narodila se jako Armand. Ten si ve svých jedenácti letech uvědomil, že žije v cizím těle a toužil se stát ženou. Následovala řada plastických operací a z Armanda se stala Amanda. Za svůj život stihla vydat parfém a nazpívala hity jako jsou \"Cotton Candy\", \"My Pussy\" a \"My Hair Looks Fierce\". Její hudba zněla například ve filmu \"Another Gay Movie\". Angažuje se v charitě. Její nejlepší přítelkyní je Pamela Anderson.\n\n"}
{"id": "688301", "url": "https://cs.wikipedia.org/wiki?curid=688301", "title": "Mistrovství světa juniorů v ledním hokeji 1992", "text": "Mistrovství světa juniorů v ledním hokeji 1992\n\nMistrovství světa juniorů v ledním hokeji 1992 se konalo 26. prosince 1991 až 4. ledna 1992 v německých městech Füssen a Kaufbeuren.\n\n26.12.1991\nKanada - Německo 5:4\nŠvédsko - ČSFR 8:4\nSSSR - Švýcarsko 10:2\nUSA - Finsko 5:1\n27.12.1991\nKanada - Švýcarsko 6:4\nFinsko - ČSFR 5:1\nSSSR - Švédsko 4:3\nUSA - Německo 6:2\n29.12.1991\nKanada - Švédsko 2:2\nSSSR - Finsko 4:1\nČSFR - Německo 8:2\nUSA - Švýcarsko 5:1\n30.12.1991\nFinsko - Kanada 2:2\nŠvýcarsko - ČSFR 4:2\n31.12.1991\nSSSR - Německo 7:0\nŠvédsko - USA 8:6\nNa přelomu roku byl rozpuštěn Sovětský svaz, mužstvo SSSR dokončilo turnaj pod hlavičkou Společenství nezávislých států\n1.1.1992\nUSA - Kanada 5:3\nŠvédsko - Švýcarsko 4:3\nFinsko - Německo 2:0\nČSFR - SNS 5:2\n2.1.1992\nČSFR - Kanada 6:1\nFinsko - Švýcarsko 7:3\nŠvédsko - Německo 10:1\nSNS - USA 5:0\n4.1.1992\nSNS - Kanada 7:2\nŠvédsko - Finsko 6:4\nNěmecko - Švýcarsko 6:2\nUSA - ČSFR 3:2\n\n SNS\n\nBrankáři: Nikolaj Chabibulin, Ikdar Muchometov Obránci: Vladislav Bulin, Darjus Kasparajtis, Artem Kopot, Boris Mironov, Sandis Ozoliņš, Alexej Trošinskij, Alexej Žitnik\nÚtočníci: Alexandr Čerbajev, Ravil Guzmanov, Alexej Jašin, Konstantin Korotkov, Alexej Kovaljov, Sergej Krivokrasov, Alexander Kuzminskij, Denis Metljuk, Andrej Nikolišin, Alexandr Sveržov, Denis Vikurinov, Michajl Volkov, Sergej Žoltoks.\n\nBrankáři: Magnus Lindquis, Rolf Wanhainen\nObránci: Greger Artursson, Calle Carlsson, Jakob Karlsson, Stefan Klockare, Björn Nord, Johan Norgren, Mattias Norström\nÚtočníci: Patrik Ekholm, Peter Forsberg, Kristian Gahn, Jens Hemström, Jonas Höglund, Fredrik Jax, Andreas Johansson, Stefan Ketola, Roger Kyrö, Michael Nylander, Markus Näslund, Mikael Renberg, Niklas Sundblad.\n\nBrankáři: Mike Dunham, Cordin Saudriff\nObránci: Brent Bilodeau, Rich Brennan, Todd Hall, Chris Imes, Scott Lachance, Brian Mueller, Brian Rafalski\nÚtočníci: Jim Campbell, Chris Ferraro, Peter Ferraro, Brian Holzinger, Steve Konowalchuk, John Lilley, Pat Peake, Mike Prendergast, Brian Rolston, Marty Schriner, Ryan Sittler, Keith Tkachuk, Chris Tucker.\n\nBrankáři: Ilpo Kauhanen, Pasi Kuivalainen\nObránci: Tuomas Grönman, Janne Grönvall, Petri Gynther, Marko Kiprusoff, Jarno Miikkulainen, Janne Niinimaa, Jani Nikko, Petteri Nummelin, Jukka Ollila\nÚtočníci: Sami Kapanen, Jussi Kiuru, Tero Lehterä, Jere Lehtinen, Mikko Luovi, Pasi Määttänen, Sakari Palsola, Marko Tuomainen, Jarkko Varvio, Tony Virta, Juha Ylönen.\n\nBrankáři: Milan Hnilička, Igor Murín\nObránci: Milan Nedoma, Patrik Rimmel, Roman Hamrlík, Ivan Droppa, Patrik Luža, František Kaberle, Jan Vopat, Michal Chromčo\nÚtočníci: Jan Čaloun, Róbert Petrovický, Martin Straka, Viktor Ujčík, Žigmund Pálffy, Jiří Zelenka, Martin Procházka, Roman Meluzín, Jan Alinč, Marek Zadina, Tomáš Chlubna, Miroslav Škovíra.\n\nBrankáři: Mike Fountain, Trevor Kidd\nObránci: Brad Bombardir, Jassen Cullimore, Karl Dykhuis, Richard Matvichuk, Scott Niedermayer, John Slaney, Darryl Sydor\nÚtočníci: Kimbi Daniels, Ryan Hughes, Steve Junker, Paul Kariya, Martin Lapointe, Eric Lindros, Jeff Nelson, Chad Penney, Patrick Poulin, Andy Schneider, David St. Pierre, Turner Stevenson, Tyler Wright.\n\nBrankáři: Marc Seliger, Thomas Wilhelm\nObránci: Christian Althoff, Timo Gschwill, Frank Hohenadl, Josef Lehner, Mirko Lüdemann, Ronny Martin, Thomas Schubert, Heiko Smazal\nÚtočníci: Till Fesser, Peter-Alexander Hartung, Robert Hock, Henrik Hölscher, Markus Kehle, Andreas Loth, Hans-Jörg Mayer, Oliver Mayer, Andreas Neumann, Jens Schwabe, Stefan Ustorf, Steffen Ziesche.\n\nBrankáři: Pauli Jaks, Lars Weibel\nObránci: Marco Bayer, Laurent Bucher, Nicola Celio, Ivan Gazzaroli, Tiziano Gianini, Gilles Guyaz, Noël Guyaz, Björn Schneider, Martin Steinegger, Gaëtan Voisard\nÚtočníci: Michael Blaha, Michael Diener, Christian Hofstetter, Matthias Holzer, Claude Lüthi, Dany Meier, Sascha Ochsner, Bernhard Schümperli, Marc Weber, Gerd Zehnhausern.\n\nŠampionát B skupiny se odehrál v Tychách a v Osvětimi v Polsku, postup na MSJ 1993 si vybojovali poprvé v historii Japonci, naopak sestoupili Severní Korejci.\n\n1. Japonsko\n2. Polsko\n3. Norsko\n4. Francie\n5. Rumunsko\n6. Nizozemsko\n7. Rakousko\n8. KLDR\n\nŠampionát C skupiny se odehrál v Marinu a v Římě v Itálii, postup do B skupiny MSJ 1993 si vybojovali domácí.\n\n1. Itálie\n2. Dánsko\n3. Velká Británie\n4. Španělsko\n5. Maďarsko\n6. Jižní Korea\n7. Jugoslávie\n8. Bulharsko\n"}
{"id": "688308", "url": "https://cs.wikipedia.org/wiki?curid=688308", "title": "Karel Filip Švédský", "text": "Karel Filip Švédský\n\nPrinc Karel Filip Švédský, vévoda värmlandský (, celým jménem Carl Philip Edmund Bertil; * 13. května 1979, Stockholmský palác, Stockholm) je druhý potomek a jediný syn švédského krále Carla XVI. Gustava a královny Silvie Švédské. Narodil se jako korunní princ Švédského království. Tento titul mu patřil sedm měsíců, do 1. ledna 1980, kdy byl změněn systém následnictví v linii následnictví švédského trůnu. Nový zákon ustanovil užití systému absolutní rovné primogenitury, kdy se nestává následníkem trůnu prvorozený syn, ale nejstarší potomek královské rodiny bez ohledu na pohlaví. Od roku 1980 je tedy korunní princeznou Švédska princova starší sestra Viktorie Švédská. V linii následnictví britského trůnu je Karel Filip stále korunním princem, protože užívá systém kognatické primogenitury.\n\nByl pokřtěn ve Stockholmském královském paláci 31. srpna 1979. Jeho kmotry jsou princ Bertil Švédský, vévoda hallandský, princ Leopold Bavorský, dánská královna Markéta II. a princezna Brigitta Švédská. Jeho sourozenci jsou sestry Viktorie Švédská, korunní princezna, a princezna Madeleine Švédská.\n\nV letech 1984-1986 navštěvoval Karel Filip farní školu Västerled, kde získal předškolní vzdělání. Základní vzdělání získal na škole Smedslättsskolan v Brommě, kterou navštěvoval od roku 1986. Další část vzdělání mu poskytla škola Ålstensskolan, taktéž v Brommě. Od roku 1992 navštěvoval školu Enskilda gymnasiet ve Stockholmu, která mu poskytla střední vzdělání. V roce 1994 studoval školu v americkém Kentu v Connecticutu. Účastnil se také vědeckého programu na vyšší škole Lundsbergs skola, kterou ukončil v roce 1999. Později studoval grafický design na Rhode Island School of Design ve Spojených státech. V červnu 2011 Karel Filip ukončil studia na Švédské zemědělské univerzitě.\n\nKarel Filip má rád venkovský život. Je také nadšený sportovec, má rád především fotbal, atletiku, plavání a lyžování. V roce 2003 dokončil Vasaloppet, 90 km dlouhý závod pro běžecké lyžaře, který je nejdelším lyžařským závodem na světě. Kromě toho je také vášnivý automobilový závodník. V současné době (2011) se účastní série automobilových závodů Porsche Carrera Cup Scandinavia, kde závodí s automobilem Porsche 911 GT3.\n\nVelký zájem o grafický design a malovaní přimělo Karla Filipa věnovat se těmto zájmům i během studia. Grafický design studuje od roku 2003 až doposud. V prosinci 2003, na počest 60. narozenin královny Silvie Švédské, vytvořil obal k CD s hudbou Čajkovského baletu \"Louskáček\". Výtěžek z akce, kde bylo CD představeno, putoval do Světové nadace pro děti, kterou vlastní královna Silvia Švédská. V roce 2004 navrhl kalendář ve spolupráci s reklamní agenturou, výtěžek z prodeje poputuje do stejné nadace.\n\nOd roku 1999 byla přítelkyní prince Emma Pernaldová, která se s ním v roce 2009 rozešla. Švédskému časopisu \"Expressen\" Emma prozradila, že se oba rozhodli jít vlastní cestou. Další vyjádření k rozchodu nikdo neposkytl. V dubnu 2010 naznačil tisk možný vztah Karla Filipa se švédskou modelkou Sofií Hellqvistovou. V srpnu 2010 vztah potvrdila mluvčí královské rodiny. V roce 2008 obsadil princ Karel Filip deváté místo v anketě 20 Hottest Young Royals, kterou vyhlašovalo vydavatelství Forbes.\n\nV roce 2014 královský dvůr oznámil zasnoubení prince Carla Philipa a jeho přítelkyně Sofie Hellqvist. Svatba se uskutečnila 13. června 2015. Dne 19. dubna 2016 se jim narodil jejich první syn, Alexandr Švédský. Druhý potomek páru, syn Gabriel se narodil 31. srpna 2017. Žijí v Drottningholmském paláci ve Stockholmu.\n\n\n\n"}
{"id": "688309", "url": "https://cs.wikipedia.org/wiki?curid=688309", "title": "Jakubovo osuárium", "text": "Jakubovo osuárium\n\nJakubovo osuárium je dva tisíce let stará vápencová schrána pro uchování kosterních pozůstatků zemřelého. V boční stěně je vyryt aramejský nápis \"Ja'akov bar-Josef achuj di-Ješua\" (: „Jakub, syn Josefův, bratr Ježíšův“). Existence osuária byla zveřejněna 21. října 2002 na tiskové konferenci ve Washingtonu, kterou uspořádaly Discovery Channel a Biblical Archaeology Society. Počáteční překlad nápisu pořídil znalec semitských nápisů André Lemaire, podle jehož článku otištěném v listopadu 2002 v Biblical Archaeology Review jsou schrána i nápis autentické. Místo a doba nálezu jsou neznámé. Vlastníkem schrány je izraelský inženýr a sběratel starožitností Oded Golan. \n\nJe-li nápis skutečně původní, jedná se o nejstarší archeologický záznam o Ježíši z Nazaretu. O původnosti nápisu se nicméně vedou spory. Izraelský památkový úřad v roce 2003 rozhodl, že nápis je falzifikátem mnohem pozdějšího data. Toto rozhodnutí však nebylo vědeckou obcí všeobecně akceptováno.\n\nOded Golan byl v prosinci 2004 obviněn ze 44 případů falšování a podvodu včetně toho, že zfalšoval nápis na osuáriu. 3. října 2010 bylo soudní projednávání uzavřeno.Rozsudkem ze 14. března 2012 byl Oded Golan zproštěn obžaloby z falšování ossuária.\n"}
{"id": "688320", "url": "https://cs.wikipedia.org/wiki?curid=688320", "title": "Sociobiologie", "text": "Sociobiologie\n\nSociobiologie je disciplína behaviorální ekologie zabývající se efektem sociálního prostředí na evoluci chování. Čerpá poznatky z etologie, fyziologie, genetiky, sociologie, antropologie, evoluční biologie, zoologie, archeologie a dalších disciplín. Při studiu lidských společností je úzce svázána s evoluční psychologií. Jde o širokou disciplínu, protože se zabývá širokým spektrem sociálního chování.\n\nSociobiologie zkoumá sociální chování, jako např. územní boje, lov ve skupinách nebo kolonie sociálního hmyzu. Tvrdí, že stejně jako tlak evoluční selekce vedl živočichy k užitečnému využívání prostředí, tak je vedl i k výhodnému sociálnímu chování.\n\nI když lze pojem „sociobiologie“ nalézt už ve 40. letech, rozšířil ho až v roce 1975 Edward Osborne Wilson svou publikací \"Sociobiology: The New Synthesis\" (česky doslova \"Sociobiologie: Nová syntéza\"). Obor se brzy stal předmětem kontroverze. Kritika, jejíž nejvýznamnějšími představiteli byli Richard Lewontin a Stephen Jay Gould, se zaměřovala na tvrzení sociobiologie, že hlavní roli v lidském chování hrají geny a že vlastnosti jako agresivita lze vysvětlit biologií spíše než sociálním prostředím. Sociobiologové většinou odpovídali poukázáním na složitý vztah mezi přirozeností a výchovou. Jako odpověď na tyto spory antropolog John Tooby a psycholožka Leda Cosmidesová založili obor evoluční psychologie, který se k některým otázkám staví jinak než sociobiologie.\n\nE. O. Wilson definuje sociobiologii jako „rozšíření populační biologie a evoluční teorie na sociální uspořádání.“\n\nJe založena na předpokladu, že některé druhy (sociálního i individuálního) chování jsou alespoň z části zděděné a ovlivnitelné přirozeným výběrem. Základní myšlenkou je, že chování se v průběhu času vyvíjelo. To znamená, že zvířata se chovají tak, jak se ukázalo evolučně výhodné, což mimo jiné vyústilo ve vznik složitých forem chování výhodných pro přežití.\n\nSociobiologové věří, že abychom plně pochopili lidské a zvířecí chování, musíme ho zkoumat z evolučního hlediska. Přirozený výběr zajišťuje, že zděděné chování, které se ukáže býti výhodnější pro přežití a rozmnožování, se bude lépe zachovávat v budoucích generacích. U zvířat je toto tvrzení všeobecně přijímáno, ale někteří vědci jsou kritičtí k aplikování tohoto modelu na lidi, kde za hlavní příčinu chování považují spíše kulturu a mysl.\n\nSociobiologie stojí na dvou základních předpokladech:\n\nJako příklad lze uvést chránění mláďat samicemi, což je typické pro mnoho druhů savců včetně lidí. Sociobiologové tvrdí, že tento způsob ochrany se vyvinul, protože pomohl jedincům přežít a množit se. Ti jedinci, kteří tento druh chování zdědili, měli více přeživších potomků, což se projevilo ve vzrůstajícím počtu jedinců s genem pro tuto adaptaci v populaci. Mezi další příklady chování, která se sociobilogové snažili vysvětlit, patří např. morální zásady nebo náboženství.\n\nSociobiologů je velmi mnoho, k nejvýznamnějším patří Edward Osborne Wilson, Richard Dawkins nebo Steven Pinker.\n\nNěkteří kritici spojují sociobiologii s biologickým determinismem, vírou, že příčinu většiny lidských odlišností lze naleznout spíše v genech než v odlišné kultuře a sociálním prostředí. Také ji srovnávají se sociálním darwinismem a eugenikou z počátku 20. století. Steven Pinker tvrdí, že kritici jsou moc ovlivněni politikou a „strachem“ z biologického determinismu. Nicméně kritici tvrdí, že sociologie nefunguje jako vědecká teorie. K tomuto účelu Richard Lewontin, Steven Rose a Leon Kamin napsali knihu \"Not in Our Genes\" (česky přibližně \"Není to v genech\") a Stephen Jay Gould vydal knihu \"Jak neměřit člověka\".\n\n\n\n"}
{"id": "688322", "url": "https://cs.wikipedia.org/wiki?curid=688322", "title": "Vojtěch II. Babenberský", "text": "Vojtěch II. Babenberský\n\nVojtěch II. Babenberský ( \"Adalbert „der Andächtige“\"; 13. února1104/1105 – 9. listopadu 1138) byl nejstarší syn rakouského markraběte Leopolda III. a fojt kláštera Klosterneuburg.\n\nNarodil se pravděpodobně z Leopoldova prvního manželství a neznámé příslušnice rodu pánů z Pergu. Poprvé se v listinách vyskytuje na vánoce roku 1119. Byl dvakrát ženatý, druhou manželkou se před rokem 1132 stala Hedvika, sestra uherského krále Bély II. Vojtěch slepého švagra roku 1132 vojensky podpořil v konfliktu s Borisem, dalším uchazečem o uherský trůn. Rakouský markrabě Leopold zemřel roku 1136 a Vojtěch byl z následnictví vyloučen. Zemřel v listopadu 1138 a byl pohřben v Klosterneuburgu.\n"}
{"id": "688324", "url": "https://cs.wikipedia.org/wiki?curid=688324", "title": "Synody olomoucké diecéze", "text": "Synody olomoucké diecéze\n\nDiecézní synody jsou v Olomouci doloženy již ve 13. století a byly konány do konce 16. století.\nNejsou historicky prokazatelné\n\n\n"}
{"id": "688327", "url": "https://cs.wikipedia.org/wiki?curid=688327", "title": "Kukuřičný pás", "text": "Kukuřičný pás\n\nKukuřičný pás (: \"Corn Belt\") je oblast ve středozápadní části Spojených států amerických, kde je od 50. let 19. století převládající plodinou kukuřice. K roku 1950 bylo 99 % kukuřice pěstováno z hybridů. Převážně jde o kukuřici pěstovanou pro zrní, využívanou jako krmivo pro hospodářská zvířata, zejména prasata a drůbež. V posledních desetiletích rovněž roste význam pěstování sóji. \n\nGeografická definice oblasti se různí. Tradičně tato oblast zahrnuje státy Iowa, Illinois, Indiana a východ Nebrasky, Kansasu, jih Minnesoty a části Missouri. K roku 2008 patřily mezi státy s největší produkcí kukuřice Iowa, Illinois, Nebraska a Minnesota, které dohromady tvořily více než polovinu produkce kukuřice ve Spojených státech. Podle jiných definic je do této oblasti též zahrnována Jižní Dakota, Severní Dakota, Ohio, Wisconsin, Michigan a Kentucky. Tato oblast je vyznačuje relativně rovinatou krajinou s hlubokými a úrodnými půdami s vysokým obsahem organických látek.\n"}
{"id": "688331", "url": "https://cs.wikipedia.org/wiki?curid=688331", "title": "Kubánské jaro", "text": "Kubánské jaro\n\nKubánské jaro ( ) je česko-rakouský dokumentární film, který v roce 2003 natočili Chilané Carlos González Sháněl a Juan Pablo Rodríguez. Film byl promítán v televizi ve Spojených státech, České republice a na Slovensku. Česká televize tento dokument vysílala poprvé v roce 2003. Dále byl promítán na mnoha festivalech, včetně Festivalu Jeden Svět nebo španělského festivalu Documenta Madrid. Byl přeloženy do angličtiny, češtiny, polštiny a němčiny.\n\nTento film je sondou do kubánské reality skryté za závojem politické propagandy režimu Fidela Castra. Hlavním hrdinou Kubánského jara je vůdčí osobnost kubánské opozice Oswaldo Payá Sardiñas, který vysvětluje úsilí disentu o nenásilnou transformaci na „ostrově svobody“, a to i navzdory masivní vlně represí rozpoutané režimem v březnu roku 2003, při níž bylo odsouzeno k trestům odnětí svobody až na 28 let více než 70 nezávislých novinářů a členů opozice.\n\nAutoři natočili rozhovory s některými z těchto lidí těsně před jejich uvězněním. Jejich výpovědi se střídají s velice emotivním svědectvím jejich příbuzných pouhé dva měsíce po jejich zatčení a uvěznění. Kubánské jaro vypovídá nejen o strachu, který na ostrově vládne, ale též o nadějích prostých Kubánců, kteří se dožadují změn stejně jako stále sílící opozice, která věří, že její boj přinese své plody. Na Kubě stále existuje informační blokáda a platí zákony, které realizaci podobných dokumentárních filmů trestají. Tento film byl proto natočen v podmínkách utajení.\n\n"}
{"id": "688332", "url": "https://cs.wikipedia.org/wiki?curid=688332", "title": "Seznam vídeňských administrátorů, biskupů a arcibiskupů", "text": "Seznam vídeňských administrátorů, biskupů a arcibiskupů\n\nTento seznam hlavních představitelů vídeňské arcidiecéze zahrnuje administrátory (1469-1513), biskupy (1513-1722) a arcibiskupy (1722-současnost). Pod arcidiecézi spadají kromě vídeňské církevní provincie také diecéze celovecká (Eisenstadt), linecká a sanktpöltenská.\nSoučasným nejvyšším představitelem arcidiecéze je od roku 1995 kardinál Kryštof Maria Schönborn (* 1945 ve zámku Skalka u Litoměřic).\n\n\n\n"}
{"id": "688334", "url": "https://cs.wikipedia.org/wiki?curid=688334", "title": "Spenglerův pohár 2010", "text": "Spenglerův pohár 2010\n\n84. ročník Spenglerova poháru se uskutečnil mezi 26. a 31. prosincem 2010 ve švýcarském Davosu. Vítězem se stal tým SKA Petrohrad.\n\nDo tohoto ročníku byly pozvány následující týmy:\n\n"}
{"id": "688335", "url": "https://cs.wikipedia.org/wiki?curid=688335", "title": "Transizraelský ropovod", "text": "Transizraelský ropovod\n\nTransizraelský ropovod (: קו צינור אילת אשקלון), též znám jako Tipline či ropovod Ejlat–Aškelon, je ropovod vybudovaný v roce 1968 za účelem transportu surové ropy z Íránu do Evropy. Dodávky ropy byly přerušeny v roce 1979 poté co byl během íránské islámské revoluce svržen dosavadní íránský vládce šáh Muhammad Rezá Pahlaví. Kapacita 42\" a 254 kilometrů dlouhého ropovodu, vedoucího ze speciálního mola v Aškelonu do Ejlatského přístavu u Rudého moře je 400 tisíc barelů denně a 1,2 milionů barelů denně v opačném směru (tj. z Ejlatu do Aškelonu). Ropovod se však rozrůstal postupně: nejprve bylo položeno 8\" potrubí (průměr 20 cm), následně 16\" (40 cm) a až nakonec 42\" (105 cm). Ropovod vlastní a provozuje společnost Eilat Ashkelon Pipeline Company (EAPC), která provozuje řadu dalších izraelských ropovodů.\n\nV roce 2003 byla podepsána dohoda mezi Izraelem a Ruskem týkající se zásobování asijského trhu ruskou ropou. Na základě této dohody bude ropa přepravena tankery z ruského Novorossijsku do Aškelonu, poté přepravena ropovodem do Ejlatu, kde bude přeložena na tankery mířící do Asie. Tato trasa je kratší než tradiční cesta kolem Afriky a levnější než skrze Suezský průplav.\n\nV prosinci 2014 došlo poblíž jižního konce Transizraelského ropovodu k masivnímu úniku surové ropy. Zástupci ministerstva životního prostředí to označili za jednu z největších ekologických katastrof v dějinách státu Izrael, jejíž odstraňování potrvá měsíce, ne-li roky. Vádím Nachal Avrona tekl po havárii sedm kilometrů dlouhý proud ropy.\n\n"}
{"id": "688339", "url": "https://cs.wikipedia.org/wiki?curid=688339", "title": "Jiří Kocich", "text": "Jiří Kocich\n\nJiří Kocich je český číšník, malíř, grafik a básník žijící v Dolních Studénkách na Šumpersku.\n\nNarodil se v Šumperku nebo Nových Losinách 22. října 1975 a vyrůstal v horské obci Nové Losiny u Branné na Šumpersku. Ve svém životě vystřídal řadu zaměstnání. Pracoval jako tesař, grafik, operátor v metalurgickém a elektrotechnickém průmyslu, jako barman, zemědělský dělník, pastevec, lovec a námořní a přístavní dělník.\nVe svých obrazech se zaměřuje na abstraktní tvorbu, vycházející z abstraktního expresionismu. Obrazy ponejvíce zobrazují vnitřní život člověka, jeho subjektivní vnímání skutečnosti které je pro autora pravou a jedinou uchopitelnou individuální realitou.\nMimo to se věnuje kresbám dokumentujícím zobrazování symbolu kříže u východních heterodoxních křesťanů, pracuje jako internetový novinář a spolupracuje s nakladatelstvím \"Pavel Mervart\" pro které připravuje mapy. V mládí se zúčastnil několika alternativních skupinových výstav v Olomouci a Valencii. Z jeho posledních samostatných výstav: \"Vnitřní záležitosti\" Zábřeh na Moravě 2010, \"Kříže křesťanského východu\" Praha 2011, Zábřeh na Moravě 2011.\n\n"}
{"id": "688367", "url": "https://cs.wikipedia.org/wiki?curid=688367", "title": "František Liebich", "text": "František Liebich\n\nFrantišek Liebich (německy ; 1778 Zákupy – 3. ledna 1830 nebo 1832 Praha) byl malíř oceněný za své dílo roku 1803 zlatou medailí.\n\nNarodil se roku 1778 v Zákupech v tamním mlýně. Časem se vypracoval na všestranného malíře, portrétistu a krajináře. Vytvořil řadu obrazů s mytologickými náměty, obrazy kostelní, střelecké štíty, krajin z míst svého působení. Působil dlouho v Praze. Zemřel roku 1832 ve svých 54 letech v nedalekém Novém Boru.\n\nV roce 1803 byl oceněn malířskou akademií v Praze zlatou medaili za dílo \"Amor a Psyché\".\n\n"}
{"id": "688392", "url": "https://cs.wikipedia.org/wiki?curid=688392", "title": "Štolba", "text": "Štolba\n\nŠtolba může být:\n\n\n"}
{"id": "688394", "url": "https://cs.wikipedia.org/wiki?curid=688394", "title": "Maurice de Hirsch", "text": "Maurice de Hirsch\n\nMaurice de Hirsch (: מוריס הירש, : Moritz von Hirsch, plným jménem Moritz svobodný pán von Hirsch auf Gereuth, často popisován jako baron Maurice de Hirsch) (9. prosince 1831 Mnichov – 20. dubna 1896 Stará Ďala), byl německožidovský (později francouzskožidovský) bankéř, filantrop a významný sponzor židovských osidlovacích a vzdělávacích aktivit v 19. století.\n\nNarodil se roku 1831 v Mnichově v tehdy ještě samostatném Bavorském království. Jeho matka Karoline Wertheimer mu zajistila kvalitní vzdělání včetně náboženského studia a znalosti hebrejštiny. Pocházel z rodu bohatých židovských bankéřů, kteří byli spřízněni s panovnickými rody a získali šlechtický titul. Mezi jeho blízké známé proto patřili například Princ z Walesu (pozdější král Eduard VII.) nebo rakouský arcivévoda (korunní princ Rudolf). V roce 1851 se Maurice de Hirsch přidal k bance Bischoffsheim & Goldschmidt v Bruselu a roku 1855 se jeho manželkou stala Clara de Hirsch, dcera ředitele banky Jonathana Bischoffsheima. Clara podporovala filantropické aktivity svého manžela a sama na ně přispívala významnými finančními dary. Baron de Hirsch získal rozsáhlé bohatství zejména díky úspěšnému investování do výstavby železnic. Získal koncesi na výstavbu železnic v Osmanské říši. Podílel se také na budování cukrovarnického a těžařského průmyslu. V roce 1890 se jeho majetek odhadoval na 100 milionů dolarů v tehdejší hodnotě.\n\nByl majitelem panství Veveří a Rosice.\n\nSvé jmění začal baron de Hirsch používat na rozsáhlé filantropické aktivity ve prospěch Židů. Frankofonní židovské organizaci Alliance Israélite Universelle věnoval 200 000 dolarů na zřízení židovských škol na Blízkém východě. Později jí přispěl i na zbudování obchodních židovských škol a nakonec se rozhodl poskytovat Alliance Israélite Universelle pravidelný roční příspěvek 80 000 dolarů. Kromě toho založil vlastní vzdělávací instituci, \"Nadaci barona de Hirsche\", jejímž působištěm byly židovské komunity v Haliči.\n\nV roce 1891 založil de Hirsch Židovské kolonizační sdružení, organizaci s globálním záběrem, jejímž úkolem bylo pomáhat židovským emigrantům z východní Evropy se usazovat v zámoří, zejména v Brazílii a Argentině, kde pro ně měly vznikat zemědělské osady. Pro tento účel byl v Petrohradě zřízen ústřední výbor a v Argentině výkonné těleso pro přidělování půdy a práce v této zemi. Činnost Židovského kolonizačního sdružení se rozšířila i do tehdejší turecké Palestiny, kde vzniklo několik zemědělských osad, které byly klíčové pro počátek novověkého židovského osidlování této země. Na tomto kolonizačním podnikání v Palestině se spolu s ním podílel další významný židovský filantrop Edmond James de Rothschild, který roku 1900 převedl své zemědělské osady zřízené v Palestině právě pod správu Židovského kolonizačního sdružení. Mezi baronem de Hirschem a sionisty ovšem nebyla shoda. Baron například odmítl žádost o finanční podporu pro sionistické hnutí, protože nepovažoval vznik židovského státu za reálný.\n\nBaron zemřel roku 1896 ve městě Stará Ďala (maďarsky Ógyalla) v tehdejším Rakousku-Uhersku (dnes Hurbanovo na Slovensku). V jeho aktivitách pak pokračovala manželka Clara.\n\nV Izraeli je po něm pojmenována vesnice Nir Cvi (\"Cvi\" bylo jeho hebrejské jméno) založená Židy z Argentiny a vesnice Sde Moše (\"Moše\" byla rovněž hebrejská varianta jeho jména).\n"}
{"id": "688397", "url": "https://cs.wikipedia.org/wiki?curid=688397", "title": "Chobot (Nesperská Lhota)", "text": "Chobot (Nesperská Lhota)\n\nChobot je část (základní sídelní jednotka) osady Nesperská Lhota, která je součástí města Vlašim. Nachází se v okrese Benešov, necelých 7 km od Vlašimi.\n\nPrvní písemná zmínka o osadě pochází z roku 1392.\n\nMístem prochází cyklistická trasa 0069.\n"}
{"id": "688400", "url": "https://cs.wikipedia.org/wiki?curid=688400", "title": "Správce", "text": "Správce\n\nSprávce je obecné označení jak pro společenskou funkci nebo pro konkrétního člověka či skupinu osob (společenskou instituci), která něco konkrétního spravuje (stará se, pečuje, udržuje apod.). Ve společenské praxi se může jednat o pestrou a různorodou škálu objektů materiální povahy (nejčastěji správce nemovitosti) nebo i nemateriální podstaty (například správce databáze, správce software apod). \n\n\n"}
{"id": "688411", "url": "https://cs.wikipedia.org/wiki?curid=688411", "title": "Chajim Kalwarijski-Margalijot", "text": "Chajim Kalwarijski-Margalijot\n\nChajim Kalwarijski-Margalijot, též Chajim Kalvarijski-Margalijot nebo Chajim Kalvarijski-Margolis (: חיים מרגליות קלווריסקי), byl sionistický aktivista v turecké a mandátní Palestině.\n\nNarodil se roku 1868 v Polsku, které bylo tehdy součástí Ruské říše. Od mládí se angažoval v sionistických organizací jako Chovevej Cijon a Bnej Moše. Studoval agronomii ve Francii a v roce 1895 v rámci první alije přesídlil do tehdejší osmanské Palestiny. Zde působil na zemědělské škole Mikve Jisra'el a potom se začal angažoval v praktické osidlovací práci. V roce 1898 se stal manažerem nové židovské osady Mišmar ha-Jarden, kde prosazoval ekonomickou koordinaci mezi jednotlivými židovskými rolníky. Pak byl v dubnu 1900 povolán organizovat výcvikovou farmu Sedžera, kterou založilo Židovské kolonizační sdružení. Sedžera (dnes Ilanija) bývá nazývána \"Matkou galilejských osad\". V září 1901 se Kalwarijski-Margalijot stal výkonným ředitelem osidlovacích aktivit Židovského kolonizačního sdružení v Dolní Galileji. Byl jediným přesvědčeným sionistou mezi managementem sdružení. Zavedl do kolonizační praxe některé novinky, například důkladnou selekci nových osadníků tak, aby byli připraveni na samostatné hospodaření. Podílel se na výkupech půdy západně od Galilejského jezera a zakládání osad Javne'el, Menachemija a Kfar Tavor. V listopadu 1902 onemocněl během velké epidemie cholerou, ale přežil. Později došlo mezi ním a vedením Židovského kolonizačního sdružení k jistým neshodám a jeho pravomoci byly omezeny. Zůstal ale nadále aktivní při budování zdejších osad a výkupech půdy. Podporoval sionistické školství v těchto vesnicích a urovnával spory. Jeho přítel Jisra'el Gil'adi zakládal obrannou židovskou organizaci Bar Giora.\n\nBěhem svých aktivit v Dolní Galileji si vytvořil blízké vztahy s místní arabskou populací a stal se stoupencem dvounárodnostního řešení (binacionalismu), tedy vize trvalé existence arabsko-židovského, etnicky smíšeného státu. Již v roce 1926 se proto podílel na vzniku organizace Brit šalom. Koncem 30. let 20. století se zapojil do činnosti organizace Kidma mizracha, jejímž nejaktivnějším členem se stal. Ve 40. letech 20. století pak působil v podobně orientované organizaci Ichud. Zemřel roku 1947.\n\nJe po něm pojmenována vesnice Margalijot v severním Izraeli.\n"}
{"id": "688416", "url": "https://cs.wikipedia.org/wiki?curid=688416", "title": "Volby do České národní rady 1976", "text": "Volby do České národní rady 1976\n\nVolby do České národní rady 1976 proběhly 22. a 23. října 1976.\n\nVe volbách mohlo volit celkem 7 418 482 oprávněných voličů. \n\nZ 200 členů (poslanců) ČNR bylo:\n\npodle profese:\n\npodle roků:\n\npodle stranické příslušnosti:\n\n\n"}
{"id": "688420", "url": "https://cs.wikipedia.org/wiki?curid=688420", "title": "Zuby nehty", "text": "Zuby nehty\n\nZuby nehty (v minulosti též pod názvem Dybbuk) je česká dívčí punková skupina.\n\nV roce 1981 založily Pavla Slabá, Hana Řepová a Marka Míková hudební skupinu Plyn. V roce 1984 se skupina přejmenovala na Dybbuk a přibrala další členky, Kateřinu Jirčíkovou a Evu Trnkovou. V této sestavě odehrála skupina stovky koncertů a zúčastnila se mnoha festivalů. V roce 1987 se Dybbuk rozpadl a Marka Míková s Pavlou Slabou založily skupinu Zuby nehty. Současné složení skupiny je otevřené a proměnné podle toho, jak se jednotlivým členkám rodí děti či přeruší své působení ve skupině podle potřeb svého zaměstnání.\n\n\n\n\n\n"}
{"id": "688423", "url": "https://cs.wikipedia.org/wiki?curid=688423", "title": "Volby do České národní rady 1981", "text": "Volby do České národní rady 1981\n\nVolby do České národní rady 1981 proběhly 5. a 6. června 1981.\n\nVe volbách mohlo volit celkem 7 372 132 oprávněných voličů.\n\nZ 200 členů (poslanců) ČNR bylo:\n\npodle profese:\n\npodle roků:\n\n\n"}
{"id": "688425", "url": "https://cs.wikipedia.org/wiki?curid=688425", "title": "Bitva o Lypovec", "text": "Bitva o Lypovec\n\nBitva o Lypovec bylo ozbrojené střetnutí mezi jednotkami slovenské Rychlé brigády a vojsky Rudé armády, které se uskutečnilo 22. července 1941. Šlo o první větší bitvu se sovětskou armádou. Sovětskou obranu při přechodech na řece San tvořily jednotky 10. opevněného prostoru sovětské 12. armády. Obranu Lypovce vedla 44. sibiřská divize pod velením generála Kečenka. Tato divize se skládala ze dvou čerstvých pluků 305 a 319 a z částí boji již vyčerpaných dvou pěších pluků 25 a 295. Její bojovou úlohou bylo vést zdržovací boje na daném směru. Rychlé brigádě se s počtem necelých 5000 vojáků, 43 tanků a 123 děl podařilo obsadit Lypovec, ale vinou velitele brigády plukovníka Rudolfa Pilfouska brigáda při dalším postupu narazila na 44. střeleckou divizi Rudé armády. Protože slovenským tankům došlo palivo, vojáci museli vést neúměrně těžké boje a od pohromy je zachránilo dělostřelectvo, kterému se podařilo zdecimovat Sověty natolik, aby slovenští vojáci mohli ustoupit.\n\nSlovenská Rychlá brigáda přišla o tři tanky LT-35 (5 poškozeno), jeden LT-38 (jeden poškozen), jeden LT-40 (jeden poškozen) a obrněný automobil OA vz. 30 (dva poškozeny).\n\nBrigáda neměla dost sil na překonání silnějšího protivníka zakopaného v předem připravených postaveních. Nechuť slovenských vojáků bojovat proti Sovětskému svazu se projevila i prvními přeběhlíky na sovětskou stranu, kteří byli v oficiálních hlášeních vedeni jako nezvěstní. Personál automobilních dílen měl dostatek technických prostředků na opravu všech vozidel praporu útočné vozby, ale pod velením antifašisticky a československy orientovaných důstojníků dosáhli stažení všech vozidel a celého praporu na Slovensko pod záminkou, že je není možné opravit v polních podmínkách. Zbytek brigády byl přidělen německé 295. divizi. Generál Turanec si do deníku napsal: „Mužstvo je v podstatě zbabělé, jakmile Rusové zahájí palbu, utíká. Důstojníci jsou při útoku vzadu, ale při ústupu v prvních řadách.“ Podobné hodnocení měli i sami Němci, kteří si všimli, že slovenští vojáci jsou velmi citliví na dělostřeleckou palbu a utíkají.\n\n"}
{"id": "688426", "url": "https://cs.wikipedia.org/wiki?curid=688426", "title": "Volby do Slovenské národní rady 1981", "text": "Volby do Slovenské národní rady 1981\n\nVolby do Slovenské národní rady 1981 proběhly 5. a 6. června 1981.\n\nVe volbách mohlo volit celkem 3 376 672 oprávněných vloličů. \n\nZ 150 členů (poslanců) SNR bylo:\n\npodle profese:\n\npodle roků:\n\npodle státní příslušnosti:\n\npodle politické příslušnosti:\n\n"}
{"id": "688430", "url": "https://cs.wikipedia.org/wiki?curid=688430", "title": "František Kloz", "text": "František Kloz\n\nFrantišek Kloz (19. května 1905, Mlékosrby — 13. června 1945, Louny) byl český fotbalista, československý reprezentant, legenda kladenského fotbalu, po němž se v Kladně dnes jmenuje fotbalový stadión. Za československou reprezentaci odehrál 10 zápasů a vstřelil v nich 6 gólů (z toho 4 v jediném zápase – roku 1936 proti Maďarsku). Jednou se stal mistrem republiky, roku 1931 se Slávií Praha, většinu kariéry však strávil v SK Kladno.\n\nVe Slávii vydržel jen rok a vrátil se do Kladna, roku 1933 zkusil angažmá v druhém meziválečném českém velkoklubu – Spartě, ale i odtud po roce odešel nazpět do Kladna, když se mu nepovedlo dát v rudém dresu jediný ligový gól. Avšak jakmile se vrátil na Kladno, dal ihned pět gólů právě Spartě. Obě pražská S o něj stála kvůli jeho zcela mimořádným střeleckým kvalitám, jenže jemu to střílelo jen za Kladno – v československé a protektorátní lize nastřílel celkem 178 gólů (z toho za Kladno 175, 3 za Slavii), a to v 190 zápasech. Po Bicanovi, Kopeckém a Hájkovi je čtvrtým nejlepším střelcem domácí soutěže v historii. Je tak samozřejmě též členem prestižního Klubu ligových kanonýrů. Dvakrát se stal nejlepším střelcem československé ligy – v letech 1930 a 1937.\n\nSpisovatel Ota Pavel popsal jeho příběh v povídce \"Poslední zápas Františka Kloze\".\n\nPrvní ligové utkání: 2. 9. 1928 SK Kladno-Slavia Praha 0:3\n\nPrvní ligová branka: 11. 11. 1928 SK Libeň-SK Kladno 1:3\n\nStá ligová branka: 1. 3. 1936 SK Kladno-Teplitzer FK 5:3\n\nPoslední ligová branka: 1. 9. 1940 SK Kladno-SK Plzeň 5:0\n\nPoslední ligové utkání: 15. 9. 1940 SK Kladno-Viktoria Žižkov 1:1\n\nKloz se vyznamenal i občansky – na konci 2. světové války se zapojil do protifašistického odboje a krátce po válce zemřel v lounské nemocnici na následky zranění, které utrpěl v boji proti německým okupantům o muniční sklad u Hříškova.\n\n\n\n\n"}
{"id": "688433", "url": "https://cs.wikipedia.org/wiki?curid=688433", "title": "Brit šalom (organizace)", "text": "Brit šalom (organizace)\n\nBrit šalom (: , doslova \"Smlouva míru\") bylo židovské hnutí v mandátní Palestině zaměřené na židovsko-arabskou spolupráci.\n\nBylo založeno v Jeruzalému roku 1925. Jeho cílem bylo přispět ke sblížení Židů a Arabů v duchu binacionalismu, tedy vize trvalé existence arabsko-židovského, etnicky smíšeného státu. Podnětem k založení tohoto hnutí byla přednáška profesora Josepha Horowitze z Frankfurtské univerzity při slavnostním otevření Hebrejské univerzity. Vlastním iniciátorem vzniku hnutí byl sionistický aktivista Arthur Ruppin. K oficiálnímu založení Brit šalom došlo v březnu 1926. \n\nMezi významné představitele hnutí patřili například Samuel Hugo Bergmann, Martin Buber, Chajim Kalwarijski-Margalijot, Joseph Lurie, Edwin Samuel, Robert Weltsch, Gershom Scholem nebo Norman Bentwich. Podobné názory jako Brit šalom zastával i Judah Leon Magnes, který se ale formálně nikdy členem tohoto hnutí nestal. Hnutí Brit šalom nikdy nečítalo víc než 200 členů. Mělo ovšem silné zastoupení v akademických a vlivných kruzích. Od počátku ovšem netvořilo jednolitou organizaci. Arthur Ruppin mu předsedal do roku 1929 a v jeho pojetí měl být Brit šalom spíše vědeckou, analytickou skupinou, která by výsledky svých studií předávala sionistické organizaci. Jeho nástupce Joseph Lurie se přikláněl k širšímu a nezávislejšímu pojetí coby samostatné politické platformy. Brit šalom vydával vlastní měsíčník nazvaný Še'ifotejnu. Jeho publikování ale ustalo pro neshody. Zatímco list prosazoval neomezenou židovskou imigraci, jiní členové hnutí byli ochotni v zájmu dohody s Araby připustit i omezení židovského přistěhovalectví. Hnutí vyprodukovalo také několik memorand k řešení židovsko-arabského konfliktu. \n\nDominantní sionistické politické strany hnutí obviňovaly z defétismu. K roku 1933 hnutí prakticky zaniklo. Část členů ho opustila a ztratilo finanční prostředky. Mnozí jeho členové ale později pokračovali v podobně orientovaných skupinách jako Kidma mizracha nebo Ichud. I po vzniku státu Izrael v roce 1948 si někteří jeho bývalí členové udržovali společenský vliv.\n"}
{"id": "688437", "url": "https://cs.wikipedia.org/wiki?curid=688437", "title": "Kidma mizracha", "text": "Kidma mizracha\n\nKidma mizracha (: קידמה מזרחה, doslova \"Vpřed na východ\") bylo židovské hnutí v mandátní Palestině zaměřené na židovsko-arabskou spolupráci.\n\nBylo založeno okolo roku 1936 poté, co vypuklo arabské povstání v Palestině. Jeho cílem bylo přispět ke sblížení Židů a Arabů. Postupně se hnutí posunulo na pozice binacionalismu, tedy vize trvalé existence arabsko-židovského, etnicky smíšeného státu. V roce 1938, brzy před zánikem hnutí, se jeho hlavní postavou stal významný sionistický aktivista Chajim Kalwarijski-Margalijot. Hnutí navazovalo na podobnou intelektuální skupinu Brit šalom. Později ve 40. letech 20. století se k myšlenkám binacionalismu hlásilo hnutí Ichud.\n"}
{"id": "688439", "url": "https://cs.wikipedia.org/wiki?curid=688439", "title": "Jaroslav Cejp", "text": "Jaroslav Cejp\n\nJaroslav Cejp (7. dubna 1924, Salbodoš – 22. března 2002) byl československý fotbalista, československý reprezentant.\n\nOdchovanec Chrudimi. Za československou reprezentaci odehrál 14 zápasů a vstřelil v nich 10 gólů. Dvakrát se stal mistrem republiky, roku 1946 a roku 1948, v obou případech se Spartou Praha. V československé lize nastřílel celkem 115 gólů (95 za Spartu, 20 za SK Pardubice) a je tak členem Klubu ligových kanonýrů. V roce 1948 se stal nejlepším střelcem ligy.\nKariéru musel předčasně ukončit pro těžké poranění nohy během ligového utkání.\n\nV roce 1954 vedl československý reprezentační tým na MS ve Švýcarsku společně s Borhym a Nejedlým.\n\n"}
{"id": "688441", "url": "https://cs.wikipedia.org/wiki?curid=688441", "title": "Ichud", "text": "Ichud\n\nIchud (: איחוד, doslova \"Jednota\") bylo židovské hnutí v mandátní Palestině zaměřené na židovsko-arabskou spolupráci a orientované na dvounárodnostní řešení, tedy vizi trvalé existence arabsko-židovského, etnicky smíšeného státu.\n\nJeho předchůdcem byla Liga pro židovsko-arabské sblížení a spolupráci založená na počátku druhé světové války. Sešli se v ní bývalí členové podobně orientovaných skupin jako Brit šalom, Kidma mizracha nebo někteří předáci hnutí ha-Šomer ha-ca'ir a levé frakce Poalej Cijon. Přidali se k ní i někteří jednotlivci ze strany Nová alija či ze strany Mapaj. V březnu 1939 tato nová platforma publikovala sborník nazvaný \"al-Parašat dar kenu\". Přispěl do něj mimo jiné filozof Martin Buber, který jen nedlouho předtím imigroval do Palestiny z nacistického Německa. V následujících letech Liga vydala několik podobných manifestů a prosazovala židovsko-arabskou federaci. \n\nV reakci na přijetí Biltmorského programu, v němž sionistická organizace v roce 1942 posílila svou preferenci pro vznik židovského státu v Palestině, se v rámci Ligy pro židovsko-arabské sblížení a spolupráci v srpnu 1942 zrodila nová skupina nazvaná Ichud. Jejím cílem bylo zamezit vzniku židovského státu a uchovat Palestinu jako smíšený, židovsko-arabský stát. Mezi členy této skupiny byli Judah Leon Magnes, Martin Buber, Chajim Kalwarijski-Margalijot, Moše Smilansky nebo Henrietta Szold. Hnutí se pokoušelo získat podporu i od sefardských Židů či od ultraortodoxních Židů z hnutí Agudat Jisra'el, ale neúspěšně. Ichud vydávalo vlastní periodikum nazvané \"Be'ajot\".\n\nV roce 1946 členové Ichudu Magnes, Buber a Smilansky vystoupili před Anglo-americkým vyšetřovacím výborem, který v mandátní Palestině posuzoval budoucí státoprávní uspořádání země. Odmítali dělení Palestiny a vznik samostatného židovského státu. V tomto duchu vystupovali i před zvláštní komisí Organizace spojených národů UNSCOP. Svými argumenty ale nepřesvědčili. Mnozí z členů Ichudu si zachovali své názory i společenský vliv i po vzniku státu Izrael v roce 1948.\n"}
{"id": "688444", "url": "https://cs.wikipedia.org/wiki?curid=688444", "title": "Václav Daněk (fotbalista)", "text": "Václav Daněk (fotbalista)\n\nVáclav Daněk (* 22. prosince 1960, Brušperk) je bývalý český fotbalista, československý reprezentant a fotbalový trenér.\n\nV roce 1979 se poprvé objevil v A-mužstvu Baníku Ostrava, v létě roku 1983 narukoval na základní vojenskou službu do Dukly Praha pod vedením trenéra Ladislava Nováka. Po návratu do Baníku Ostrava zde vydržel další 4 roky. Po otevření hranic odešel do sousedního Rakouska, kde vydržel dva roky hrát za FC Tirol Innsbruck. Poté vyzkoušel ligu ve Francii za Le Havre, pak tříleté působení opět v Rakousku za FC Tirol Innsbruck, kde zakončil prvoligovou kariéru. Poté následovala rakouská 3. liga.\nV československé lize nastřílel celkem 110 gólů (98 za Baník, 12 za Duklu Praha) a krom toho do své bilance přidal i branky ve svém rakouském a francouzském angažmá. Dle pravidel Klubu ligových kanonýrů má započteno 48 gólů v Tirolu Innsbruck a 3 v AC Le Havre. Celkem má započítáno 161 ligových gólů. Vzhledem k pravidlu klubu, že se počítají do bilance góly vstřelené góly v evropských nejvyšších ligách od počátku roku 1990, \"přišel\" o góly vstřelené během úspěšného podzimu roku 1989 v Tirolu Innsbruck. Toto už neplatí, protože v prosinci 2016 došlo k úpravě pravidel Klubu ligových kanonýrů Gólu a napravení podobných excesů. Od té doby má Václav Daněk započítáno 196 branek, které v ligových zápasech nastřílel za tyto kluby: Baník Ostrava 98, Dukla Praha 12, Innsbruck 83, Le Havre 3.\n\nV reprezentaci si odbyl premiéru v přátelském zápase 14. dubna 1982 proti domácímu Německu (prohra 1:2). Poslední zápas sehrál v kvalifikaci na ME 1992 v Olomouci proti Albánii 16. října 1991 (výhra 2:1). Svůj nejúspěšnější zápas sehrál 14. listopadu 1990 ve stejné kvalifikaci pro Španělsku, kdy československá reprezentace vyhrála 3:2 a on se podílel na vítězství 2 góly. Za československou reprezentaci odehrál 22 zápasů a vstřelil v nich 9 gólů.\n\nPo skončení aktivní kariéry působil nejprve 2 roky na pozicích asistenta trenéra v Karviné a Baníku Ostrava. Jako hlavní trenér působil mj. v FC Vítkovice (2004) nebo v FK Dukla Banská Bystrica.\n\nDvakrát se stal mistrem republiky, v letech 1980 a 1981, v obou případech s Baníkem Ostrava. Je členem Klubu ligových kanonýrů. V roce 1987 se stal nejlepším střelcem československé ligy. Dvakrát se stal nejlepším střelcem rakouské ligy (1991, 1993). V roce 1991 získal bronzovou kopačku pro třetího nejlepšího střelce v Evropě.\n\nMá dvě děti – Barboru a Jana. Jan (* 22. listopadu 1982) se věnuje také fotbalu, hraje na pozici obránce, nejvyšší dosažená soutěž – 1. liga (jeden odehraný zápas za Baník Ostrava), naposledy 2. liga za Duklu Praha.\n\n"}
{"id": "688446", "url": "https://cs.wikipedia.org/wiki?curid=688446", "title": "Liga pro židovsko-arabské sblížení a spolupráci", "text": "Liga pro židovsko-arabské sblížení a spolupráci\n\nLiga pro židovsko-arabské sblížení a spolupráci (: League for Jewish-Arab Rapprochement and Cooperation) bylo židovské hnutí v mandátní Palestině zaměřené na židovsko-arabskou spolupráci a orientované na dvounárodnostní řešení, tedy vizi trvalé existence arabsko-židovského, etnicky smíšeného státu.\n\nBylo založeno na počátku druhé světové války. Sešli se v něm bývalí členové podobně orientovaných skupin jako Brit šalom, Kidma mizracha nebo někteří předáci hnutí ha-Šomer ha-ca'ir a levé frakce Poalej Cijon. Přidali se i někteří jednotlivci ze strany Nová alija či ze strany Mapaj. V březnu 1939 tato nová platforma publikovala sborník nazvaný \"al-Parašat dar kenu\". Přispěl do něj mimo jiné filozof Martin Buber, který jen nedlouho předtím imigroval do Palestiny z nacistického Německa. V následujících letech Liga vydala několik podobných manifestů a prosazovala židovsko-arabskou federaci. V roce 1942 na její aktivity navázala nová organizace nazvaná Ichud. \n"}
{"id": "688452", "url": "https://cs.wikipedia.org/wiki?curid=688452", "title": "Bnej Moše", "text": "Bnej Moše\n\nBnej Moše (: , doslova \"Synové Mojžíše\") byla židovská sionistická organizace v Ruské říši a turecké Palestině.\n\nZaložil ji roku 1893 v Jaffě Achad ha-Am jako tajnou společnost organizovanou po vzoru svobodných zednářů. Byla napojena na dřívější sionistickou organizaci Chovevej Cijon. Jejím cílem bylo přetvořit Chovevej Cijon na akceschopnější těleso zaměřené na podporu hebrejštiny a židovského kulturního obrození. Členská základna organizace nikdy nepřekročila 160 osob. Mezi členy organizace byli ale mnozí pozdější významní sionističtí aktivisté, kteří se podíleli na budování židovské komunity v turecké a mandátní Palestině. Například Chajim Kalwarijski-Margalijot.\n"}
{"id": "688454", "url": "https://cs.wikipedia.org/wiki?curid=688454", "title": "Chobot (Kuklík)", "text": "Chobot (Kuklík)\n\nChobot () je osada obce Kuklík v okrese Žďár nad Sázavou, od kterého je vzdálen necelé 3 km.\n\nPrvní písemná zmínka o osadě Chobot pochází z roku 1736.\n\n\n"}
{"id": "688458", "url": "https://cs.wikipedia.org/wiki?curid=688458", "title": "Charente (řeka)", "text": "Charente (řeka)\n\nCharente je řeka v západní Francii (Limousin, Poitou-Charentes). Je 360 km dlouhá. Plocha povodí měří 10 000 km².\n\nPramení na západě Francouzského středohoří. Teče severním okrajem Garonské nížiny a ústí do Biskajského zálivu Atlantského oceánu, přičemž vytváří estuár dlouhý přibližně 15 km.\n\nVyšší stav vody má v zimě a na jaře, zatímco v létě a na podzim má vody málo. Průměrný průtok vody u města Saintes, ke kterému dosahuje vliv mořského přílivu, činí 140 m³/s.\n\nNedaleko ústí se nachází námořní přístav Rochefort.\n"}
{"id": "688481", "url": "https://cs.wikipedia.org/wiki?curid=688481", "title": "Tuvinská autonomní sovětská socialistická republika", "text": "Tuvinská autonomní sovětská socialistická republika\n\nTuvinská autonomní sovětská socialistická republika (rusky: \"Тувинская автономная советская социалистическая республика\", tuvinsky: \"Тыва Автономнуг Совет Социалистиг Республика/Tyva Avtonomnug Sovet Socialistig Respublika\") byla autonomní republika Ruské sovětské federativní socialistické republiky v rámci Sovětského svazu existující v letech 1961 až 1991. Hlavním městem byl Kyzyl.\n\nDo roku 1912 bylo území Tuvy pod kontrolou Číny. Toho roku území obsadilo carské Rusko a vytvořilo zde svůj protektorát Urjanchajský kraj. Během občanské války v Rusku kraj střídavě kontrolovala Kolčakova bílá vojska a Rudá armáda. Roku 1921 místní komunisté s podporou sovětského Ruska vyhlásili nezávislou Tuvinskou aratskou republiku. Ta existovala do roku 1944, kdy se stala na vlastní žádost součástí Sovětského svazu. Byla začleněna do Ruské sovětské federativní socialistické republiky a získala status autonomní oblasti. 10. října 1961 byla autonomní oblast přeměněna na Tuvinskou autonomní sovětskou socialistickou republiku, která existovala do roku 1991, kdy byla reorganizována na Tuvinskou republiku v rámci Ruské federace.\n\nPodle sčítání lidu z roku 1970 žilo na území Tuvinské ASSR 240 tisíc obyvatel, z nichž 58 % se hlásilo k tuvinské a 40 % k ruské národnosti. Roku 1989 zde žilo přibližně 320 tisíc obyvatel, 64 % Tuvinců a 32 % Rusů.\n\n"}
{"id": "688487", "url": "https://cs.wikipedia.org/wiki?curid=688487", "title": "Vlastimil Preis", "text": "Vlastimil Preis\n\nVlastimil Preis (12. února 1921, Praha – 8. února 2000) byl český fotbalista, československý reprezentant. Za československou reprezentaci odehrál 12 zápasů a vstřelil v nich 7 gólů, přičemž při svém posledním reprezentačním startu, v přátelském zápase s Polskem roku 1950, dosáhl hattricku. Pětkrát se stal mistrem republiky, v letech 1939, 1952 a 1954 se Spartou Praha a v letech 1949 a 1950 se Slovanem Bratislava. V československé a protektorátní lize nastřílel celkem 106 gólů (57 jich dal ve Spartě, 28 ve Slovanu a 21 přidal ještě v Čechii Karlín) a je tak členem Klubu ligových kanonýrů. V zahraničí hrál v roce 1947 za francouzský klub AS Cannes. Po skončení hráčské kariéry se věnoval trenérské činnosti, v letech 1957–1959 vedl například Spartu.\n\n"}
{"id": "688488", "url": "https://cs.wikipedia.org/wiki?curid=688488", "title": "Borodino", "text": "Borodino\n\nBorodino (Бородино́) je vesnice v Rusku, poblíž Moskvy a 12 km od Možajsku s 31000 obyvateli. Známá je především kvůli bitvě, kterou poblíž ní svedl Napoleon s maršálem Kutuzovem. V roce 1941 se poblíž této vesnice zase střetla německá a sovětská vojska v rámci bitvy před Moskvou.\n\n"}
{"id": "688489", "url": "https://cs.wikipedia.org/wiki?curid=688489", "title": "Maloočka smaragdová", "text": "Maloočka smaragdová\n\nMaloočka smaragdová (\"Micrommata virescens\") je pavouk z čeledi maloočkovití. Je to jediný zástupce této čeledi v České republice. Většina z asi 1150 druhů obývá rovníkové oblasti. Maloočka smaragdová se vyznačuje výrazným pohlavním dimorfismem. Samci jsou chrakterističtí štíhlým tělem, mají žlutohnědou hlavohruď a nohy, žlutý zadeček s červenohnědými nebo červenými podélnými proužky. Na délku měří 7 až 10 mm. Samice je robustnější, tvarem zadečku spíše připomíná zápředníka, je dlouhá 12 až 17 mm a její zbarvení je jasně zelené. Maloočka žije na bylinné vegetaci na prosluněných loukách, na okrajích lesních cest a svým zbarvením snadno uniká pozornosti. Přes den sedí hlavou dolů a číhá na kořist. Samice hlídá svůj kokon v komůrce vytvořené z připředených listů ostružníků nebo jiných rostlinných bylin. Plné dospělosti dosahují pavouci až po dvou letech. Zelené zbarvení je způsobeno micromatabilinem.\n\nKousnutí u člověka může způsobit otok a lehkou bolest. Příznaky kousnutí by měly zmizet do dvou dnů.\n"}
{"id": "688491", "url": "https://cs.wikipedia.org/wiki?curid=688491", "title": "Kožva", "text": "Kožva\n\nKožva, Velká Kožva nebo Kovža ( , nebo ) je řeka v Komiské republice na severovýchodě evropské části Ruska. Je dlouhá 194 km. Plocha povodí zasahuje 9560 km².\n\nTeče bažinatou krajinou mezi jehličnatými lesy. Ústí zleva do Pečory.\n\nZdrojem vody jsou převážně sněhové srážky. Zamrzá na konci října až na začátku listopadu a rozmrzá na konci dubna až v polovině května.\n\nŘeka je splavná pro vodáky.\n"}
{"id": "688498", "url": "https://cs.wikipedia.org/wiki?curid=688498", "title": "Sauroctonus", "text": "Sauroctonus\n\nSauroctonus byl gorgonopsid dorůstající do tří metrů. Jeho pozůstatky byly nalezeny v Jihoafrické republice a Rusku.\nHlava na délku měří 25 cm a oči byly umístěny na bocích. Končetiny byly dlouhé a pětiprsté. Žil před 250 miliony let.\n"}
{"id": "688499", "url": "https://cs.wikipedia.org/wiki?curid=688499", "title": "Alan Freed", "text": "Alan Freed\n\nAlbert James „Alan“ Freed také známý jako Moondog (15. prosince 1921 Windber – 20. ledna 1965 Palm Springs) byl americký diskžokej, který se stal známý svou podporou afro-americké hudby ve stylu rhythm and blues. Hudbu podporoval hlavně pomocí radiového vysílání ve Spojených státech amerických i v Evropě. Použil slovního spojení rock and roll jako hudební žánr. Jeho kariéra skončila skandálem v roce 1960, když se zapletl do korupce s vysílanou reklamou.\n"}
{"id": "688510", "url": "https://cs.wikipedia.org/wiki?curid=688510", "title": "Titanosuchus", "text": "Titanosuchus\n\nTitanosuchus („Titánský krokodýl“) byl rod therapsida z podřádu Dinocephalia, žijící na konci permu (před 255 milióny let) na území dnešní Jihoafrické republiky. Na délku měřil 2,5 m. Měl vyboulenou lebku, ale ne tak výrazně jako například Moschops. Pravděpodobně sloužila samcům k soubojům. Jeho nejbližším příbuzným byla pravděpodobně Jonkeria.\n"}
{"id": "688515", "url": "https://cs.wikipedia.org/wiki?curid=688515", "title": "Plioplatecarpus", "text": "Plioplatecarpus\n\nPlioplatecarpus je rod vymřelého mořského plaza z čeledi Mosasauridae. Na délku měřil kolem 7 metrů a jeho hlava asi 55 cm. Hlava byla oproti jiným mosasaurům poměrně krátká. Žil ve svrchní křídě asi před 66 milióny let ve státech Alabama, Mississippi, Jižní Dakota, Severní Dakota, dále v Kanadě, Švédsku a Nizozemsku. Žil v mělkých vodách v moři a živil se pravděpodobně hlavonožci, protože slabě zasazené zuby mu nedovolovaly lovit větší kořist.\n\n"}
{"id": "688517", "url": "https://cs.wikipedia.org/wiki?curid=688517", "title": "Maxmilián Hájek", "text": "Maxmilián Hájek\n\nMaxmilián Hájek (15. srpna 1909 Praha – 16. března 1969 Liberec) byl český hudební skladatel, sbormistr a dirigent.\n\nPo absolvování Pražské konzervatoře studoval soukromě skladbu u Otakara Ostrčila. Svou profesionální dráhu započal jako divadelní korepetitor v Košicích. Později působil jako sbormistr v Olomouci. Po návratu do Prahy byl dirigentem divadla Uranie v Holešovicích a v karlínském Varieté. Posléze se stal kapelníkem kladenského divadla.\n\nZa okupace působil nejprve v Divadle Josefa Kajetána Tyla v Plzni a současně studoval dirigentský seminář pořádaný Václavem Talichem v Národním divadle. V rámci totálního nasazení působil u několika německých divadel. \n\nPo skončení druhé světové války se stal dirigentem nově založené opery v Liberci. V sezóně 1946–1947 působil v Jugoslávii. Po návratu do vlasti byl učitelem na hudební škole v Liberci a pohostinsky dirigoval v Liberci a v Ústí nad Labem.\n\n\n\n\nV rukopise zůstaly četné další skladby, zejména písně a sbory.\n\n\n"}
{"id": "688519", "url": "https://cs.wikipedia.org/wiki?curid=688519", "title": "Antonín Rýgr", "text": "Antonín Rýgr\n\nAntonín Rýgr (15. srpna 1921, Kročehlavy – 28. března 1989) byl český fotbalista a fotbalový trenér, československý reprezentant a trenér československé reprezentace.\n\nZa národní tým odehrál 2 zápasy v roce 1948. Dvakrát se stal jako hráč mistrem republiky, v letech 1952 a 1954 se Spartou Praha. V československé a protektorátní lize nastřílel celkem 148 gólů (75 v SK Kladno, 29 v ASO Olomouc, 44 ve Spartě) a je tak členem Klubu ligových kanonýrů.\n\nPo skončení hráčské kariéry se věnoval trenérské činnosti, v letech 1954–1957 vedl československou reprezentaci, krátce pak znovu v roce 1970. V domácí lize trénoval Spartu, Slávii Praha či Sklounion Teplice. Jako trenér se stal vítězem Československého poháru 1977.\n\n"}
{"id": "688520", "url": "https://cs.wikipedia.org/wiki?curid=688520", "title": "Ireducibilní polynom", "text": "Ireducibilní polynom\n\nIreducibilní polynom je takový polynom, který nelze rozložit na součin jednodušších polynomů. V opačném případě mluvíme o reducibilním polynomu.\n\nBud’ \"P(x)\" polynom s celočíselnými koeficienty stupně alespoň 1. Řekneme, že \"P(x)\" je ireducibilní, jestliže pro každé dva polynomy \"A(x)\" a \"B(x), pro které\" platí:\n\nDefinice dle p. Olšáka (ČVUT): Polynom \"P(x)\" nad tělesem T je ireducibilní v tělese T, pokud jej není možné rozložit na součin polynomů \"R(x), S(x)\" nad T stupně aspoň prvního. Takže nemůže platit \"P(x)\" = \"R(x)·S(x)\".\n"}
{"id": "688531", "url": "https://cs.wikipedia.org/wiki?curid=688531", "title": "Bojnická zoologická zahrada", "text": "Bojnická zoologická zahrada\n\nBojnická zoologická zahrada, od 1. července 2017 oficiálně Národní zoologická zahrada Bojnice (slov. \"Národná zoologická záhrada Bojnice\"), je nejstarší a nejnavštěvovanější zoologická zahrada na Slovensku.\nPro veřejnost byla otevřena 1. dubna 1955 a v současnosti se rozkládá na ploše 41 hektarů,\nz čehož expoziční část tvoří 20 hektarů. Patří k zoologickým zahradám všeobecného typu, tj. bez vyhraněné specializace\nna určité druhy zvířat. V minulosti zde byla vyšší pozornost věnována zejména odchovu rysů ostrovidů, běžců (emu a nandu) a horských koz. Areál ZOO se nachází v příjemném rekreačním prostředí lázeňského města Bojnice nedaleko od Bojnického zámku v Trenčínském kraji.\n\nPočet druhů chovaných v ZOO Bojnice je největší ze všech čtyř slovenských ZOO, v závěru roku 2009 šlo celkem o 384 živočišných\ndruhů v počtu 2050 exemplářů. Jako jediná slovenská ZOO chová např. slony africké, bongy lesní, horské zebry Hartmannové, orangutany bornejské a mnohé další. Od roku 2003 sa ZOO stala řádným členem nejprestižnejší Asociace světových zoologických zahrad a akvárií (WAZA), která sdružuje okolo 250 elitních světových ZOO. V rámci evropských chovných programů a plemenných knih pro ohrožené druhy je zapojena do chovu 25 druhů zařazených do evropských chovných programů (EEP - European Endangered species Programme) a 23 druhů zařazených do evropských plemenných knih (ESB - European Studbooks).\n\nZOO Bojnice spravuje slovenské národní záchytné centrum pro zabavené a zajištěné živočichy a odborní pracovníci aktívně spolupracují s orgány CITES a Státní ochranou přírody Slovenské republiky.\n\n\n\n\nZOO Bojnice se zapojila do činnosti WAPCA (West African Primate Conservation Action - \"Sdružení pro ochranu západoafrických primátů\") a finančně přispívá do in situ projektů v západoafrických státech Ghana a Pobřeží slonoviny na záchranu ohrožených druhů primátů. Kromě jiných k nim patří i jeden z „vlajkových“ druhů celého programu - kočkodan Rolowayův (\"Cercopithecus roloway\"). Jedná se o nejvzácnější druh na světě mezi africkými kočkodany, přičemž je zařazen do seznamu 25 světově nejohroženějších druhů a poddruhů primátů s mezinárodním IUCN statusem „CR“ (\"kriticky ohrožený\"). Původně se vyskytoval v deštných pralesích mezi řekami Sassandra (Pobřeží slonoviny) a Volta (Ghana). V současnosti však zoologové spolehlivě monitorují už jen jeden chráněný lesní fragment, kde přežívají pravděpodobně poslední desítky či stovky těchto opic. ZOO v Bojnicích jako jediná ve střední Evropě chová pár těchto kočkodanů od roku 2004. Mimo africkou Ghanu je (březen 2010) na celém světě chováno v péči člověka posledních 33 jedinců v deseti evropských zoologických zahradách.\n\nV rámci ochrany evropské fauny bojnická zoologická zahrada dlouhodobě spolupracuje na vícerých projektech záchrany ohrožených druhů živočichů na Slovensku jakož i v zahraničí. K nejvýznamnějším patří spolupráce s Tatranským národním parkem při výzkumu a imobilizaci kamzíka tatranského (\"Rupicapra rupicapra tatrica\"), spolupráce na výzkumu rysa karpatského (\"Lynx lynx carpaticus\") na Slovensku a reintrodukce jakož i rehabilitace jedinců z přírody, přičemž doposud se ZOO podílela na reintrodukci 6 rysů. Dále například spolupráce v rámci záchranného programu repatriace puštíka bělavého středoevropského (\"Strix uralensis macroura\") na Šumavu, pravidelné vypouštění odchovaných mláďat sovy pálené (\"Tyto alba\") do přírody, chov a zpětný návrat sysla obecného (\"Spermophillus citellus\") na vybrané lokality ve spolupráci se Státní ochranou přírody Slovenské republiky nebo také zapojení do programů záchrany ohrožených slovenských druhů - raroh velký (\"Falco cherrug\"), sokol stěhovavý (\"Falco peregrinus\") a jasoň červenooký (\"Parnassius apollo\").\n\n\n"}
{"id": "688532", "url": "https://cs.wikipedia.org/wiki?curid=688532", "title": "Algoritmus binárního umocňování", "text": "Algoritmus binárního umocňování\n\nAlgoritmus binárního umocňování je algoritmus pro mocnění čísel pomocí převodu z desítkové do binární soustavy.\n\nPříklad:\nMáme spočítat 5. Desítka je v binární soustavě je 1010.\n\n1: 5\n0: x = 25\n1: x · 5 = 625 · 5 = 3125\n0: x = 9 765 625\n\n5 = 9 765 625\n"}
{"id": "688533", "url": "https://cs.wikipedia.org/wiki?curid=688533", "title": "Fond-du-Lac (Saskatchewan)", "text": "Fond-du-Lac (Saskatchewan)\n\nFond-du-lac je sídlisko nacházející se v kanadské provincii Saskatchewan. Situováno na východním konci jezera Athabaska, je to místo odlehlé, dostupné hlavně leteckou dopravou. Současné obyvatelstvo čítá méně než 700 osob, převážně indiánského (Dené) a smíšeného (Métis) původu.\n\nJako obec bylo založeno před více než 150 lety místními domorodci zabývajícími se získáváním kožešin, kladením pastí, rybolovem a lovem, kteréžto činnosti se během doby příliš nezměnily. Mnozí z obce mohou vystopovat kořeny svých předků v této oblasti až na počátek 19. století. Tzv. \"živobytí ze země\" je ve Fond-du-lac stále běžnými způsobem života.\n\nHlavním zdrojem obživy ve Fond-du-lac je v současnosti práce při získávání nerostů a jiných zdrojů. Jiní pokračují v tradici rybaření, lovu a kladení pastí stejně jako poskytování průvodcovských služeb k mnoha rybářským táborům v oblasti.\n\n\"Fond du Lac\" znamená francouzsky \"konec jezera\".\n\nUvnitř obce je minimum cest a k ní nevedou žádné. Je přístupná pouze ze vzduchu, vnitrozemskými vodními dopravními cestami a pomocí snowmobilů. V zimě lze využít sezónní ledovou silnici k přístupu do obcí Uranium City a Stony Rapids. Obec se ve velké míře spoléhá na zásobování letadly a vlečnými čluny. V zimě příležitostně přicestuje se zásobami kamión po ledové cestě.\n\n"}
{"id": "688535", "url": "https://cs.wikipedia.org/wiki?curid=688535", "title": "Vláda Ferdinanda von Beusta", "text": "Vláda Ferdinanda von Beusta\n\nVláda Ferdinanda von Beusta byla předlitavská vláda, úřadující od 7. února do 30. prosince 1867 a vedl ji strůjce rakousko-uherského vyrovnání Friedrich Ferdinand von Beust. Vláda vznikla jako výsledek sporu mezi dosavadním ministerským předsedou Richardem Belcredim a Beustem o to, zda má být kvůli provedení rakousko-uherského vyrovnání svolána mimořádná říšská rada nebo pouze užší říšská rada.\nSe svou koncepcí uspěl Beust, který byl záhy po demisi Belcrediho vlády jmenován novým ministerským předsedou. Krátce po přijetí prosincové ústavy (21. prosince 1867) byla jmenována vláda Karla von Auersperga.\n\n\"Poznámka:\"\n"}
{"id": "688536", "url": "https://cs.wikipedia.org/wiki?curid=688536", "title": "Cracovia (fotbal)", "text": "Cracovia (fotbal)\n\nCracovia (celým názvem Miejski Klub Sportowy Cracovia) je polský fotbalový klub z Krakova, který byl založen 13. června 1906. Klub hraje Ekstraklasu, nejvyšší polskou fotbalovou soutěž. Klubové barvy jsou červená a bílá. Cracovia vyhrála pětkrát 1. polskou ligu, a to v letech 1921, 1930, 1932, 1937 a 1948.\n\n\n29. srpen 2018\"\n\n"}
{"id": "688539", "url": "https://cs.wikipedia.org/wiki?curid=688539", "title": "Jadernička lesklá", "text": "Jadernička lesklá\n\nJadernička lesklá (\"Pyrenula nitida\") je neobvyklý lišejník z řádu jaderničkotvaré (Pyrenulales), třídy Eurotiomycetes. Stélka je korovitá, někdy se jeví na kůře stromů jako ohraničená, většinou elipsoidní. Jadernička je hnědavá až zelenavá, ve stáří nepatrně rozpukaná. Peritecia jsou vždy přítomna jako 0,5-1,5 mm široké tmavohnědé polokulovité bradavky.\n\nPřirozeným stanovištěm je borka buků a habrů, typicky na stanovištích s vlhkým vzduchem. Je rozšířena od střední Fennoskandie až do střední Evropy, v nížinách je již vzácná.\n\n"}
{"id": "688542", "url": "https://cs.wikipedia.org/wiki?curid=688542", "title": "Charlie Musselwhite", "text": "Charlie Musselwhite\n\nCharlie Musselwhite (* 31. ledna 1944, Kosciusko, Mississippi, USA) je americký bluesový hráč na foukací harmoniku a kytaru. Jedná se o jednoho z nejlepších bluesových harmonikářů všech dob. Isnpriroval několik hudebníků, mezi které patří i Dan Aykroyd a skupina Blues Brothers. V roce 2010 byl uveden do Blues Hall of Fame.\n\n\n"}
{"id": "688554", "url": "https://cs.wikipedia.org/wiki?curid=688554", "title": "Steve Harley &amp; Cockney Rebel", "text": "Steve Harley &amp; Cockney Rebel\n\nSteve Harley & Cockney Rebel, někdy též jen Cockney Rebel byla anglická hudební skupina, založená v roce 1972 v Londýně, hlavním městě Anglie. Frontmanem skupiny byl Steve Harley. Hudba skupiny sahá od popu, přes glam rock až po art rock. Později se nejvíce v hudebním světě prosadily členové Jim Cregan, který hrál později se skupinou Family nebo s Rodem Stewartem; Stuart Elliott, který později hrál s Paulem McCartneyem; Duncan Mackay, který později spolupracoval se skupinou 10cc a samozřejmě Steve Harley, ten měl později úspěšnou sólovou kariéru.\n\n"}
{"id": "688556", "url": "https://cs.wikipedia.org/wiki?curid=688556", "title": "Máchova cesta", "text": "Máchova cesta\n\nJméno trasa převzala od básníka Karla Hynka Máchy, který tudy několikrát šel. Je známa jeho pěšky vykonaná cesta v roce 1832 s přítelem Eduardem Hindlem z Prahy přes Mělník, Kokořín na Housku až do Doks, kde jeho přítel pracoval. Rok poté tudy šel znovu na hrad Bezděz, a dál pokračoval do Krkonoš. Neměl problém denně urazit 50-60 km. I tamní krajina převzala jeho jméno, nazývá se Máchův kraj a Máchovo jezero. V roce 1835 byl znovu na Kokoříně. \n\nK. H. Mácha do Kokořínského dolu situoval děj své povídky \"Cikáni\" a pobyt na Bezdězu jej inspiroval k napsání povídky \"Večer na Bezdězu\".\n\nCesta nesoucí Máchovo jméno začínala poblíž zámku na Mělníce jako červená, odkud sestoupila přes Chloumek (3 km) a dále k Lhotce (5,5 km). Zde začíná úsek s pískovcovými skalami přes mlýny Štampach a Kroužek (10,5 km) na potoce Pšovka, Harasovskou tůň (či jezero), Krvomlýn, jižní část Kokořínského dolu k hradu Kokořín. Celý tento úsek měřil 22 km a patří dnes do okresu Mělník v Středočeském kraji. Na něj navazuje pokračování přes Housku, Bezděz a do Doks. Celková délka Máchovy cesty je zhruba 50 km.\n\nTrasa je v úseku od Mělníka k hradu Houska vyznačena pod číslem 0004 a od Housky do Doks pod číslem 0345. Nyní je \"Máchova cesta\" součástí postupně budované evropské dálkové trasy E10, která prochází Evropou od severu přes Českou republiku na jih přes Šumavu. Trasa je doplňována cedulkami KČT z vyznačením E10 a přidaným označením \"Máchova cesta\".\n\n\n"}
{"id": "688557", "url": "https://cs.wikipedia.org/wiki?curid=688557", "title": "Jiří Zmatlík", "text": "Jiří Zmatlík\n\nJiří Zmatlík (10. dubna 1921 – 31. října 2003) byl český fotbalista, československý reprezentant.\n\nDvakrát se stal jako hráč mistrem Československa 1946 a 1948 a jednou vyhrál protektorátní ligu (1944) – vše se Spartou Praha. V domácí lize nastřílel ve 113 zápasech celkem 105 gólů (92 ve Spartě, 8 za Viktorii Plzeň, 5 za Čechii Karlín) a je tak členem Klubu ligových kanonýrů. Za Spartu sehrál v letech 1942–1949 celkem 192 zápasů. Přišel do ní z mužstva SKEP Praha a odcházel do Viktorie Plzeň. Dále působil ve Vítkovických železárnách. Do Zbrojovky Brno přišel v roce 1950, v druhé lize vstřelil 7 gólů, ale jelikož se mužstvu nepodařilo po roce vrátit mezi elitu, kariéru končil v Čechii Karlín. Byl charakterizován jako rychlý útočník s pověstnou dlouhou kličkou. Hrával na levém křídle.\n\nZa národní tým odehrál 2 zápasy v roce 1946. V nich gól nedal.\n\n"}
{"id": "688558", "url": "https://cs.wikipedia.org/wiki?curid=688558", "title": "Vězeň svědomí", "text": "Vězeň svědomí\n\nVězeň svědomí je termín vytvořený lidskoprávní organizací Amnesty International k označení lidí vězněných nebo jinak fyzicky omezovaných na základě jejich přesvědčení, původu nebo postavení, za předpokladu, že tito lidé nikdy nepoužili ani neprosazovali násilí.\n\nPodle svého statutu Amnesty International mj. vystupuje proti „věznění, zadržování nebo jinému fyzickému omezování jakékoli osoby z důvodu jeho nebo její politického, náboženského nebo jiného vědomého přesvědčení, nebo z důvodu jeho nebo jejího etnického původu, pohlaví, barvy pleti, jazyka, národního či sociálního původu, ekonomického postavení, rodu nebo jiného postavení, za předpokladu, že on nebo ona nepoužili nebo neprosazovali násilí\". Snaží se:\n\n\nJelikož Amnesty International nemá prostředky k vyšetření všech kontroverzních případů, jednotlivé osoby prohlášené za vězně svědomí jsou často jen konkrétními příklady širšího porušování lidských práv. Skupiny členů AI si mohou „adoptovat“ osoby prohlášené za vězně svědomí a zabývat se jejich případem. Skupina se nesmí zabývat vězněm svědomí zadržovaným v domovské zemi skupiny; toto opatření slouží k udržení nestrannosti a snížení rizika hrozícího aktivistům.\n\n\n\n"}
{"id": "688560", "url": "https://cs.wikipedia.org/wiki?curid=688560", "title": "Aux Belles Poules", "text": "Aux Belles Poules\n\nAux Belles Poules (česky \"U krásných slepic\") byl nevěstinec v Paříži. Nacházel se v ulici \"Rue Blondel\" č. 32-34 ve 2. obvodu. Tento nevěstinec velmi často navštěvoval spisovatel Henry Miller. Nevěstinec byl uzavřen v důsledku zákazu veřejných domů ve Francii v roce 1946.\n\n"}
{"id": "688562", "url": "https://cs.wikipedia.org/wiki?curid=688562", "title": "Man (hudební skupina)", "text": "Man (hudební skupina)\n\nMan je rocková skupina z Jižního Walesu, založená v roce 1968 a s krátkou přestávkou v letech 1976-1983 existuje dodnes. Za celou dobu existence skupiny se v ní vystřídalo přes dvacet hudebníků, z nichž nejznámější byli asi John Cipollina, člen Quicksilver Messenger Service a Terry Williams, pozdější člen skupiny Dire Straits a spolupracovník B. B. Kinga.\n\n\n"}
{"id": "688563", "url": "https://cs.wikipedia.org/wiki?curid=688563", "title": "Rue de Fourcy", "text": "Rue de Fourcy\n\nRue de Fourcy je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s ulicemi \"Rue de Jouy\" a \"Rue Charlemagne\" a končí na křižovatce ulic \"Rue François-Miron\" a \"Rue Saint-Antoine\", kde se sbíhá i \"Rue de Rivoli\". Ulice je orientována od jihu na sever. Směrem na sever je kolmá k \"Rue de Rivoli\" a na jihu na ni navazuje \"Rue des Nonnains-d'Hyères\" vedoucí k Seině.\n\nUlice existovala již v roce 1313. Původně slepá ulice ústící na \"Rue Saint-Antoine\" byla v roce 1684 prodloužena jižním směrem až k ulici \"Rue de Jouy\". V té době zastával úřad prévôt des marchands Henry de Fourcy, jehož palác stál nedaleko a po kterém nese dnešní ulice jméno.\n\nV minulosti se ulice jmenovala \"Rue Sans chef\" nebo \"Cul-de-sac Sancier\".\n\n\n"}
{"id": "688565", "url": "https://cs.wikipedia.org/wiki?curid=688565", "title": "Salar de Atacama", "text": "Salar de Atacama\n\nSalar de Atacama je největší solná pláň v Chile. Nachází se 55 km na jih od města San Pedro de Atacama, nemá žádný odtok a je obklopena horami. Na východě ji ohraničuje hlavní horský hřeben And, zatímco na západě k ní přiléhá vedlejší andský hřeben zvaný Cordillera de Domeyko. Oblasti dominují velké sopky jako Licancabur, Acamarachi, Aguas Calientes a Láscar, který patří k nejaktivnějším chilským sopkám. Všechny se nacházejí na východním okraji pláně a tvoří obecně severo-jižní sopečný pás, který ji odděluje od menších bezodtokých oblastí.\n\nSalar de Atacama má rozlohu 3000 km, je asi 100 km dlouhá a 80 km široká, což ji činí druhou největší solnou plání na světě po bolivijské pláni Salar de Uyuni (10 582 km). Její průměrná nadmořská výška je 2300 m.\n\nNěkteré laguny na pláni jsou součástí přírodní rezervace Los Flamencos.\n\nSalar de Atacama je největším světovým zdrojem lithia. Nachází se zde 27 % světových zásob. Zdejší lithiové soli jsou též nejčistší na světě. Od roku 2008 odtud pochází také 30 % světové produkce uhličitanu lithného, následuje Čína s 23 %. Díky vysoké koncentraci lithia v solném roztoku, značnému odparu (3500 mm za rok) a srážkám jen několik mm ročně je zdejší těžba uhličitanu lithného jednodušší a tedy levnější než v blízké Salar de Uyuni, jež má asi 50 % světových zásob lithia.\n"}
{"id": "688566", "url": "https://cs.wikipedia.org/wiki?curid=688566", "title": "Rabidosaurus", "text": "Rabidosaurus\n\nRabidosaurus byl rod savcovitého plaza z infařádu Dicynodontia a čeledi Kannemeyeriidae, žijící na území dnešního Ruska. Na délku měřil 2 metry a lebka, na které byl pravděpodobně roh, byla dlouhá 50 cm. Jako mnozí další dicynodonti měl papouškovitý zobák. Žil v období triasu.\n"}
{"id": "688568", "url": "https://cs.wikipedia.org/wiki?curid=688568", "title": "Adresní řádek", "text": "Adresní řádek\n\nAdresní řádek, též panel adresa je funkce webového prohlížeče, průzkumníka nebo správce souborů, která buď zobrazí aktuální URL nebo přijímá zadanou adresu URL, na kterou chce uživatel přejít.\n\n\nV následující části jsou srovnávány ovládací prvky adresního řádku na několika známých webových prohlížečích.\n\n"}
{"id": "688570", "url": "https://cs.wikipedia.org/wiki?curid=688570", "title": "Kostel svatého Mikuláše (Hradec Králové)", "text": "Kostel svatého Mikuláše (Hradec Králové)\n\nChrám svatého Mikuláše Divotvorce je dřevěný chrám, původně ze slovenské obce Habura, který se dnes nachází v Jiráskových sadech v Hradci Králové. Je v majetku města, pronajat pravoslavné církvi a je chráněn jako kulturní památka České republiky.\n\nKostel byl původně vybudován ve východoslovenské obci Habura jako chrám svatého Michaela archanděla. Dříve se uvádělo, že byl postaven v letech 1505–1510, při přípravě jeho rekonstrukce v roce 2016 však bylo pomocí dendrochronologie zjištěno, že je zhruba o sto let mladší. Jeho dřevo bylo totiž pokáceno mezi lety 1595 až 1607. V roce 1744 byl prodán obci Malá Poľana. Zde byl otevřen v roce 1759 jako řeckokatolický chrám svatého Mikuláše divotvorce. Byl používán až do roku 1915, během první světové války byl poničen. Ve dvacátých létech byl opraven, ale protože byl v obci zbudován nový, zděný chrám, nebyl již využíván. V roce 1934, kdy hrozilo jeho zničení, jej zakoupilo město Hradec Králové díky aktivitě starosty Josefa Václava Bohuslava Pilnáčka. V létě 1934 byl rozebrán a přestěhován do Hradce Králové, kde byl umístěn v Jiráskových sadech. Symbolicky byl otevřen dne 28. října 1935 jako pravoslavný chrám na památku československých legionářů padlých v Rusku. Obec Habura se jej v roce 2007 snažila získat zpátky, ale nakonec si postavila jeho věrnou kopii.\n\n"}
{"id": "688572", "url": "https://cs.wikipedia.org/wiki?curid=688572", "title": "Blackfoot Sue", "text": "Blackfoot Sue\n\nBlackfoot Sue byla britská popová a rocková hudební skupina, kterou v roce 1970 založily dvojčata Tom a Dave Farmerovi. Jejich největší hit byla skladba „Sing Don't Speak“ z roku 1972.\n\n\n\n\n\n"}
{"id": "688574", "url": "https://cs.wikipedia.org/wiki?curid=688574", "title": "Ha-Cofe", "text": "Ha-Cofe\n\nHa-Cofe ( , doslova \"Pozorovatel\") byl hebrejský psaný deník vycházející v Izraeli v letech 1937-2007.\n\nZa vznikem deníku stálo hnutí náboženského sionismu Mizrachi. Později byl přímo napojen na politickou stranu Mafdal. Jeho zakladatelem byl v srpnu 1937 rabín Me'ir Bar Ilan. S deníkem byli spojeni četní izraelští politici národně-náboženského proudu jako Šabtaj Danijel, který dlouhodobě zasedal v redakční radě nebo Elijahu Moše Ganchovski, který patřil mezi další zakladatele tohoto periodika. \n\nDle údajů z roku 1995 patřil deník ha-Cofe k menším izraelským periodikům, s denním nákladem pod 5000 kusů. Počátkem 21. století začal vykazovat prohlubující se ekonomické ztráty. V té době jej odkoupili Ron Lauder a Šlomo Ben Cvi (respektive na ně napojená společnost Hirsch Media). Později byl sloučen s deníkem Makor rišon. V roce 2007 došlo k jeho redukcí a přechodu na týdeník. 26. prosince 2008 bylo i jeho vydávání zastaveno.\n\nJméno ha-Cofe neslo v minulosti vícero jiných židovských periodik. Počátkem 20. století například vycházel deník ha-Cofe ve Varšavě. Přispíval do něj mimo jiné Moše Smilansky. \n\n"}
{"id": "688578", "url": "https://cs.wikipedia.org/wiki?curid=688578", "title": "L'Étoile de Kléber", "text": "L'Étoile de Kléber\n\nL'Étoile de Kléber (česky \"Kléberova hvězda\") byl nevěstinec v Paříži. Nacházel se v ulici \"Rue Paul-Valéry\" č. 14 v 16. obvodu. Během druhé světové války zde krátký čas v podnájmu bydlela Édith Piaf. Název byl odvozen podle nedaleké ulice \"Avenue Kléber\" (Jean-Baptiste Kléber byl francouzský generál).\n\nNevěstinec byl otevřen v roce 1941 jako luxusní podnik. Ve čtyřpatrovém domě bylo deset pokojů. K domu patřila zahrada, přijímací salón byl vybaven ve stylu Ludvíka XVI. Na podzim 1941 požádal skladatel Henri Coutet, který se přátelil s majitelkou, o pokoj k pronájmu pro Édith Piaf. Spolu s ní se sem nastěhovala i její nevlastní sestra Mômone. Piaf zde bydlela do prosince 1943.\n\nNevěstinec byl uzavřen v důsledku zákazu veřejných domů ve Francii v roce 1946, ale tajně pokračoval v činnosti i poté.\n"}
{"id": "688581", "url": "https://cs.wikipedia.org/wiki?curid=688581", "title": "Back Home", "text": "Back Home\n\nBack Home je studiové album amerického rock and rollového kytaristy a zpěváka Chucka Berryho, vydané v roce 1970 u Chess Records.\n\n"}
{"id": "688587", "url": "https://cs.wikipedia.org/wiki?curid=688587", "title": "Lanterne Verte", "text": "Lanterne Verte\n\nLanterne Verte (česky \"Zelená lucerna\") byl nevěstinec v Paříži. Nacházel se na rohu ulic \"Rue de Chartres\" a \"Rue de la Goute d'Or\" v 18. obvodu. Zvláštností tohoto nevěstince bylo, že neměl žádné pokoje. Podnik tvořila kavárna, kde obsluhovaly nahé dívky, které zároveň na místě poskytovaly i sexuální služby. Nevěstinec ukončil svou činnost v roce 1921.\n"}
{"id": "688591", "url": "https://cs.wikipedia.org/wiki?curid=688591", "title": "Ladislav Józsa", "text": "Ladislav Józsa\n\nLadislav Józsa [ladislau jóža] (16. ledna 1948 Csávoly (Maďarsko) – 12. prosince 1999 Sládkovičovo) byl slovenský fotbalista, československý reprezentant.\n\nZa československou reprezentaci odehrál 1 zápas (přátelské utkání s Tureckem v roce 1977). \n\nPatřil k nejlepším střelcům v československé lize, třikrát se stal králem ligových střelců (1973, 1974, 1977), vícekrát se to ve federální éře povedlo jen Jozefu Adamcovi a Miroslavu Wieckovi. V lize Józsa nastřílel celkem 108 branek (104 za Lokomotívu Košice, 4 za Jednotu Trenčín) a je tak členem Klubu ligových kanonýrů (od neděle 4. března 1979, kdy ve svém 157. prvoligovém startu dal 2 branky Trenčínu, z čehož druhá v pořadí byla stá prvoligová). O jeho mimořádných střeleckých schopnostech svědčí skutečnost, že v poválečné historii je nejrychlejším stovkařem, potřeboval k tomu 6 a půl sezóny. Na jeden prvoligový gól potřeboval průměrně 144 minuty. V jeho domovském Sládkovičově se každým rokem koná mládežnický turnaj nazvaný na jeho počest \"Memoriál Ladislava Józsu\".\n\nPremiéra: 18. března 1972, Lokomotíva Košice – Tatran Prešov 1:1 (0:1)\n\nPrvní gól: 23. dubna 1972, Lokomotíva Košice – Jednota Trenčín 1:0 (1:0)\n\nStý gól: 4. března 1979, Lokomotíva Košice – Jednota Trenčín 3:1 (2:0)\n\nPoslední gól: 14. října 1979, Bohemians ČKD Praha – Jednota Trenčín 5:1 (2:0)\n\nPoslední zápas: 4. listopadu 1979, Jednota Trenčín – Baník Ostrava 1:0 (1:0)\n\n"}
{"id": "688593", "url": "https://cs.wikipedia.org/wiki?curid=688593", "title": "Ha-Boker", "text": "Ha-Boker\n\nha-Boker (: הבוקר, doslova \"Ráno\") byl hebrejský psaný deník vycházející v mandátní Palestině a v Izraeli v letech 1935–1965.\n\nByl založen roku 1934. Za vznikem deníku stála strana Všeobecných sionistů. Všeobecní sionisté se původně pokoušeli o ovládnutí deníku Haaretz. V roce 1936 v jejich straně došlo k rozkolu a založení deníku ha-Boker bylo projevem aktivit pravicového křídla této strany. Mezi zakladatele listu patřili mnozí pozdější významní izraelští politici jako Chajim Ari'av nebo Jisra'el Rokach. Pro ha-Boker psali Herzl Rosenblum, Perec Bernstein či Josef Tamir.\n\nV roce 1943 se stal list předmětem konfrontace s mandátními britskými úřady. Po britské razii ve vesnici Ramat ha-Koveš totiž všechny hebrejské deníky otiskly 18. listopadu toho roku protestní prohlášení neschválené cenzorem. Následujícího dne nařídily britské mandátní úřady na dva týdny zastavit vydávání listů Davar a ha-Boker. List byl přímo propojen se stranou Všeobecných sionistů. Podle příhody, která se o deníku vypráví, měl v srpnu 1945 noční službu v ha-Boker editor Baruch Karuch. Když následujícího dne vyšly po celém světě noviny se zprávou o americkém jaderném výbuchu nad Hirošimou, ha-Boker měl jako hlavní zprávu debatu na ústředním výboru Všeobecných sionistů. Když se nočního editora Karucha kolegové ptali, jak může zdůvodnit takové řazení zpráv, měl prý odpovědět: „\"Věděl jsem, že prezident Truman mě za titulní článek kárat nebude. Ale stejně dobře jsem věděl, že Jisra'el Rokach, předák Všobecných sionistů, by byl vzteky bez sebe, kdyby zpráva o debatě na ústředním výboru nebyla na prvním místě\".“\n\nPočátkem 60. let 20. století následoval list osudu strany Všeobecní sionisté, která se tehdy sloučila s Liberální stranou a po několika letech se Liberální strana sloučila se stranou Cherut do aliance Gachal. V roce 1965 deník ha-Boker zanikl, protože se sloučil s deníkem Cherut do nového listu ha-Jom, který ale rovněž zanikl o čtyři roky později.\n"}
{"id": "688595", "url": "https://cs.wikipedia.org/wiki?curid=688595", "title": "Obchodní akademie Vinohradská", "text": "Obchodní akademie Vinohradská\n\nObchodní akademie, Praha 2, Vinohradská 38 je střední škola nabízející studentům čtyřleté maturitní obory vzdělání: Obchodní akademie (se zaměřením buďto na Ekonomiku a podnikání v EU nebo na Cestovní ruch) a Ekonomické lyceum. Jedná se o jednu z nejstarších obchodních škol v Praze. Výuka zde začala ve školním roce 1909/1910. Budova školy je dostupná z blízkosti frekventovaného náměstí Míru a stanic metra trasy A a C. \n\nStuduje zde 531 žáků v 19 třídách. Škola je vybavena pomůckami pro výuku informatiky a cizích jazyků. Je zde pět odborných učeben vybavených počítači s pevným připojením na Internet. Dále mají studenti možnost využívat výpočetní techniku k samostudiu v odpočívárně. Každý žák povinně volí dva cizí jazyky z nabídky: AJ, NJ, FJ, RJ a ŠJ (od 3. ročníku mohou studenti studovat volitelně třetí cizí jazyk).\n\n\nNoví žáci 1. ročníků zahajují své studium čtyřdenním adaptačním kurzem se sportovním a kulturním využitím. Dále se v zimě účastní lyžařského výcvikového kurzu.\n\nPro 2. ročníky zaměřené na Cestovní ruch je pořádán cykloturistický kurz. K doplnění výuky navštěvují studenti též řadu jazykových a výměnných pobytů v zahraničí. Škola se zapojuje do každoročního mezinárodního veletrhu fiktivních firem.\n\nOA Vinohradská je Fakultní cvičná škola Fakulty financí a účetnictví Vysoké školy ekonomické v Praze.\n"}
{"id": "688601", "url": "https://cs.wikipedia.org/wiki?curid=688601", "title": "Loris Francesco Capovilla", "text": "Loris Francesco Capovilla\n\nLoris Francesco kardinál Capovilla (14. října 1915 Pontelongo, Itálie – 26. května 2016 Bergamo, Itálie) byl italský římskokatolický kněz, biskup a od roku 2014 také kardinál. Ve svém věku 100 let byl jedním z nejstarších žijících biskupů světa.\n\nNarodil se 14. října 1915 v Pontelongo. Studoval v Patriarchálním semináře v Benátkách. Na kněze byl vysvěcen 23. května 1940 Adeodatem Giovannim Piazzou.\n\nPůsobil v mnohých službách ve farnosti S. Zaccaria a v patriarchální kurii, kde působil jako jako Kapitulní mistr ceremonií v Bazilice svatého Marka. Byl také kaplanem mladých vězňů a v infekční nemocnici. Během 2. světové války sloužil v letecké armádě.\n\nRoku 1945 se stal nedělním kazatelem v \"Radio Venezia\" a tuto funkci vykonával do roku 1953. Roku 1949 byl jmenován ředitelem diecézního týdeníku \"La Voce di San Marco\", a redaktorem \"Avvenire d'Italia\" novin Italských biskupů.\n\nOd 15. března 1953 do 3. června 1963 byl sekretářem patriarchy Angela Giuseppe Roncalliho, pozdějšího papeže Jana XXIII.\n\nDne 11. prosince 1955 byl jmenován tajným komořím supernumerářem Jeho Svatosti. Po zvolení patriarchy Roncalliho papežem, působil dále jako jeho osobní sekretář až do jeho smrti a potvrzen ve funkci byl ve stejný večer zvolení. V této funkci byl nedlouho po papežové zvolení prvním svědkem jeho úmyslu svolat II. vatikánský koncil.\n\nDne 12. prosince 1958 byl jmenován domácím prelátem Jeho Svatosti.\n\nDne 22. března 1960 byl jmenován tajným komořím účastníkem Jeho Svatosti.\n\nRoku 1960 se stal kanovníkem Vatikánské baziliky. Papež Pavel VI. jej také jmenoval prelátem \"di anticamera\" a odborníkem na 2. vatikánském koncilu.\n\nDne 26. června 1967 byl ustanoven metropolitním arcibiskupem Chieti. Biskupské svěcení přijal 16. července 1967 v Bazilice Svatého Petra z rukou papeže Pavla VI. a spolusvětiteli byli Augusto Gianfranceschi a Jacques-Paul Martin. Jeho biskupským heslem bylo \"Obœdientia et pax\" (stejné jako měl papež Jan XXIII.)\n\nDne 25. září 1971 přeložen na arcibiskupa-preláta Loreta a titulárního arcibiskupa Mesembrijského (toto sídlo měl také papež Jan XXIII.). Na tento post rezignoval 10. prosince 1988 a uchýlil se do Sotto il Monte Giovanni XXIII, kde pokračoval v naplňování odkazu tohoto papeže.\nDne 22. února 2014 jej papež František jmenoval kardinálem, a udělil mu titulární kostel S. Maria in Trastevere. Nemohl se však zúčastnit konzistoře z důvodu věku a zdravotních důvodů. Prsten a biret obdržel 1. března 2014 ve 4 hodiny odpoledne, ve farním kostele v Sotto il Monte Giovanni XXIII, z rukou kardinála Angela Sodana děkana Kolegia kardinálů. V okamžiku úmrtí byl nejstarším členem Kardinálského kolegia bez práva volby v konkláve.\n\n"}
{"id": "688602", "url": "https://cs.wikipedia.org/wiki?curid=688602", "title": "Orografie", "text": "Orografie\n\nOrografie (z řečkého όρος \"hora\" a γραφία \"psát\") je geografické odvětví zabývající se popisem tvarů zemského povrchu, především hor a pohoří. Je součástí geomorfologie.\n\nOrografie – tedy konkrétní tvar terénních překážek – významně ovlivňuje proudění plynů a kapalin kolem těchto překážek. Má proto významný vliv zejména v meteorologii. \n\nVelmi významné je tzv. orografické zesílení srážek, kdy při proudění přes hory zesilují výstupné proudy vzduchu, což při shodě dalších podmínek vyvolává větší srážky.\nZ toho důvodu je nejdeštivějším místem v Čechách Bílý Potok v Jizerských horách s ročním průměrem 1 705 mm srážek, což je 2,5 násobek celorepublikového normálu. Na Moravě to pak je Lysá hora v Beskydech s 1 450 mm.\n\nToto orografické zesílení srážek může být – opět v kombinaci s dalšími nepříznivými faktory – jednou z příčin povodní. Problémem je i to, že současné meteorologické radary mohou úhrnné množství takto vzniklých srážek výrazně podcenit.\n\n"}
{"id": "688606", "url": "https://cs.wikipedia.org/wiki?curid=688606", "title": "Ticinosuchus", "text": "Ticinosuchus\n\nTicinosuchus byl rod archosaura z čeledi Prestosuchidae. Žil ve středním triasu (před 235 milióny let)v severní Itálii a Švýcarsku. Vážil přibližně 100 kg, na délku měřil až 3 metry a jeho končetiny mu dovolovaly aktivní běh. Na zádech se táhly dvě řady kostěných desek.\n"}
