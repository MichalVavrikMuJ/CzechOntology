{"id": "590830", "url": "https://cs.wikipedia.org/wiki?curid=590830", "title": "О", "text": "О\n\nО (minuskule о) je písmeno cyrilice. Jeho tvar se v minuskulní i majuskulní variantě shoduje s tvarem písmena O v latince. V běloruské a ruské azbuce existuje samostatné písmeno pro jotovanou hlásku zapisovanou písmenem О, písmeno Ё.\n\nV arménském písmu písmenu О odpovídá písmeno Ո (ո), v gruzínském písmu písmeno ო.\n\nV hlaholici písmenu О odpovídá písmeno Ⱁ.\n\nV církevní slovanštině se velmi řídce vyskytuje písmeno ꙮ, které nahrazuje písmeno о.\n"}
{"id": "590832", "url": "https://cs.wikipedia.org/wiki?curid=590832", "title": "Alois Jonák", "text": "Alois Jonák\n\nAlois Jonák (* 13. prosince 1925 v Plzni) je bývalý československý fotbalový brankář. Od roku 1950 hrál více než 10 let za pražskou Slavii. Ve válečných letech hrál sedmkrát za reprezentaci a po válce pak ještě třikrát. Pro svou zkušenost, odvahu, obětavost, výborný postřeh i cit pro herní situace byl důležitou součástí svého mužstva.\n"}
{"id": "590833", "url": "https://cs.wikipedia.org/wiki?curid=590833", "title": "У", "text": "У\n\nУ (minuskule у) je písmeno cyrilice.\n\nV bulharské azbuce a v azbukách východoslovanských jazyků existuje samostatné písmeno pro jotovanou hlásku zapisovanou písmenem У, písmeno Ю. V běloruštině existuje navíc ještě písmeno Ў. Minuskulní tvar je shodný s tvarem písmena Y v latince.\n\nV latince písmenu У odpovídá písmeno U (u), v gruzínském písmu písmeno უ a v arménském písmu spřežka ու.\n\nV hlaholici písmenu У odpovídá písmeno Ⱆ.\n"}
{"id": "590834", "url": "https://cs.wikipedia.org/wiki?curid=590834", "title": "С", "text": "С\n\nС (minuskule с) je písmeno cyrilice. Jeho tvar se v minuskulní i majuskulní variantě shoduje s tvarem písmena C v latince.\n\nV černohorské azbuce existuje písmeno С́.\n\nV latince písmenu С odpovídá písmeno S (s), v gruzínském písmu písmeno ს a v arménském písmu písmeno Ս (ս).\n\nV hlaholici písmenu С odpovídá písmeno Ⱄ.\n"}
{"id": "590840", "url": "https://cs.wikipedia.org/wiki?curid=590840", "title": "Jiří Vošta", "text": "Jiří Vošta\n\nJiří Vošta (3. července 1944 Praha – 10. srpna 1989 České Budějovice) byl československý fotbalový brankář.\n\nVe své kariéře hrával za Teslu Žižkov, Duklu Písek (tam strávil svou základní vojenskou službu), Slavii Praha a LIAZ Jablonec. V československé lize nastoupil v 97 utkáních. V Poháru UEFA nastoupil v 6 utkáních.\n\n\n"}
{"id": "590842", "url": "https://cs.wikipedia.org/wiki?curid=590842", "title": "Haag am Hausruck", "text": "Haag am Hausruck\n\nHaag am Hausruck je městys v okrese Grieskirchen v Horním Rakousku. K 1. 1. 2010 měla obec 2158 obyvatel.\n\n\n"}
{"id": "590844", "url": "https://cs.wikipedia.org/wiki?curid=590844", "title": "Židovský hřbitov v Terezíně", "text": "Židovský hřbitov v Terezíně\n\nŽidovský hřbitov v Terezíně je pohřebiště nacházející se asi jeden kilometr jižně od města Terezína směrem na Bohušovice nad Ohří v Bohušovické kotlině (fakticky jen nedaleko od stálého terezínského hřbitova). Nacisté sem v době druhé světové války zpočátku pochovávali zemřelé vězně z Terezínského ghetta. Činili tak až do 7. září 1942 kdy zde bylo uvedeno do provozu terezínské krematorium a zemřelí zde začali být zpopelňováni. V hromadných i v jednotlivých hrobech tak zde bylo pohřbeno zhruba 9000 osob. Pohřbívání zde bylo na krátkou dobu znovuobnoveno ještě v polovině března roku 1945, kdy byl provoz krematoria přerušen.\n\nOstatky dalších v Terezíně zemřelých osob z doby druhé světové války se nacházejí na Národním hřbitově před Malou pevnosti v Terezíně. Desítky tisíc lidí bylo zpopelněno v místním krematoriu, popel pocházející zhruba z 22 000 osob nacisté v listopadu roku 1944 nasypali přímo do řeky Ohře na severní straně města Terezína.\n\nMísto je architektonicky upraveno, má dnes parkovou pietní úpravu a je veřejnosti zcela volně přístupné, společně s krematoriem je součástí Památníku Terezín.\n\nBěhem katastrofálních povodní v roce 2002 bylo toto místo, stejně tak jako celé město Terezín a část sousedních Bohušovic nad Ohří, zaplaveno vodou vlivem nedalekého soutoku řeky Ohře s Labem.\n\n\n"}
{"id": "590847", "url": "https://cs.wikipedia.org/wiki?curid=590847", "title": "Růžohorská hornatina", "text": "Růžohorská hornatina\n\nRůžohorská hornatina je geomorfologický okrsek Krkonoš. Nachází se v jejich východní části a v severní části Královéhradeckého kraje v okresu Trutnov. Nejvyšší horou Růžohorské hornatiny je Růžová hora (1390 m).\n\nRůžohorská rozsocha náleží do geomorfologického celku Krkonoš a podcelku Krkonošské rozsochy. Tvoří ji trojice rozsoch vybíhající jižním směrem z Východního Slezského hřbetu – dvojice rozsoch z masívů Sněžky a Svorové hory společně tvoří podokrsek Růžohorská rozsocha a rozsocha tvořená Pomezním a Dlouhým hřebenem navazující na zakončení Východního Slezského hřbetu v prostoru Pomezních Bud tvoří podokrsek Maloúpská rozsocha. Na západě a jihu ji od Černohorské hornatiny odděluje údolí Úpy. Na severozápadě v Obřím dole tvoří Úpa i krátkou hranici s Východním Českým hřbetem. Na východě a jihu ji od Rýchor odděluje údolí Lysečinského potoka.\n\n\nZápadní svahy Růžohorské hornatiny odvodňuje Úpa, východní Lysečinský potok a levé přítoky polské řeky Bóbru. Centrální částí protéká Malá Úpa, která zároveň z větší části tvoří hranici mezi oběma podřazenými rozsochami. Malá Úpa a Lysečinský potok jsou levé přítoky Úpy.\n\nSouvislý hospodářský porost smrku ztepilého je v současné době rozrušen četnými pasekami. Vrcholová partie Růžové hory je porostlá klečí. Nachází se zde několik lučních enkláv různé velikosti, na kterých se nachází roztroušená zástavba obcí Malá a Velká Úpa a Horní a Dolní Lysečiny.\n\nPo vrcholu Pomezního hřebenu je vedena státní hranice mezi Českou republikou a Polskem. Celý prostor Růžohorské hornatiny na českém území se nachází na území Krkonošského národního parku.\n\nCentrem hornatiny je vedena jediná veřejná silnice II/252 z Trutnova na hraniční přechod na Pomezních Boudách. Další silnice jsou pak vedeny po obvodu hornatiny. Luční enklávy a lesní porosty uvnitř obsluhují komunikace různého charakteru a s různým stupněm omezení provozu. Prostorem hornatiny jsou vedeny četné turistické značky, z nichž nejvýznamnější je červeně značená Cesta bratří Čapků z Pomezních Bud do Trutnova.\n\nV prostoru hornatiny se vyskytuje roztroušená horská zástavba. Na Růžové hoře má přestupní stanici Lanová dráha Pec pod Sněžkou – Sněžka, která mohla mít dle pamětníků ve své dolní části v závěru třicátých let nákladní předchůdkyni sloužící k dopravě materiálu ke právě se rozbíhající výstavbě pohraničních opevnění. Lanovka ale údajně nebyla dokončena. Lanová dráha Velká Úpa – Portášovy Boudy je zakončena v sedle mezi Růžovou horou a Pěnkavčím vrchem. Lehké objekty výše zmíněného opevnění se vyskytují zejména v prostoru Dlouhého hřebenu. Zde stojí i tzv. \"Červený kříž\".\n\n"}
{"id": "590848", "url": "https://cs.wikipedia.org/wiki?curid=590848", "title": "Bohumil Smolík", "text": "Bohumil Smolík\n\nBohumil Smolík (8. dubna 1943, Praha – 29. září 2008) byl československý fotbalista, který hrál na postu levého obránce. Rychlý, důrazný, fotbalově inteligentní, univerzální hráč, který uměl dobře hrát levou i pravou nohou. Jeho zetěm byl fotbalový reprezentant Radek Bejbl.\n\nVe své kariéře hrál za mužstvo TJ Montáže, odkud roku 1962 přestoupil do pražské Slavie. Za československou reprezentaci nastoupil v 8 utkáních. V Poháru vítězů pohárů nastoupil ve 2 utkáních a v Poháru UEFA nastoupil v 6 utkáních.\n\nJako hrající trenér působil ve VTJ Tachov. V letech 1948–1986 byl asistentem Jaroslava Jareše u prvního týmu Slavie.\n\n\nWorldfootball.net\n"}
{"id": "590852", "url": "https://cs.wikipedia.org/wiki?curid=590852", "title": "Mistrovství světa silničních motocyklů 2010", "text": "Mistrovství světa silničních motocyklů 2010\n\n"}
{"id": "590858", "url": "https://cs.wikipedia.org/wiki?curid=590858", "title": "Nekonečná kombinatorika", "text": "Nekonečná kombinatorika\n\nNekonečná kombinatorika studuje kombinatorické vlastnosti nekonečných množin. Významnou roli v ní hrají kardinální čísla a jejich vlastnosti.\n\n"}
{"id": "590859", "url": "https://cs.wikipedia.org/wiki?curid=590859", "title": "Podzim v New Yorku", "text": "Podzim v New Yorku\n\nPodzim v New Yorku, anglicky Autumn in New York, je americký romanticko-dramatický film společnosti Metro-Goldwyn-Mayer z roku 2000 režisérky Joan Chenové s Richardem Gerem a Winonou Riderovou v hlavní roli.\n\nDěj vypráví smutný milostný příběh stárnoucího muže (48 let), majitele luxusní restaurace, větroplacha ve středních letech (Will Keane - Richard Gere), který se vášnivě zamiluje do mladé dvaadvacetileté, velmi půvabné dívky Charlotte Fieldingové (Winona Ryderová), která pracuje jako módní návrhářka klobouků. Ona jeho lásku opětuje. Jejich vzájemné štěstí však netrvá dlouho, neboť Charlotte je nevyléčitelně nemocná, má velmi závažné onemocnění - vrozenou srdeční vadu, která jí dává pouze několik měsíců života. Přesto se oba společně pokouší tomuto jejímu neblahému osudu čelit a najít erudovaného lékaře-kardiochirurga, který by byl ochoten její nemocné srdce operovat. Po delším hledání se jim nakonec podaří jednoho lékaře najít, nicméně Charlotte dostane o Vánocích záchvat a operace srdce se nepodaří a ona během ní zemře. Will je z toho velmi zničený, ale nakonec jej tato tragédie přiměje k tomu, aby se usmířil se svojí dospělou těhotnou dcerou a těšil se tak ze svého prvního vnoučete (což je námět posledního záběru filmu).\n\n"}
{"id": "590867", "url": "https://cs.wikipedia.org/wiki?curid=590867", "title": "Pavučinec fialový", "text": "Pavučinec fialový\n\nPavučinec fialový (\"Cortinarius violaceus\" (L.) Fr.) je vzácná houba z rodu pavučinec.\n\nKlobouk 5-15 cm, na povrchu matný, jemně šupinkatý, s podvinutým okrajem.\nTřeň je 8-15 cm vysoký, kyjovitý. Dužnina je fialová až živě fialová, světlejší v dolní části třeně.\nVýtrusy 11-16 x 7-8,5 µm.\n\nVelmi podobný je pavučinec hercynský, lišící se pouze drobnějšími plodnicemi, menšími výtrusy a rostoucí pod jehličnany. Často je považován za varietu pavučince fialového.\n\nRoste vzácně od srpna do října v listnatých nebo smíšených lesích.\n\nUvádí se buď jako jedlý, avšak pro vzácnost hodný k ochraně a ne k jídlu, nebo jako nejedlý.\n"}
{"id": "590868", "url": "https://cs.wikipedia.org/wiki?curid=590868", "title": "Otava (Žďárské vrchy)", "text": "Otava (Žďárské vrchy)\n\nOtava je vrchol s nadmořskou výškou 734,5 m a výškový bod Hornosvratecké vrchoviny v její severozápadní části nazvané Žďárské vrchy, na území geomorfologického okrsku Borovský les v regionálním členění georeliéfu (tvaru zemského povrchu) Česka. Vrchol je také uváděn v mapách pod názvem Otavův kopec.\n\nVrch (kopec) ve tvaru široké kupy, výrazný zejména od jihu, tvořený dvojslídným svorem a na jižním svahu migmatitem až ortorulou svrateckého kristalinika, s vrcholovou částí na hlavním evropském rozvodí, je v rozsahu celé své plochy zvláště chráněným územím, součástí Chráněné krajinné oblasti Žďárské vrchy na severovýchodě Českomoravské vrchoviny.\n\nČeská státní trigonometrická síť uvádí zaměřený trigonometrický bod (č. 42 triangulačního listu 2420) s názvem Otavův kopec a geodetickým označníkem s nivelací určenou nadmořskou výškou 734,49 m, žulový terénní patník se nachází na louce před meteorologickou stanicí, objektem Českého hydrometeorologického ústavu u místní komunikace.\n\nVrchol s výškovým bodem leží z hlediska administrativně správního na katastrálním území obce Svratouch v okrese Chrudim náležejícím do Pardubického kraje v České republice.\n\nVrchol kopce se nachází na rozsahem malé plošině s loukami v obci Svratouch, přibližně ve vzdálenosti 1,4 km na severo-severozápad (351 °) od věže evangelického kostela v obci a 420 m severo-severovýchodně (76°) od silnice II/354 (Svratouch – Krouna), u odbočky do Čachnova na vrcholu podélného sedla v horní části Svratouchu. Vrchol sedla v nadmořské výšce 708 m odděluje dva vrcholy s názvy Otava (734,5 m n. m.) a U oběšeného (737,4 m n. m.) a také krajinné oblasti (přírodní regiony) Hornosvratecké vrchoviny a Železných hor.\n\nVrchol je výškovým bodem současně tří řádově odlišných geomorfologických jednotek. V rámci regionálního členění georeliéfu systémově provedeného pro celé území Česka je vrch (kopec) součástí Borovského lesa, geomorfologického okrsku (řádově nejnižší geomorfologické jednotky) tvořícího spolu s dalšími třemi okrsky (Pohledeckoskalská vrchovina, Devítiskalská vrchovina, Milovská kotlina) skladebnou část geomorfologického podcelku s názvem Žďárské vrchy v severozápadní části geomorfologického celku Hornosvratecká vrchovina.\n\nPo hřbetnici od vrcholu probíhá rozvodnice hlavního evropského rozvodí Labe – Dunaj (úmoří Severního moře a Černého moře). Svahy vrchu ve směru jihovýchodním, do údolí k potoku Brodek, až jižním, v obci Svratouch, poměrně prudce klesají, západním směrem jen do úrovně kolem 707 m n. m. v horní části Svratouchu, k vrcholu úzkého sedla, které odděluje Otavův kopec od vrcholu U oběšeného.\n\nVrchol sedla tvoří současně rozhraní dvou geomorfologických celků s názvy Hornosvratecká vrchovina (vrchol Otava) a Železné hory (vrchol U oběšeného). Hranice mezi geomorfologickými celky (ve směru sever – jih) pokračují od vrcholu sedla v linii údolnic, severním směrem zhruba podél koryta řeky Krounky až na úroveň lesa nad obcí Krouna, odkud velkým obloukem po okraji lesa směřuje k Čachnovu a v jižním směru, přibližně nad korytem potoka Svratouch / Řivnáč, klesá do údolí k řece Svratce a od ní proti směru jejího toku pokračuje na Herálec.\n\nGeologické podloží vrchu tvoří svor, na severním úbočí amfibolit, více na severozápad skarn se zajímavou geologickou lokalitou, kde byla v minulosti těžena hornina na železnou rudu a také prováděn geologický průzkum na uranovou rudu. Východně pod vrcholem se nachází migmatit a ortorula, na jihu kvarcit.\n\nVrcholovou část pokrývají louky a zemědělsky obdělávané pole, částečně s roztroušenými dřevinami po úbočích, podél přístupové pozemní komunikace k vrcholu účelově vysazenými. Na severním svahu pod vrcholovou částí se táhne souvislý pás křovin podél silnice vedoucí ze sedla v horní části Svratouchu směrem k Čachnovu. Pod ní jsou vysázeny souvislé lesní porosty v polesí Stará obora.\n\nRozvodnice hlavního evropského rozvodí Labe (úmoří Severního moře) – Dunaj (úmoří Černého moře), procházející přes vrchol, pokračuje po hřbetnici severovýchodním směrem k výškovému bodu 711,6 m n. m. (trigonometrický bod s názvem Březina a nivelací určenou nadmořskou výškou 711,59 m, na mapě bezejmenná kóta v lokalitě U Štorka) a západním směrem k vrcholu sedla v horní části Svratouchu, od něho míří k vrcholu U oběšeného.\n\nSeverozápadně od vrcholu na podmáčených loukách v okrajové části polesí Stará obora se nachází rozsáhlé prameniště řeky Krounky, vodoteč stéká v zářezu po úbočí v části meandrujícího koryta směrem k obci Krouna (od ní odvozeno jméno řeky), náležející do povodí řeky Chrudimky. Filipovský pramen hlavní zdrojnice Chrudimky leží ve vzdálenosti 1,6 km severo-severozápadně od vrcholu, na okraji polesí Humperky.\n\nVýchodní a jižní svahy Otavova kopce odvodňují potoky, levostranné přítoky řeky Svratky, náležející do povodí Moravy. Řeka protéká údolím na jih od vrcholu, katastrálním územím města Svratky. V údolí na východ od vrcholu leží část rozsáhlého prameniště potoku Brodek (levostranný přítok potoku Svratouch / Řivnáč), vodami napájí průtočný rybník Chochol ve Svratouchu, vybudovaný na jihovýchod od vrcholu.\n\nTuristická značená trasa není na vrchol vedena. Vrcholová část s loukami a zemědělsky obdělávanými poli je dostupná po místní komunikaci, odbočující ze silnice II/354 v horní části obce Svratouch směrem k meteorologické stanici, objektu Českého hydrometeorologického ústavuna vrcholu Otavova kopce. Výškový trigonometrický bod leží zhruba 20 m od silnice ve volném terénu na sezónně sečené louce.\n\nVrcholová část přístupná (řazeno podle vzdálenosti):\n\n\nVrchol uveden na turistické mapě Žďárské vrchy (mapový list č. 48, měřítko 1:50 000), vydané v edici Klubu českých turistů.\n\nVe vrcholové části vybudována meteorologická stanice Českého hydrometeorologického ústavu, doplněná později webovou kamerou monitorující počasí v oblasti Svratouchu (meteorologické údaje z kamery jsou dostupné on-line). Objektiv kamery směrován na jih, přibližně do prostoru mezi Louckého kopec (701 m n. m.) a Peškův vrch (717 m n. m.), s rozeznatelnými vrcholy Devět skal (836 m n. m.) a Žákova hora (810 m n. m.). \n\nSeverně od vrcholu Otavy, v mírně zvlněném terénu na louce s náletovými dřevinami, bylo provozováno rozsahem malé paintballové hřiště.\n\nNa vojenských mapách při tzv. 3. vojenském mapování, z doby Rakouska-Uherska, vrchol s nivelací 734 m n. m. označili tehdejší kartografové názvem „Otawa\".\n\nVrcholová část je rozhledovým místem, v turistické mapě vyznačeno topografickou značkou. Výhled je omezen především výškou lesního porostu směrem na sever a také budovou meteorologické stanice. V dohledu lokality Chráněné krajinné oblasti Žďárské vrchy na území geomorfologických okrsků Borovský les, Devítiskalská vrchovina a Kameničská vrchovina.\n\nSever (v rozsahu SZ – SV):\n\n\nVýchod (v rozsahu SV – JV):\n\n\nJih (v rozsahu JV – JZ):\n\n\nZápad (v rozsahu JZ – SZ):\n\n\n\n\n"}
{"id": "590869", "url": "https://cs.wikipedia.org/wiki?curid=590869", "title": "Hexokináza", "text": "Hexokináza\n\nHexokináza (EC 2.7.1.1) je enzym ze skupiny kináz, který zajišťuje navázání fosfátových skupin na hexózové monosacharidy, jako je glukóza, manóza, fruktóza a další. Je však známa zejména tím, že katalyzuje první krok glykolýzy. Konkrétně provádí fosforylaci glukózy na glukóza-6-fosfát, a to za současné spotřeby ATP na ADP. Jedná se o víceméně nevratnou reakci, která tedy musí být kontrolována. Enzym je proto inhibován (alostericky) samotným produktem, glukózou-6-fosfátem.\n\nReakce probíhá tzv. náhodným bi-bi mechanismem. Nejprve se na enzym do příslušného aktivního místa naváže glukóza a do jiného komplex ATP s iontem Mg. Glukóza způsobuje značné konformační změny, které přispívají k aktivaci enzymu. Hořčík zase snižuje záporný náboj ATP, což usnadňuje nukleofilní ataku hydroxylů glukózy na příslušné místo ATP.\n\nPodobná glukokináza katalyzuje pouze fosforylaci glukózy, nikoliv ostatních monosacharidů.\n"}
{"id": "590872", "url": "https://cs.wikipedia.org/wiki?curid=590872", "title": "Třída Shivalik", "text": "Třída Shivalik\n\nTřída Shivalik (jinak též Projekt 17) je třída víceúčelových fregat indického námořnictva. Jsou to první stealth fregaty indického námořnictva. Třída zahrnuje celkem tři jednotky, po jejichž dokončení na ně má navázat nový Projekt 17A.\n\nCelá třída a její první jednotka jsou pojmenovány po pohoří Siválik. Také následující jednotky nesou jména indických pohoří.\n\nCelou tříčlennou třídu postavily loděnice Mazagon Dock Limited. Všechny tři jednotky byly objednány v roce 1997 a realizace projektu začala v roce 2000. Stavba první jednotky \"Shivalik\" začala v červenci 2001, v dubnu 2003 byla spuštěna a do služby vstoupila 29. dubna 2010. Fregata \"Satpura\" byla do služby zařazena v roce 2011 a \"Sahyadri\" roku 2012. Každá fregata stojí přibližně 650 milionů dolarů.\n\nJednotky třídy \"Shivalik\":\n\nKonstrukce lodí je vylepšením třídy \"Talwar\". Je modulární a tvoří ji 172 celků. Jsou v ní uplatněny prvky technologií stealth. Oproti předchozím třídám jsou tyto fregaty účinnější při útocích na pozemní cíle.\n\nHlavňovou výzbroj představuje 76mm kanón Otobreda v dělové věži na přídi. Za ní se nachází jednoduché vypouštěcí zařízení ruských protiletadlových řízených střel 9M317 (v kódu NATO SA-N-12) s dosahem 45 km, kterých je neseno celkem 24 kusů. Ty dále doplňuje 32 izraelských řízených střel Barak 1, které slouží zejména k obraně vůči protilodním střelám. Na přídi se dále nachází osminásobné vertikální vypouštěcí silo, ve kterém jsou buď střely 3M-54 Klub, použitelné proti lodím i ponorkám, či nadzvukové protilodní/protizemní střely BrahMos. Na zádi je rovněž přistávací plošina a hangár pro dva vrtulníky typu HAL Dhruv, Sea King či Kamov Ka-31.\n\nPohonný systém je koncepce CODOG. Pro plavbu ekonomickou rychlostí slouží dva diesely Pielstick 16 PA6 STC a při bojovém nasazení se k nim přidají ještě dvě plynové turbíny General Electric LM2500. Lodní šrouby jsou dva. Nejvyšší rychlost dosahuje 32 uzlů, s diesely 22 uzlů.\n\n"}
{"id": "590879", "url": "https://cs.wikipedia.org/wiki?curid=590879", "title": "Karel Knesl", "text": "Karel Knesl\n\nKarel Knesl (* 8. dubna 1942 v Pustiměři) je bývalý český fotbalista, obránce a záložník. Byl hráčem inteligentním, technicky vybaveným, který byl spolehlivý při plnění obranných úkolů a vynikající ve hře hlavou.\n\nV československé lize hrál za Duklu Praha, Slavii Praha a Škodu Plzeň. S Duklou získal v letech 1963, 1964 a 1966 tři mistrovské tituly. Za juniorskou reprezentaci Československa nastoupil v 7 utkáních, ze reprezentační B-tým v 1 utkání. Byl členem mužstva, které na olympijských hrách 1964 v Tokiu vybojovalo stříbrné medaile, za olympijskou reprezentaci nastoupil ve 3 utkáních. Za reprezentaci Československa nastoupil v roce 1966 v utkání proti Sovětskému svazu v Praze, který skončil prohrou 1:2. V Poháru mistrů evropských zemí nastoupil ve 4 utkáních a v Poháru UEFA nastoupil ve 3 utkáních. Vítěz Československého poháru 1965 s Duklou a vítěz Českého poháru 1971 s Plzní. Po skončení ligové kariéry hrál za Dynamo České Budějovice.\n\n\n"}
{"id": "590881", "url": "https://cs.wikipedia.org/wiki?curid=590881", "title": "Alice Sasko-Koburská", "text": "Alice Sasko-Koburská\n\nAlice Sasko-Koburská, plným jménem \"Alice Maud Mary\" (25. dubna 1843, Londýn – 16. prosince 1878, Darmstadt) byla původem britská princezna a sňatkem velkovévodkyně hesenská.\n\nAlice, zvaná \"Alix\", se narodila v Buckinghamském paláci v Londýně jako třetí z devíti dětí britské královny Viktorie a jejího manžela prince Alberta.\n\nPrincezna dostala své první jméno díky premiéru Williamu Lambovi, královnině oblíbenci, jenž měl toto jméno v oblibě. Druhé jméno Maud (staroanglická verze jména Matylda) dostala po své kmotře, princezně Žofii Matyldě Gloucester, sestřenici Jiřího III., jméno Marie proto, že se narodila v tentýž den jako její teta Marie, vévodkyně z Gloucesteru, dcera Jiřího III. Křest proběhl v kapli Buckinghamského paláce 3. června.\n\nJejí narození bylo nicméně přijato se smíšenými pocity, \"Královská tajná rada\" poslala princi Albertovi \"gratulaci a kondolenci\" proto, že se narodila další dcera.\n\nViktorie i Albert preferovali monarchii založenou na rodinných ctnostech a tomu odpovídal i způsob výchovy jejich potomků. Tu připravil její otec a jeho blízký přítel, \"baron Stockmar\". Byla vychovávána spolu s jejími dvěma staršími sourozenci ve velmi skromných podmínkách, učili se m. j. i vařit, pracovat na zahradě či stolařským pracím. Alice byla fascinovaná životem obyčejných obyvatel Balmoralu, kde byla nejšťastnější. V roce 1854, v době krymské války, navštěvovala jedenáctiletá Alice spolu s matkou a starší sestrou londýnské špitály pro raněné vojáky.\n\nByla nejcitlivější z celé rodiny a velmi vnímavá k utrpení ostatních. Nejsilnější vztah měla s bratrem Eduardem (budoucím králem Eduardem VII.) a starší sestrou Viktorií (budoucí německou císařovnou), proto velmi těžce nesla, když se Viktorie v roce 1858 provdala za Fridricha III. Pruského.\n\nByla oporou své babičky (princezna Viktorie Sasko-Kobursko-Saalfeldská) v nemoci a po její smrti, když se královna Viktorie zhroutila, stala se i její oporou. Královna psala o své dceři svému strýci, belgickému králi Leopoldu I.: \"\"Dobrá, drahá Alice, plná citu, lásky a starosti o mne.\"\". Princezna pečovala i o nemocného otce, prince Alberta, po jehož smrti se stala neoficiálním matčiným zástupcem (přitom jí napomáhala její mladší sestra Luisa).\n\n1. července roku 1862 se provdala za hesenského prince Ludvíka a stala se princeznou hesenskou (\"von Hessen und bei Rhein\"). Svatba se konala na zámku Osborne na ostrově Wight; v den svatby udělila královna Viktorie velkovévodovi Ludvíkovi titul královská výsost (ten však platil jen ve Spojeném království). Alice s manželem se usadili v hesenské metropoli Darmstadtu.\n\n13. června 1877 zemřel bez potomků velkovévoda hesenský Ludvík III. a na hesenský trůn nastoupil Alicin manžel jako Ludvík IV., stav se tak velkovévodou a Alice velkovévodkyní.\n\nZ jejich manželství vzešlo sedm potomků (dva chlapci a pět dívek):\n\n\nZ Aliciných dětí čtyři skončily tragicky: nejmladší syn Fridrich zemřel ve věku dvou let na následky vnitřního krvácení po zranění, když vypadl při hře se svým starším bratrem z okna Aliciny ložnice (byl hemofilik a nebyla šance na jeho záchranu), a nejmladší dcerka Marie zemřela ve čtyřech letech na tyfus (kterým se posléze nakazila a na něj později zemřela i Alice). Nejtragičtější konec však čekal obě její dcery provdané do Ruska za členy vládnoucí dynastie Romanovců – Alix (ruská carevna Alexandra Fjodorovna) byla spolu s celou svou rodinou 17. července roku 1918 zavražděna bolševiky, o pouhý den později pak s dalšími členy dynastie byla zavražděna její starší sestra Alžběta.\n\nAlicina povaha i výchova ji vedly k intenzivní charitativní činnosti a k péči o potřebné. Byla následovnicí Florence Nightingalové (průkopnice organizované ošetřovatelské péče pro raněné vojáky), a např. pro péči o raněné v prusko-rakouské válce (v níž Hesensko stálo na straně Rakouska) v roce 1866 založila s Ludvíkem \"Alice-Frauenverein\" (Unie žen), která měla školit zdravotní sestry a pomocný personál. Založila rovněž \"\"Alicinu nemocnici\"\", která je v Darmstadtu dodnes.\n\nPo porážce ve válce bylo vévodství rozvráceno, většina jeho obyvatel zbídačená. Vévodská rodina vedla krajně skromný způsob života, zcela se odlišující od obvyklých představ o královském přepychu.\n\nAlice se sama starala o děti, věnovala mnoho pozornosti jejich výchově a vzdělání, snažíc se jim vštípit, že není vhodné pyšnit se svým původem, ale že o lidech je třeba soudit podle jejich činů, že v životě je třeba se chovat vždy čestně…\n\nUdržovala kontakty s mnoha známými osobnostmi své doby, např. s Brahmsem či Tennysonem. Sama byla obdařena výrazným hudebním a uměleckým nadáním a podporovala umění jako rozšíření svých dobročinných činností.\n\nV listopadu roku 1878, po návratu z cest po Evropě, celá rodina vyjma Alice a Alžběty onemocněla záškrtem a Alice, pečujíc o své blízké, posléze onemocněla rovněž. Když totiž v důsledku nemoci zemřela 16. listopadu nejmladší dcerka – Marie, Alice před ostatními dětmi smrt jejich sestřičky tajila, po neustálých otázkách syna Ernesta Ludvíka však dětem tuto zlou zprávu sdělila, políbivši je přitom – a nakazila se. Vyčerpaná náročnou péčí o děti, oslabená žalem, podlehla nemoci 14. prosince, čtyři týdny po Marii, ve věku 35 let. Byla pohřbena v rodinné hrobce v Rosenhöhe v Darmstadtu.\n\nPřes svou matku byla nositelkou hemofilie; její geny předala svým dcerám, od nichž se rozšířily do evropských královských rodin.\n\nV roce 1872 byla hemofilie diagnostikována u Alicina syna Fridricha. Diagnóza znamenala pro evropské královské domy otřes: uběhlo dvacet let od chvíle, kdy královna Viktorie přivedla na svět svého hemofilického syna Leopolda, a Fridrichova nemoc byla prvním potvrzením skutečnosti, že tato porucha krvetvorby je dědičná. Následující rok Fridrich utrpěl nehodu, když vypadl z okna na dřevěné schody a zemřel na krvácení do hlavy.\n\nPřinejmenším dvě z Aliciných dcer byly rovněž nositelkami dispozice k nemoci – hemofilií trpěli synové Ireny (pruští princové Valdemar a Jindřich) a jediný syn Alix, ruský cesarevič Alexej Nikolajevič. Dcera Viktorie ani syn Ernest Ludvík nositeli dědičné nemoci nebyli. O dalších dvou dcerách se v tomto směru nic neví – Marie zemřela v dětství a Alžběta byla bezdětná.\n\nPřes svou dceru Viktorii, matku Alice Battenberg, je velkovévodkyně Alice prababičkou Filipa Mountbattena, manžela královny Alžběty II.\n\n"}
{"id": "590883", "url": "https://cs.wikipedia.org/wiki?curid=590883", "title": "Josef Beran (fotbalista)", "text": "Josef Beran (fotbalista)\n\nJosef Beran (* 25. května 1938 v Chudonicích) je bývalý československý fotbalista hrající na pozici záložníka. Ve své kariéře nastupoval za Rudou hvězdu Znojmo (v ročníku 1957/58 během ZVS u pohraniční stráže), Kovostroj Děčín, odkud roku 1965 přestoupil do pražské Slavie. Byl univerzálním hráčem s výborným fyzickým fondem, důrazný, houževnatý a obětavý. Potíže mu nedělala jak obranná, tak útočná hra.\n"}
{"id": "590889", "url": "https://cs.wikipedia.org/wiki?curid=590889", "title": "Cam (řeka)", "text": "Cam (řeka)\n\nŘeka Cam je přítokem řeky Great Ouse ve východní Anglii. Tyto dvě řeky se spojují na jihu od Ely.\nDva hlavní přítoky řeky Cam jsou Granta a Rhee, ačkoliv jsou také oba oficiálně známé jako Cam.\n\nStejně jako mnoho řek je i Cam značně užívána mnoha formami rekreační činnosti.\nVoda není kalná a je dostatečně čistá až po soutok s Great Ouse, což prospívá rybaření.\nJízda na pramici je nejpopulárnější vodácká forma v úseku řeky mezi Jesus Lock a Grantchester.\nKanoistika a jízda na kajaku, rekreační i soutěžní, jsou populární ve všech po celý rok.\n\nV roce 1899 byl založen klub, který také organizuje závody plachetnic – nejvíce o víkendech od března do listopadu.\nKaždoroční plavání místního plaveckého klubu z Mill pond do Jesus Grenn bylo před několika lety zrušeno z důvodu vyšší míry znečištění. Nicméně plavání na horním toku řeky je velmi populární hlavně v létě a mnoho lidí se dokonce na Grandchester Meadows koupe po celý rok.\n\nCam je obvykle klidná řeka, ale záplavy se v jejím povodí občas vyskytnou. Nejzávažnější povodeň se stala v roce 2001, nejprve v únorou a pak znova v srpnu. K dalším vážným záplavám došlo v roce 2009.\n"}
{"id": "590893", "url": "https://cs.wikipedia.org/wiki?curid=590893", "title": "Dům na Pernštýnském náměstí 49", "text": "Dům na Pernštýnském náměstí 49\n\nDům na Pernštýnském náměstí č. p. 49 v Pardubicích je třípodlažní stavba obdélníkového půdorysu. V prvním patře budovy jsou částečně dochovány původní klenby z poloviny 16.století. Fasáda objektu je pozdně barokního stylu. Dispozice přízemí byla v osmdesátých letech 19. století degradována necitlivými zásahy.\nDům vznikl na parcele předchozího domu po požáru města počátkem 16.století a sloužil jako panská apatyka.Po dobu více než dvaceti let byl majetkem pánů z Pernštejna.\nV devatenáctém století zde určitou dobu působil významný obrozenecký tiskař Jan Hostivít Pospíšil.\n\nV tomto domě se narodil František Lexa, zakladatel československé egyptologie. Lexa ve svých memoárech vzpomíná na reliéf „Jonášovo vyvržení z velké ryby u Ninive“ na průčelí sousedního Domu u Jonáše.\n\nOd roku 1917 sídlila v domě strojní pletárna Karla Viktory, až do r. 1948, kdy byla znárodněna. K areálu rovněž patřil dům čp. 49A, který svým průčelím byl obrácen do sousední ulice Na Třísle. Vystavěn byl v empírovém slohu po roce 1839 (přesné údaje nejsou k dispozici), v roce 1972 byl původní majitel vystěhován a dům demolován. Na jeho místě vyrostl bytový dům pro armádu.\n\nPo roce 1989 byl dům čp.49 vrácen v původním majitelům. Nyní zde sídlí knihkupectví a fotostudio.\nPrvní patro prošlo letech 2011 a 2012 rozsáhlou rekonstrukcí, která z velké části vrátila prostorům původní renesanční podobu. Do února 2017 zde byla provozována kavárna . Dům má původní gotické sklepy, které po opravě slouží od roku 2014 jako výstavní prostor pro soudobé a experimentální umění galerie Artspace NOV. \n\nV druhé polovině roku 2018 byla provedena obnova fasády a oken. Stavebněhistorický průzkum nepřinesl v této souvislosti žádné závažné objevy. Objevily se pouze fragmenty terakotového ostění v 3.NZP a přizdívka z doby po Třicetileté válce.\n\n"}
{"id": "590894", "url": "https://cs.wikipedia.org/wiki?curid=590894", "title": "Jakovlev", "text": "Jakovlev\n\nJakuvlev, rusky ОАО «Опытно-конструкторское бюро имени А. С. Яковлева» (česky OAO Zkušební konstrukční kancelář A. S. Jakovleva) (dříve konstrukční kancelář Jakovlev) je ruský letecký výrobce a konstrukční kancelář (neboli zkratkou OKB), kterou roku 1934 založil Alexandr Sergejevič Jakovlev jako OKB-115. Během druhé světové války se zde vyrábělo množství různých typů stíhacích letadel. Po válce zkonstruovala kancelář i několik typů vrtulníků.\n\nRoku 1992 byla kancelář sloučena s leteckou továrnou ve Smolensku. Později byla zprivatizována a název se změnil na Опытно-конструкторское бюро им. А.С. Яковлева (česky OAO Zkušební konstrukční kancelář A. S. Jakovleva). V roce 2006 byla společně s firmami Mikojan, Iljušin, Irkut, Suchoj a Tupolev sloučena do nové společnosti nazvané Sjednocená letecká korporace.\n\n\n\n"}
{"id": "590899", "url": "https://cs.wikipedia.org/wiki?curid=590899", "title": "Filozoficko-přírodovědecká fakulta v Opavě Slezské univerzity v Opavě", "text": "Filozoficko-přírodovědecká fakulta v Opavě Slezské univerzity v Opavě\n\nFilozoficko-přírodovědecká fakulta v Opavě (FPF) je součástí Slezské univerzity v Opavě (SU). Založena byla v roce 1990 jako Filozofická fakulta v Opavě a spadala pod brněnskou Masarykovu univerzitu. V roce 1991, společně s Obchodně podnikatelskou fakultou v Karviné, dala základ nově vzniklé Slezské univerzitě. Současný název je používán od roku 1992. Díky potřebě zlepšit přístup ke vzdělání v české části historického Slezska se podařilo vybudovat moderní univerzitu, která nabízí široké spektrum studií mnoha stupňů a zaměření (včetně uměleckých).\n\nFakulta v současnosti nabízí studium ve čtrnácti tříletých bakalářských studijních programech (Bc./BcA.), v nichž je realizována výuka ve studijních oborech. Na fakultě se vyučuje deset (navazujících) magisterských studijních programů, tři magisterské pětileté a zbytek navazujících dvouletých studijních programů (Mgr./MgA.), které jsou realizovány v příslušných studijních oborech. V osmi studijních programech, resp. oborech, lze pak absolvovat také doktorský studijní program (Ph.D.), který standardně trvá tři až čtyři roky, ten je zaměřený především na pedagogickou, vědeckou, tvůrčí nebo uměleckou činnost. Většinu studijních oborů lze vystudovat jak v prezenční, tak v kombinované formě studia. Některé studijní obory lze absolvovat také v anglickém jazyce.\n\n\n\n\n\n\n"}
{"id": "590900", "url": "https://cs.wikipedia.org/wiki?curid=590900", "title": "Zack Hemsey", "text": "Zack Hemsey\n\nZack Hemsey (* 30. května 1983) je americký hudební skladatel a producent, známý především díky komponování hudby k filmovým trailerům, jakou je například skladba \"Mind Heist\" pro sci-fi thriller z roku 2010 \"Počátek\" ve formě Traileru 3. Existuje všeobecně mylná představa, že hudbu k němu složil autor hudby celého filmu Hans Zimmer.\n\nPodílel se na trailerech k thrilleru Bena Afflecka \"Město\" (2010) a dramatu \"Robin Hood\" (2010) režírovaného Ridleym Scottem. Ve vlastním nahrávacím studiu tvoří také hudbu k televizním seriálům a reklamám.\n\nSeznam jeho hudební tvorby:\n\n"}
{"id": "590902", "url": "https://cs.wikipedia.org/wiki?curid=590902", "title": "Třída Galicia", "text": "Třída Galicia\n\nTřída Galicia je třída výsadkových lodí kategorie Amphibious Transport Dock španělského námořnictva. Skládá se z jednotek \"Galicia\" (L51) a \"Castilla\" (L52) postavených loděnicí Izar (nyní Navantia) ve Ferrolu. Do služby byly zařazeny v letech 1998 a 2000. Projektové práce probíhaly ve spolupráci s Nizozemskem. To postavilo dvojici příbuzných výsadkových lodí třídy \"Rotterdam\".\n\nObě jednotky postavila španělská loděnice Izar (nyní Navantia) ve Ferrolu.\n\nJednotky třídy \"Galicia\":\n\nKaždá z lodí může přepravit, vysadit pomocí vyloďovacích člunů a vrtulníků a dále podporovat plně vybavený prapor námořní pěchoty o 543 mužích (\"Castilla\" pouze 404), včetně 130 vozidel či 33 tanků. Mohou též být nasazeny při humanitárních misích. \"Castilla\" má větší posádku, jelikož může sloužit i jako velitelská loď. Obě též nesou plně vybavenou palubní nemocnici.\n\nV palubním doku je prostor pro operace až šesti vyloďovacích člunů LCVP, či různé kombinace člunů typů LCVP, LCU a LCM 8. Přistávací paluba na zádi má délku 60 metrů a šířku 25 metrů. Najednou na ní mohou operovat dva těžké vrtulníky. V palubním hangáru mohou být umístěny čtyři těžké transportní vrtulníky, nebo šest středních vrtulníků. V současnosti námořnictvo provozuje typy Sikorsky SH-3 Sea King a Agusta-Bell AB 212.\n\nObrannou výzbroj tvoří dva 20mm kanóny Oerlikon a dva systémy blízké obrany Meroka s kanóny ráže 20 mm. Lodě pohánějí dva diesely Caterpillar 3612. Nejvyšší rychlost lodí je více než 20 uzlů. Dosah je 6000 námořních mil při rychlosti 12 uzlů.\n\n"}
{"id": "590905", "url": "https://cs.wikipedia.org/wiki?curid=590905", "title": "David Ben Ba'ašat", "text": "David Ben Ba'ašat\n\nDavid Ben Ba'ašat (: דוד בן בעש\"ט; * 1950) je izraelský generál, který v letech 2004 až 2007 působil v pozici velitele Izraelského vojenského námořnictva.\n\nNarodil se v Izraeli a vystudoval bakalářský obor ekonomie a obchodního managementu na Haifské univerzitě. Počátkem 70. let studoval rok na Škole americké námořní pěchoty. Svou vojenskou kariéru zahájil roku 1970 nástupem na povinnou vojenskou službu, ale poté se dobrovolně přihlásil do důstojnického kurzu u námořnictva. V roce 1976 se stal velitelem raketové lodě \"Sa'ar 2\" a v roce 1979 byl jmenován zástupcem velitele námořní základny v Ašdodu. Téhož roku se stal velitelem raketové lodě \"Sa'ar 4\". Během 80. let se přesunul do pozice námořního instruktora a od té doby postupoval ve velící struktuře námořnictva. V polovině 90. let působil jako atašé izraelské armády v Singapuru. V roce 1999 byl jmenován zástupcem náčelníka štábu izraelského námořnictva a o tři roky později se stal náčelníkem štábu. Nejvyššího vojenského postu v námořnictvu dosáhl 23. září 2004, kdy byl jmenován velitelem námořnictva.\n\nZ této pozice se musel vypořádat s palestinskými pašeráky zbraní, kteří se snažili dostat zbraně z Egypta do Pásma Gazy na lodích. Další událostí jeho působení v čele námořnictva byla druhá libanonská válka, kdy mělo námořnictvo zajišťovat námořní blokádu Libanonu. Na izraelské lodě však zaútočili raketami teroristé z Hizballáhu, poničili loď INS \"Hanit\" a pří útoku zahynuli čtyři izraelští námořníci. V důsledku kritiky selhání námořnictva během války nakonec Ben Ba'ašat v červenci 2007 rezignoval.\n\n"}
{"id": "590907", "url": "https://cs.wikipedia.org/wiki?curid=590907", "title": "Muğla (provincie)", "text": "Muğla (provincie)\n\nMuğlanská provincie je území v Turecku ležící v Egejském regionu. Hlavním městem je Muğla. Provincie se rozkládá na ploše 13 338 km² a v roce 2009 zde žilo 802 381 obyvatel.\n\nEkonomika provincie je založena hlavně na turistickém ruchu. Na pobřeží, které je dlouhé 1 100 km se nachází mnoho známých letovisek.\n\nProvincie Muğla se administrativně člení na 12 distriktů:\n"}
{"id": "590908", "url": "https://cs.wikipedia.org/wiki?curid=590908", "title": "Vražda v hotelu Excelsior", "text": "Vražda v hotelu Excelsior\n\nVražda v hotelu Excelsior je československý detektivní film z roku 1971, který navazuje na televizní seriál Československé televize \"Hříšní lidé města pražského\" z roku \"1968\". Jedná se o třetí film z cyklu čtyř celovečerních filmů \"Pěnička a Paraplíčko\" (1970), \"Partie krásného dragouna\" (1970) a \"Smrt černého krále\" (1972) režiséra Jiřího Sequense.\n\nMord parta rady Vacátka řeší vraždu hotelového hosta (paní Dana Matoušová) v pražském luxusním hotelu Excelsior.\n\n\n\n"}
{"id": "590910", "url": "https://cs.wikipedia.org/wiki?curid=590910", "title": "Ežeruona", "text": "Ežeruona\n\nEžeruona jinak také \"Ežerūna\" je řeka v Litvě, v Žemaitsku. Pramení uprostřed spojnice (3 km od) obcí Balčiai a Skiržemė (východní okraj okresu Šilutė), ale většina toku teče v Tauragėském kraji, v okrese Tauragė.\n\nOd pramene vytéká směrem západním, ale vzápětí několikrát zásadně mění směr toku, přičemž průběh horního toku není podobný obvyklému meandrování, před jezerem Draudenių ežeras se rozvětvuje, přičemž levá větev protéká jezerem a pravá větev protéká v blízkosti jeho jižního okraje, nedaleko od jezera se obě větve opět spojují, dále protéká vsí Draudeniai a dále se již obvyklým způsobem klikatí a meandruje v celkovém směru východojihovýchodním. Do řeky Jūry se vlévá 33,8 km od jejího ústí do řeky Němen jako její pravý přítok u Požerūnů, 6 km na jihozápad od krajského města Tauragė.\n\nPrůměrný průtok nad soutokem s říčkou Balčia je 0,28 m³/s, v ústí – 1,89 m³/s. Průměrný spád je 126 cm/km.\n\nV letech 2003 – 2006 byla zařazena do seznamu řek sledovaných pro migrační tah chráněných ryb. Ežeruona je sledována pro tah pstruha obecného mořského, pstruha obecného potočního a mihule. V roce 2004 byla zařazena do seznamu řek cenných z ekologického hlediska. Od 33,8 říčního km do ústí nejsou vydávána žádná povolení související s využíváním ploch k rybaření. Při výzkumu prostředí Příbaltské nížiny v roce 2006 byla zkoumána Ežeruona u Aukštupiů. Ve zkoumaném úseku Ežeruony byly registrovány tyto druhy: pstruh obecný potoční, plotice obecná, jelec proudník, hrouzek obecný (\"Gobio gobio\"), střevle potoční, okoun říční, štika obecná, vranka obecná a mihule potoční. Jádro rybího společenství sestává z pstruhovitého komplexu, (pstruh, mřenka, střevle, vranka) a také byly registrovány početné populace plotic a okounů. Ekologický stav řeky je hodnocen jako dobrý, blízký standardnímu (příkladnému).\n\n"}
{"id": "590911", "url": "https://cs.wikipedia.org/wiki?curid=590911", "title": "Paramount at Buckhead", "text": "Paramount at Buckhead\n\nParamount at Buckhead (zkráceně \"The Paramount\") je mrakodrap v Atlantě. Má 39 podlaží a výšku 145,7 metrů. Je to nejvyšší budova komplexu Alliance Center. Výstavba probíhala v letech 2002 – 2004. V budově se nachází převážně bytové prostory.\n\n"}
{"id": "590912", "url": "https://cs.wikipedia.org/wiki?curid=590912", "title": "Park Avenue Condominiums", "text": "Park Avenue Condominiums\n\nPark Avenue Condominiums je mrakodrap v Atlantě. Má 44 podlaží a výšku 148 metrů. Tento 17. nejvyšší mrakodrap ve městě byl navržen firmou Burt Hill Kosar Rittelman Associates. Výstavba probíhala v letech 1998 – 2000. Po svém dokončení se stal nejvyšším obytným mrakodrapem v Atlantě, a to až do roku 2007, kdy jej překonal TWELVE Centennial Park Tower I.\n\n"}
{"id": "590913", "url": "https://cs.wikipedia.org/wiki?curid=590913", "title": "Avraham Ben Šošan", "text": "Avraham Ben Šošan\n\nAdmirál Avraham Ben Šošan (: אברהם בן-שושן; narozen 1940) je izraelský generál, který v letech 1985 až 1989 působil v pozici velitele Izraelského vojenského námořnictva.\n\nNarodil se v Turecku a společně se svou rodinou podnikl aliju do Izraele, kde se usadili v Kfar Sabě. Pocházel z chudé rodiny a ve čtrnácti letech opustil domov a začal pracovat na rybářské lodi. Po nástupu na povinnou vojenskou službu se dal k námořnictvu, stal se členem ponorkové jednotky a nakonec povýšil na kapitána ponorky INS \"Leviatan\". Později sloužil na flotile raketových lodí a v 80. letech se stal jejím velitelem. V této pozici dále působil až do první libanonské války. V roce 1985 byl povýšen do hodnosti generálmajora (\"aluf\") a jmenován velitelem izraelského námořnictva. Jeho funkční období vypršelo v roce 1989 a krátce poté rezignoval z izraelské armády.\n\nPo odchodu z armády působil jako vojenský attaché ve Washingtonu a později působil za dob působení premiérů Jicchaka Rabina, Benjamina Netanjahua a Ehuda Baraka v řadě státních úřadů (například generální ředitel ministerstva školství). V roce 2000 se stal členem reformního centra úřadu ministerského předsedy, jehož cílem je reforma veřejného sektoru.\n\nMá vysokoškolské magisterské vzdělání v oborech historie, politologie a strategie.\n\n"}
{"id": "590915", "url": "https://cs.wikipedia.org/wiki?curid=590915", "title": "Mistrovství světa v basketbalu mužů 2002", "text": "Mistrovství světa v basketbalu mužů 2002\n\n14. mistrovství světa v basketbalu mužů proběhlo v dnech 14. srpna – 8. září ve Spojených státech.\n\nNa turnaji startovalo šestnáct účastníků, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off o medaile. Týmy na pátém a šestém místě hrály vyřazovacím systémem o 9. - 12. místo. Družstva, která v základní skupině skončila na čtvrtém místě, hrála vyřazovacím systémem o 13. - 16. místo. Zápasy se odehrály v halách Conseco Fieldhouse a RCA Dome. Mistrem světa se stalo družstvo Jugoslávie.\n\n Jugoslávie - Angola 113:63 (33:22, 61:40, 85:49)\n\n29. srpna 2002 (11:00) - Indianopolis (Conseco Fieldhouse)\n\n29. srpna 2002 (13:30) - Indianopolis (Conseco Fieldhouse)\n\n30. srpna 2002 (11:00) - Indianopolis (RCA Dome)\n\n30. srpna 2002 (13:30) - Indianopolis (RCA Dome)\n\n31. srpna 2002 (11:00) - Indianopolis (RCA Dome)\n\n31. srpna 2002 (11:00) - Indianopolis (Conseco Fieldhouse)\n\n Brazílie - Libanon 102:73 (24:15, 52:33, 83:50)\n\n29. srpna 2002 (11:00) - Indianopolis (RCA Dome)\n\n29. srpna 2002 (13:30) - Indianopolis (RCA Dome)\n\n30. srpna 2002 (11:00) - Indianopolis (Conseco Fieldhouse)\n\n30. srpna 2002 (13:30) - Indianopolis (Conseco Fieldhouse)\n\n31. srpna 2002 (13:30) - Indianopolis (Conseco Fieldhouse)\n\n31. srpna 2002 (20:00) - Indianopolis (Conseco Fieldhouse)\n\n Německo - Čína 88:76 (23:14, 45:31, 72:48)\n\n29. srpna 2002 (17:30) - Indianopolis (RCA Dome)\n\n29. srpna 2002 (20:00) - Indianopolis (RCA Dome)\n\n30. srpna 2002 (20:00) - Indianopolis (RCA Dome)\n\n30. srpna 2002 (20:00) - Indianopolis (Conseco Fieldhouse)\n\n31. srpna 2002 (17:30) - Indianopolis (Conseco Fieldhouse)\n\n31. srpna 2002 (20:00) - Indianopolis (RCA Dome)\n\n Nový Zéland - Rusko 90:81 (17:21, 35:49, 58:68)\n\n29. srpna 2002 (17:30) - Indianopolis (Conseco Fieldhouse)\n\n29. srpna 2002 (20:00) - Indianopolis (Conseco Fieldhouse)\n\n30. srpna 2002 (17:30) - Indianopolis (Conseco Fieldhouse)\n\n30. srpna 2002 (17:30) - Indianopolis (RCA Dome)\n\n31. srpna 2002 (13:30) - Indianopolis (RCA Dome)\n\n31. srpna 2002 (17:30) - Indianopolis (RCA Dome)\n\n\n Španělsko - Turecko 87:64 (23:12, 42:33, 63:46) \n\n2. září 2002 (13:30) - Indianopolis (RCA Dome)\n\n2. září 2002 (13:30) - Indianopolis (Conseco Fieldhouse)\n\n2. září 2002 (17:30) - Indianopolis (Conseco Fieldhouse)\n\n3. září 2002 (13:30) - Indianopolis (RCA Dome)\n\n3. září 2002 (13:30) - Indianopolis (Conseco Fieldhouse)\n\n3. září 2002 (17:30) - Indianopolis (RCA Dome)\n\n4. září 2002 (14:00) - Indianopolis (Conseco Fieldhouse)\n\n4. září 2002 (15:00) - Indianopolis (RCA Dome)\n\n4. září 2002 (20:00) - Indianopolis (RCA Dome)\n\n\n Německo - Nový Zéland 84:64 (18:16, 39:32, 66:45)\n\n2. září 2002 (17:30) - Indianopolis (RCA Dome)\n\n2. září 2002 (20:00) - Indianopolis (RCA Dome)\n\n2. září 2002 (20:00) - Indianopolis (Conseco Fieldhouse)\n\n3. září 2002 (17:30) - Indianopolis (Conseco Fieldhouse)\n\n3. září 2002 (20:00) - Indianopolis (Conseco Fieldhouse)\n\n3. září 2002 (20:00) - Indianopolis (RCA Dome)\n\n4. září 2002 (16:30) - Indianopolis (Conseco Fieldhouse)\n\n4. září 2002 (17:30) - Indianopolis (RCA Dome)\n\n4. září 2002 (19:00) - Indianopolis (Conseco Fieldhouse)\n\n Argentina - Brazílie 78:67 (18:16, 29:29, 51:42)\n\n5. září 2002 (17:30) - Indianopolis (RCA Dome)\n\n5. září 2002 (17:30) - Indianopolis (Conseco Fieldhouse)\n\n5. září 2002 (20:00) - Indianopolis (RCA Dome)\n\n5. září 2002 (20:00) - Indianopolis (Conseco Fieldhouse)\n\n Argentina - Německo 86:80 (16:11, 36:41, 59:62)\n\n7. září 2002 (13:15) - Indianopolis (Conseco Fieldhouse)\n\n7. září 2002 (15:30) - Indianopolis (Conseco Fieldhouse)\n\n Jugoslávie - Argentina 84:77 (24:19, 41:39, 52:57 - 75:75pp)\n\n8. září 2002 (15:00) - Indianopolis (Conseco Fieldhouse)\n\n Německo - Nový Zéland 117:94 (35:27, 74:48, 96:61)\n\n8. září 2002 (12:30) - Indianopolis (Conseco Fieldhouse)\n\n Španělsko - Brazílie 105:89 (29:21, 54:47, 88:64)\n\n6. září 2002 (17:30) - Indianopolis (Conseco Fieldhouse)\n\n6. září 2002 (20:00) - Indianopolis (Conseco Fieldhouse)\n\n Španělsko - USA 81:75 (18:27, 40:50, 56:66)\n\n7. září 2002 (21:45) - Indianopolis (Conseco Fieldhouse)\n\n Portoriko - Brazílie 91:84 (26:20, 46:47, 63:61)\n\n5. září 2002 (19:30) - Indianopolis (Conseco Fieldhouse)\n\n Rusko - Angola 77:66 (28:18, 41:42, 57:50)\n\n6. září 2002 (11:00) - Indianopolis (Conseco Fieldhouse)\n\n6. září 2002 (13:30) - Indianopolis (Conseco Fieldhouse)\n\n Turecko - Rusko 91:86 (22:28, 47:53, 62:71)\n\n7. září 2002 (10:45) - Indianopolis (Conseco Fieldhouse)\n\n Angola - Čína 96:84 (27:18, 51:49, 80:58)\n\n7. září 2002 (8:30) - Indianopolis (Conseco Fieldhouse)\n\n Kanada - Libanon 91:67 (22:16, 44:31, 67:53)\n\n2. září 2002 (11:00) - Indianopolis (RCA Dome)\n\n2. září 2002 (11:00) - Indianopolis (Conseco Fieldhouse)\n\n Kanada - Venezuela 98:97 (25:23, 51:49, 78:77)\n\n3. září 2002 (11:00) - Indianopolis (Conseco Fieldhouse)\n\n Alžírsko - Libanon 100:70 (23:26, 42:43, 66:58)\n\n3. září 2002 (11:00) - Indianopolis (RCA Dome)\n\n1. Jugoslávie\n\n\n2. Argentina\n\n\n3. Německo\n\n\n4. Nový Zéland \n\n\n5. Španělsko \n\n\n6. USA \n\n\n7. Portoriko \n\n\n8. Brazílie \n\n\n9. Turecko \n\n\n10. Rusko \n\n\n11. Angola \n\n\n12. Čína \n\n\n13. Kanada \n\n\n14. Venezuela \n\n\n15. Alžírsko \n\n\n16. Libanon \n\n\n"}
{"id": "590917", "url": "https://cs.wikipedia.org/wiki?curid=590917", "title": "Futurama: Fialový trpaslík", "text": "Futurama: Fialový trpaslík\n\nFuturama: Into the Wild Green Yonder je čtvrtý a poslední film založený na seriálu \"Futurama\". Byl vydán v USA v roce 2009 na DVD.\n"}
{"id": "590919", "url": "https://cs.wikipedia.org/wiki?curid=590919", "title": "Bílý kuřák", "text": "Bílý kuřák\n\nBílý kuřák () je označení pro hlubokomořské vřídlo. Byl pozorován na dně Atlantského oceánu (Kanada). Je velmi podobný černému kuřákovi, ale má nižší teplotu – kolem 290 °C a v jeho složení převažují sloučeniny síry, převážně sírany.\n\nV Tokiu vědci vytvořili 3D model podmořských hor. Ukázalo se, že na dně moře se nalézá několik kilometrů široký hřeben, táhnoucí se celým Atlantským oceánem a na jeho konci se nachází právě Island. Na této linii se nachází všechny projevy uvolňování energie z vnitřku Země, jako jsou polštářové kameny, komíny bílých a černých kuřáků a široké trhliny, způsobené tektonickými silami Země.\n"}
{"id": "590920", "url": "https://cs.wikipedia.org/wiki?curid=590920", "title": "Magellan (hudební skupina)", "text": "Magellan (hudební skupina)\n\nMagellan je progressive metalová/progressive rocková skupina z Kalifornie, USA, založená dvěma bratry Trent Gardnerem a Wayne Gardnerem v roce 1985. Se skupinou vystupovao několik velmi dobře známých hudebníků jako jsou Ian Anderson (Jethro Tull), Joey Franco (Twisted Sister, Van Helsing's Curse) a Tony Levin (King Crimson, Liquid Tension Experiment). Skupina na svých internetových stránkách uváděla, že pracují jako nezávislá skupina.\n\n\n\n\n"}
{"id": "590924", "url": "https://cs.wikipedia.org/wiki?curid=590924", "title": "Karel Nepomucký", "text": "Karel Nepomucký\n\nKarel Nepomucký (* 20. července 1939 v Praze) je bývalý československý fotbalista, který hrál na pozici levého záložníka.\n\nJiž od mládí hrával za Slavii Praha (první zápas za ni sehrál v roce 1952). Byl členem československé reprezentace, která na olympijských hrách 1964 v Tokiu vybojovala stříbrné medaile. Oceňován býval pro své technické umění coby ofenzivní konstruktivní záložník s velkým akčním rádiem a s výbornou střelbou. V československé lize hrál za Slavii Praha a Duklu Pardubice, nastoupil ve 194 ligových utkáních a dal 38 gólů. Finalista Československého poháru 1962/63. Ve Veletržním poháru nastoupil v 6 utkáních a dal 2 góly.\n\n\n"}
{"id": "590926", "url": "https://cs.wikipedia.org/wiki?curid=590926", "title": "Bohumil Richtrmoc", "text": "Bohumil Richtrmoc\n\nBohumil Richtrmoc (* 25. března 1940, Praha, Protektorát Čechy a Morava) byl československý fotbalista, který hrával coby levé křídlo (dříve nazývané jako \"levá spojka\"). Nastupoval za klub TJ SONP Kladno, odkud v roce 1965 přestoupil do pražské Slavie. V dorosteneckém věku si zahrál i za reprezentaci na mezinárodním evropském turnaji. Byl technicky dobře vybaveným hráčem, oceňovaným pro svou útočnou univerzální hru s ukázněnou taktikou.\n"}
{"id": "590927", "url": "https://cs.wikipedia.org/wiki?curid=590927", "title": "Severní velitelství", "text": "Severní velitelství\n\nSeverní velitelství může odkazovat k jednomu z následujících vojenských velitelství:\n\n"}
{"id": "590930", "url": "https://cs.wikipedia.org/wiki?curid=590930", "title": "František Uldrych", "text": "František Uldrych\n\nFrantišek Uldrych (* 19. ledna 1939 Praha – 13. února 1989, Mnichov) byl československý fotbalista, který hrál na postu levého křídla. Byl typem důrazného, nebojácného a houževnatého hráče, který byl dobře technicky i střelecky vybaven. Dne 3. září 1965 například v dresu Slavie nastoupil v pražském derby proti Spartě, které se však pro velký zájem fanoušků odehrálo na strahovském stadionu. Uldrych v šesté minutě zápasu rozehrál rohový kop, z něhož následně hlavou Josef Píša vstřelil úvodní gól zápasu, který nakonec skončil remízou 2:2.\n\nV československé lize hrál za ČKD Praha, Spartak Motorlet Praha a Slavii Praha. Nastoupil v 59 ligových utkáních a dal 4 góly. Nastupoval i za mládežnickou československou reprezentaci.\n\n"}
{"id": "590931", "url": "https://cs.wikipedia.org/wiki?curid=590931", "title": "Rada Vacátko", "text": "Rada Vacátko\n\nKriminální rada Karel Vacátko je literární postava známá z kriminálních povídek Jiřího Marka. Odtud se pak dostala i do všech audiovizuálních děl, které byly podle těchto povídek následně natočeny režisérem Jiřím Sequensem:\n\n\nVšechny role ve všech 18 případech ztvárnil herec Jaroslav Marvan.\n\nJde o staršího inteligentního, bystrého a velmi zkušeného kriminalistu, který je šéfem pražské kriminální policie někdy ve 20. až 30. letech 20. století. Je ženatý. V knize není nikde uvedeno jeho skutečné křestní jméno, jeho přesná osobní identita tedy není fakticky známa. Avšak ve 2. díle seriálu Hříšní lidé města pražského jej doktor oslovuje Karlíku a ve 3. díle Karle. Sídlí na Starém Městě pražském ve známé budově Policejního ředitelství, oddělení IV., v Konviktské ulici číslo 4 (České policii tato budova slouží dodnes).\n\nNěkteré zdroje uvádějí, že pravzorem pro tuto postavu byl skutečný člověk, pražský kriminální rada Josef Vaňásek, ale autorův syn Jiří Marek mladší toto ve svém rozhovoru kategoricky popírá.\n\n\n"}
{"id": "590932", "url": "https://cs.wikipedia.org/wiki?curid=590932", "title": "Velká cena Španělska silničních motocyklů", "text": "Velká cena Španělska silničních motocyklů\n\nGrand Prix Španělska silničních motocyklů je motocyklový závod, který je součástí Prix silničních motocyklů závodní sezóny.\nVe Španělsku se konají další tři motocyklové závody: Velká cena Katalánska, Velká cena Aragonu, Velká cena Valencie v autonomních společenstvích z Katalánska, Aragonu a Valencie.\n"}
{"id": "590933", "url": "https://cs.wikipedia.org/wiki?curid=590933", "title": "Miloslav Ziegler", "text": "Miloslav Ziegler\n\nMiloslav Ziegler (* 2. října 1943, Rudolfov, Protektorát Čechy a Morava) byl československý fotbalista, útočník.\n\nNastupoval za celek Spartaku Plzně, odkud roku 1966 přestoupil do Slavie Praha. Byl technicky vybaveným hráčem se smyslem pro kombinaci, ale vynikal i tahem na branku. Jeho parketou byly přesné centry před branku soupeře. V československé lize dal 24 gólů. V Poháru vítězů pohárů nastoupil v roce 1971 ve dvou utkáních proti FC Bayern Mnichov a v Poháru UEFA nastoupil v 5 utkáních a dal 1 gól.\n\n\n"}
{"id": "590934", "url": "https://cs.wikipedia.org/wiki?curid=590934", "title": "Bruck an der Großglocknerstraße", "text": "Bruck an der Großglocknerstraße\n\nBruck an der Großglocknerstraße je obec v okrese Zell am See v rakouské spolkové zemi Salcbursko.\n\nObec leží v Pinzgau v Salcbursku na severním příjezdu ke Großglocknerské vysokohorské silnici.\n\n\n\nArcheologické nálezy na několika místech v zastavěném území obce odkazují na dávné osídlení. Při stavebních pracích v obecní části Fischhorn se narazilo na zbytky římského statku z prvního století před naším letopočtem.\n\nNa kostelním návrší ve St. Georgen mohlo být osídlení ve starší době bronzové a na tkalcovství v Gries im Pinzgau jsou nálezy z doby bronzové a výroba mědi z pravěkého osídlení.\n\nIlyrové a Keltové sídlili v oblasti Brucku stejně jako Římané. Nakonec se usadili i Bajuváři a smísili se s obyvatelstvem.\n\nPrvní zmínka o \"Prugg in Pinzgrey\" je z roku 1227. Po dokončení Großglocknerské vysokoalpské silnice v roce 1935 dostala obec název \"Bruck an der Großglocknerstraße\". V roce 1938 byla připojena samostatná obec St. Georgen.\n\nV obecní zastupitelstvu v Brucku an der Großglocknerstraße 21 křesel je po volbách v roce 2009 rozděleno podle získaných mandátů\n\nPřímou volbou byl starostou zvolen Herbert Reisinger (SPÖ).\n\nGroßglockner-Hochalpenstraße (\"Großglocknerská vysokohorská silnice\") spojuje rakouské spolkové země Salcbursko a Korutany. Z Brucku do Heiligenblut v Korutanech je silnice dlouhá 47,8 km.\n"}
{"id": "590936", "url": "https://cs.wikipedia.org/wiki?curid=590936", "title": "Cyklin-dependentní kináza", "text": "Cyklin-dependentní kináza\n\nCyklin-dependentní kinázy (zkratka Cdk) jsou skupina kináz, které hrají důležitou roli v regulaci buněčného cyklu. Jedná se konkrétně o serin/threonin proteinkinázy, které fosforylují bílkoviny na jejich serinových nebo threoninových aminokyselinách a tím je zpravidla aktivují. Například na začátku mitózy je pomocí Cdk spuštěna kondenzace chromozomů, rozpad jaderného obalu a tvorba dělicího vřeténka. Jak název prozrazuje, jsou tzv. cyklin-dependentní, což znamená, že fungují jen tehdy, naváže-li se na ně tzv. cyklin. Pro jejich plnou funkci je však ještě potřeba CDK-aktivující kinázy.\n\nJednotlivé cyklin-dependentní kinázy se číslují, známe Cdk1, Cdk2, Cdk3, Cdk4, Cdk5, Cdk6, Cdk7, Cdk8, Cdk9 a další.\n\n"}
{"id": "590940", "url": "https://cs.wikipedia.org/wiki?curid=590940", "title": "Zdeněk Mittelbach", "text": "Zdeněk Mittelbach\n\nZdeněk Mittelbach (* 14. srpna 1934 ve Svépravicích) byl československý fotbalový levý obránce. Začínal v žactvu Sparty a přes Tatru Smíchov se roku 1961 dostal do Slavie. Za ni nastupoval v letech 1962 až 1964 k celkem 111 zápasům a zaznamenal v nich 14 vstřelených branek. Byl typem tvrdého, důrazného, vytrvalého a houževnatého obránce, který byl svědomitý při plnění svých svěřených taktických úkolů.\n"}
{"id": "590941", "url": "https://cs.wikipedia.org/wiki?curid=590941", "title": "Michael Barkaj", "text": "Michael Barkaj\n\nMichael (Jomi) Barkaj (: מיכאל (יומי) ברקאי; žil 26. ledna 1935 – 28. května 1999) byl izraelský generál, v letech 1976 až 1978 velitel Izraelského vojenského námořnictva a nositel medaile Za zásluhy (עיטור המופת), která mu byla udělena za jeho velení raketovým lodím během jomkipurské války.\n\nNarodil se v rumunské Bukurešti, jako prvorozený syn Mošeho a Rachel Borsokových. Dětství prožil v rumunském fašistickém státě, kde se jeho rodině podařilo vyhnout nacistům a jejich konečnému řešení židovské otázky. V prosinci 1947 se Barkajova rodina pokusila podniknout aliju do mandátní Palestiny, ale jejich loď byla zachycena Brity, kteří všechny na palubě poslali do internačních táborů na Kypr (v té době Britové na základě MacDonaldovy bílé knihy zakázali židovskou imigraci). Po vzniku Izraele v květnu 1948 však byli internovaní Židé propuštěni a Borsokova rodina dorazila do Izraele, kde se usadila v přímořské místní radě Bat Jam. Ve svém novém bydlišti si Barkaj uvědomil svou lásku k moři.\n\nV roce 1955 se po nástupu na povinnou vojenskou službu přihlásil k izraelskému námořnictvu a o tři roky později se oženil s Rachel, se kterou měli později dvě děti.\n\nV roce 1959 se přihlásil k ponorkové jednotce a zanedlouho se stal kapitánem ponorky izraelského námořnictva. Díky své odbornosti a vojenskému nadání se stal poradcem na velitelství izraelského námořnictva, v době velení Šlomo Arela. Koncem 60. let Barkaj na krátkou dobu působil na námořní základně v Ašdodu, a to do roku 1971, kdy se stal velitelem flotily raketových lodí. Během jomkipurské války v roce 1973 pomohla Barkajova vojenská strategie a nadání obrátit válku ve prospěch Izraelců. Podařilo se mu vyděsit egyptské a syrské námořnictvo natolik, že až do konce války jejich lodě neopustily domovské přístavy (viz bitva u Latakie a bitva u Baltimu). Za jeho hrdinství mu byla udělena medaile Za zásluhy, kterou přijal jménem všech námořníků izraelských raketových lodí.\n\nV roce 1974 byl přeložen na izraelské námořní velitelství a o dva roky později byl povýšen do hodnosti generálmajora a stal se velitelem izraelského námořnictva. Ve své nové funkci Barkaj pokračoval v budování izraelského námořnictva a za jeho vedení zakoupilo námořnictvo ponorky třídy \"Gal\" a začalo budovat dvě nové korvety. Kompletně zreorganizoval neuspořádanou strukturu velení izraelského námořnictva.\n\nV roce 1978 byl Barkaj obviněn ze znásilnění příslušnice izraelské armády, která spadala pod jeho velení. Nebyl však usvědčen pro nedostatek důkazů a svědectví. Soudci, kteří procesu předsedali uvedli, že by byl Barkaj usvědčen, pakliže by se obžaloba nezakládala pouze na svědectví dotčené příslušnice armády. Barkaje však veřejně kritizoval ministr obrany Ezer Weizman, který mu doporučil rezignaci. V roce 1979 Barkaj rezignoval a v jeho funkci jej nahradil Ze'ev Almog.\n\nPo odchodu z armády se Barkaj se svou manželkou přestěhoval do Řecka, kde si postavili jachtu \"Leviatan\", se kterou obepluli svět. Do Izraele se vrátil v roce 1995 a v roce 1999 mu byla diagnostikována rakovina a zahájil chemoterapii. Ve stejném období mu izraelské námořnictvo nabídlo možnost učit vojenské strategie vojáky izraelské armády. Přestože byl slabý, práci okamžitě přijal.\n\nDne 28. května 1999 Barkajovi osobně telefonoval velitel námořnictva Alex Tal, aby jej informoval, že americký průzkumný tým nalezl trosky ponorky INS \"Dakar\", která zmizela v roce 1968 cestou ze Spojeného království do Izraele, v hloubce tří kilometrů mezi Krétou a Kyprem. Při neštěstí zahynula celá posádka ponorky, včetně Barkajova bratra Avrahama. Téhož dne se Barkaj zastřelil.\n\nJeho přítel a architekt Jig'al Tumarkin o něm prohlásil: „Barkaje jste nemohli nenávidět a bylo sedmkrát těžší jej milovat.“\n\n"}
{"id": "590943", "url": "https://cs.wikipedia.org/wiki?curid=590943", "title": "Rooseveltovo jezero (Washington)", "text": "Rooseveltovo jezero (Washington)\n\nRooseveltovo jezero (\"anglicky Franklin D. Roosevelt Lake nebo Lake Roosevelt\") je vodní nádrž vzniklá v roce 1941 postavením přehrady Grand Coulee na řece Columbii. Své jméno nese po Franklinu D. Rooseveltovi, který byl v době vzniku prezidentem Spojených států amerických. Pokrývá 320 km², rozpíná se 150 mílí mezi kanadsko-americkou hranicí a přehradou Grand Coulee a její pobřeží měří celkem 600 mílí. Je to největší jezero a přehrada ve státě Washington a nachází se zde také národní rekreační oblast Lake Roosevelt. Přehrada leží v pěti okressech severovýchodního Washingtonu, sestupně podle rozlohy v okresu to jsou okresy Ferry, Stevens, Lincoln, Okanogan a Grant.\n"}
{"id": "590947", "url": "https://cs.wikipedia.org/wiki?curid=590947", "title": "Zázraky se nedějí", "text": "Zázraky se nedějí\n\nZázraky se nedějí (orig. \"Henry Poole Is Here\") je americký dramatický film z roku 2008 režiséra Marka Pellingtona. Luke Wilson ztvárnil hlavní postavu Henryho Poolea, umírajícího muže, jehož věřící sousedé vidí ve skvrně od vody na jeho zdi obraz Ježíše Krista.\n\nHenry Poole trpící nespecifikovanou smrtelnou nemocí si koupí dům na předměstí Los Angeles, kde protrpěl těžké dětství a nyní tam čeká nevyhnutelné, vybaven whisky a mraženou pizzou. Jeho klidná dobrovolná samota je narušena vtíravou sousedkou Esperanzou Martinez, která trvá na tom, že vidí tvář Krista ve štukované zdi Henryho domu a je přesvědčena o jeho zázračných schopnostech, když z něj začne kapat krev. Brzy začne vodit na jeho zahradu poutníky a také otce Salazara z místní fary, aby požehnal posvátné vadě na zdi.\n\nHenry se také seznámí s Dawn a její nemluvnou šestiletou dcerou Millie, která nepromluvila slovo od doby, kdy je před rokem opustil její otec. Dawn začne být rovněž přesvědčená o léčitelských schopnostech skvrny poté, co Millie začne mluvit, když se jí dotkne. Další vyléčenou je pokladní ze supermarketu Patience, která nosí silné brýle, ale její zrak je v pořádku poté, co se dotkne skvrny.\n\nStále nevěřící a frustrovaný věřícími, kteří se shromažďují u jeho domu, Henry obrázek zničí, ale při tom naruší i strukturu domu a roh domu na něj spadne. Když se v nemocnici probudí, je vedle něj Esperanza, Dawn a mluvící Millie. Henry je pak překvapen tím, že je zdravý a přijde na to, že je ochoten věřit v zázraky.\n\n"}
{"id": "590950", "url": "https://cs.wikipedia.org/wiki?curid=590950", "title": "Irena Korbelářová", "text": "Irena Korbelářová\n\nIrena Korbelářová (* 21. listopadu 1963 Ostrava) je česká historička zabývající se dějinami raného novověku a pomocnými vědami historickými, děkanka Filozoficko-přírodovědecké fakulty Slezské univerzity v Opavě.\n\nV roce 1986 vystudovala obor archivnictví na Filozofické fakultě Univerzity Karlovy a roku 1988 zde získala doktorský titul v oboru pomocných věd historických. Poté pracovala ve Slezském ústavu v Opavě. Od roku 1993 působí na Filozoficko-přírodovědecké fakultě SU, roku 2000 se zde stala proděkankou pro studium a organizaci. Dne 8. prosince 2010 byla na návrh Vědecké rady Slezské univerzity v Opavě jmenována profesorkou pro obor historie se zaměřením na české a československé dějiny. Od 1. března 2019 je děkankou Filozoficko-přírodovědecké fakulty SU.\n\n\n"}
{"id": "590952", "url": "https://cs.wikipedia.org/wiki?curid=590952", "title": "Kyselina karbamová", "text": "Kyselina karbamová\n\nKyselina karbamová je organická sloučenina (karboxylová kyselina), za běžných podmínek nestálá. Technicky jde o nejjednodušší aminokyselinu vzorce HNCOOH. Důležitost kyseliny karbamové spočívá více ve využití pro názvy složitějších sloučenin. Ethyl-karbamát a podobně ethyl-N-substituované i ethyl-N,N-disubstituované karbamáty byly dříve označovány jako urethany.\n\nSkupina odvozená od karbamové kyseliny se nazývá karbamoyl HNCO-\n\nKarbamoyltranferázy jsou enzymy (transferázy) klasifikované číslem EC 2.1.3.\n\nKarbamové kyseliny jsou meziprodukty rozkladu karbamátových chránicích skupin; hydrolýzou esterových vazeb karbamátů vzniká nejprve kyselina karbamová, která se již v neutrálním prostředí rozkládá za vývinu oxidu uhličitého na amoniak. Podobně i substituované karbamové kyseliny RRNCOOH se rozkládají na příslušné aminy RRNH.\n\nKyselina karbamová je důležitou molekulou v živých systémech, kde vzniká zřejmě enzymaticky z močoviny.\n\nKarbamáty jsou estery kyseliny karbamové. Nejjednodušším z nich je methyl<nowiki>ester</nowiki> (methyl-karbamát).\n\nNěkteré estery se používají jako myorelaxancia, jiné jako insekticidy (např. aldikarb).\n"}
{"id": "590953", "url": "https://cs.wikipedia.org/wiki?curid=590953", "title": "Josef Píša", "text": "Josef Píša\n\nJosef Píša (* 4. prosince 1936, Praha) byl československý fotbalista. V roce 1956 hrál 2. ligu za RH Brno, v této sezoně vsítil 8 branek. V nejvyšší soutěži hrával za RH Brno (1957/58: 9 startů / 1 branka, podzim 1958: 8 / 1), Spartak Ústí nad Labem (jaro 1959), dále Spartak Stalingrad/ČKD Praha, odkud roku 1965 přestoupil do Slavie. V lize nastoupil ve 160 utkáních a dal 65 gólů. Byl členem reprezentačního mužstva, které vybojovalo stříbrné olympijské medaile na hrách v Tokiu. Býval typem důrazného koncového hráče s vynikající bojovností a houževnatostí ve hře a tvrdostí při střelbě.\n\n\n"}
{"id": "590956", "url": "https://cs.wikipedia.org/wiki?curid=590956", "title": "Two Peachtree Building", "text": "Two Peachtree Building\n\nTwo Peachtree Building je mrakodrap v Atlantě. Má 44 podlaží a výšku 169,5 metrů, je tak 14. nejvyšší mrakodrap ve městě. Byl dokončen v roce 1966. Za designem budovy stojí firma Emery Roth & Sons. V letech 1966 – 1976 to byla nejvyšší budova v Atlantě, poté ji překonal Westin Peachtree Plaza.\n\n"}
{"id": "590957", "url": "https://cs.wikipedia.org/wiki?curid=590957", "title": "Adam Pineault", "text": "Adam Pineault\n\nAdam Joseph Pineault (* 23. května 1986 v Holyoke, Massachusetts) je bývalý americký hokejový útočník.\n\nPočátky v začátcích kariéry vstoupil v roce 2001 do rozvojového programu amerického tábora v kategorii do 18 let. V rozvojovém programu působil dva roky. Jeden rok hrával za vysokou školu Boston College. V roce 2004 byl draftován ve 2 kole, celkově 46. týmem Columbus Blue Jackets. Po draftu odešel do juniorského klubu Moncton Wildcats, kteří si ho v roce 2002 vybrali ve vstupním draftu QMJHL. V Moncton Wildcats odehrál dvě sezóny, v sezóně 2005/06 vyhráli klubovou trofej President's Cup. Začátky v profesionální seniorské lize začínal na farmě Columbusu v Syracuse Crunch. První šancí v hlavním kádru Columbusu Blue Jackets dostal 3. dubna 2008 proti týmu Detroit Red Wings. Za Columbus odehrál celkem tři zápasy. 10. ledna 2009 byl vyměněn do klubu Chicago Blackhawks za Michaela Blundena. Po výměně byl poslán na farmu Chicaga v Rockford IceHogs hrající ligu AHL. V klubu působil do konce sezóny. Po sezóně se stal volným hráčem, z žádných klubů NHL neprojevil zájem, 1. listopadu 2009 podstoupil testování s extraligovým klubem Pardubicemi. 8. prosince 2009 nabídli Pardubice smlouvu. 14. května 2010 podepsal víceletou smlouvu s Eatonem. Před začátkem ročníku 2011/12 požádal vedení klubu o uvolnění z kádru kvůli zdravotních problémech manželky. Zpět k hokeji se plně vrátil v září 2012, k návratu NHL zvolil tým Allen Americans působící v CHL.\n\n\n\n"}
{"id": "590958", "url": "https://cs.wikipedia.org/wiki?curid=590958", "title": "Bedřich Tesař", "text": "Bedřich Tesař\n\nBedřich Tesař (* 31. července 1943 Řepy u Prahy, Protektorát Čechy a Morava) byl československý fotbalista.\n\nOd roku 1957 působil v pražské Slavii. Za ni hrál již v dorosteneckých letech a později se propracoval až do ligového mužstva. Zahrál si také za dorosteneckou československou reprezentaci. Vynikal bojovností, důrazem i technickým vybavením. Díky těmto vlastnostem mohl hrát jak v útoku, tak v obraně svého mužstva. V roce 1964 získal s Duklou Praha ligový titul.\n\n\n"}
{"id": "590960", "url": "https://cs.wikipedia.org/wiki?curid=590960", "title": "Medaile Za zásluhy (Izrael)", "text": "Medaile Za zásluhy (Izrael)\n\nMedaile Za zásluhy (: ‎עיטור המופת, \"Itur ha-mofet\", : \"Medal of Distinguished Service\"), či někdy též medaile za vynikající službu, je třetí nejvyšší izraelské vojenské vyznamenání, které bylo ustaveno v roce 1970 zákonem o vyznamenáních (\"Law of Decorations\"), přijatým izraelským parlamentem. Medaile je udílena náčelníkem Generálního štábu Izraelských obranných sil (IOS) za „příkladnou statečnost při plnění povinností.“ Do roku 2007 bylo uděleno celkem 600 medailí, z toho pěti nositelům byly uděleny dvě medaile.\n\nMedaile byla navržena Danem Reisingerem a má kruhový tvar. Na přední části je vyobrazen meč s olivovou ratolestí, symbolizující řízenou sílu, a na zadní části je vyraženo číslo. Medaile je zavěšena na modré stuze, která je izraelskou národní barvou. Je vyrobená z 25 gramů stříbra (silver/935) a přezku tvoří pochromovaný kov.\n\n"}
{"id": "590964", "url": "https://cs.wikipedia.org/wiki?curid=590964", "title": "František Šindelář", "text": "František Šindelář\n\nFrantišek Šindelář (19. prosince 1929, Louňovice – 5. května 2008, Pardubice) byl československý fotbalista.\n\nNastupoval na pozici středního útočníka, kde vynikal svou konstruktivností. Hrál za Železničáře Praha, ATK Praha, Spartak Hradec Králové a Baník Ostrava a roku 1964 odtamtud přestoupil do mužstva Slavie Praha. V sezóně 1967/1968 se jako hráč podílel na postupu týmu VCHZ Pardubice do 1. fotbalové ligy, ve které odehrál i následující sezónu 1968/1969. Býval považován za zkušeného, svědomitého a technicky dobře vybaveného hráče.\n\nV roce 1972 byl trenérem Baníku Ostrava.\n\n\n"}
{"id": "590966", "url": "https://cs.wikipedia.org/wiki?curid=590966", "title": "Marriott Marquis Hotel", "text": "Marriott Marquis Hotel\n\nMarriott Marquis Hotel je mrakodrap v Atlantě. Má 52 podlaží a výšku 169 metrů, je tak 15. nejvyšší mrakodrap ve městě. Byl dokončen v roce 1965. Za designem budovy stojí firma John Portman & Associates.\n\n"}
{"id": "590968", "url": "https://cs.wikipedia.org/wiki?curid=590968", "title": "Josef Kadraba", "text": "Josef Kadraba\n\nJosef Kadraba (29. září 1933 Řevničov – 5. srpna 2019 Praha) byl československý fotbalista.\n\nZačínal v Rakovníku, v československé lize hrál za Slavoj Liberec, Tankistu Praha, Spartak Praha Sokolovo, TJ SONP Kladno a Slavii Praha. Za Slavii v letech 1965 až 1967 nastoupil ke 114 utkáním a vsítil v nich celkem 46 branek. Celkem nastřílel 117 ligových branek. Objevil se také 17x v reprezentačním mužstvu, dal 9 gólů a byl členem kádru, který na mistrovství světa v Chile vybojoval stříbrné medaile. V semifinále vstřelil branku Jugoslávii. V roce 1967 odešel do Vídně do SK Slovan Vídeň. Po pětiletém legálním pobytu se však nevrátil zpět a v nepřítomnosti byl odsouzen na dva roky odnětí svobody. Byl technicky vyspělým hráčem hrajícím s přehledem a citem pro brankové příležitosti. Oceňován byl pro své umění ve hře hlavou.\n\n\n"}
{"id": "590971", "url": "https://cs.wikipedia.org/wiki?curid=590971", "title": "Uhlíková kompenzace", "text": "Uhlíková kompenzace\n\nUhlíková kompenzace nebo také uhlíková náhrada, někdy i karbonový offset je snížení emisí oxidu uhličitého nebo skleníkových plynů provedené za účelem vyrovnání emisí vyprodukovaných jinde.\n\nUhlíkové kompenzace se měří v tunách ekvivalentního oxidu uhličitého (CO e) a mohou představovat šest základních kategorií skleníkových plynů: oxidu uhličitého (CO), metanu (CH), oxidu dusného (NO), zcela fluorovaných uhlovodíků (PFC), částečně fluorovaných uhlovodíků (HFC) a fluoridu sírového (SF ). Jednotka uhlíkové kompenzace představuje snížení o jednu tunu oxidu uhličitého nebo jeho ekvivalentu v jiných skleníkových plynech.\n\nKompenzace se obvykle dosahují prostřednictvím finanční podpory projektům, které snižují emise skleníkových plynů v krátkodobém nebo dlouhodobém horizontu. Nejběžnějším typem projektu je energie z obnovitelných zdrojů, jako jsou větrné elektrárny, energie z biomasy nebo vodních přehrad. Jiné zahrnují projekty v oblasti energetické účinnosti, likvidace průmyslových znečisťujících látek nebo v oblasti zemědělských vedlejších produktů, likvidace skládkového metanu a v oblasti lesnických projektů. Některé z nejpopulárnějších projektů uhlíkových kompenzací z firemního pohledu jsou aktivity energetické účinnosti a projekty větrných turbín.\n\nPro atmosféru planety Země není důležité, na kterém místě Země je oxid uhličitý (CO) emitován. Stejně tak není pro globální klima důležité, jestli jsou kompenzovány (ušetřeny) emise CO v rozvojových zemích nebo ve Střední Evropě. Základní myšlenka kompenzace produkce CO je, že výroba určitého množství skleníkových plynů, které jsme v jedné zemi nezamezili, bude zastavena v zemi jiné - kdekoliv na Zemi. Za tímto účelem byly vytvořeny projekty ochrany klimatu, například výstavba větrných elektráren nebo elektráren pro výrobu elektřiny z metanu, které šetří nebo přímo zamezují výrobě plynů, které oteplují planetu. Osoby nebo celé podniky, které chtějí kompenzovat produkci skleníkových plynů, skupují kompenzace a podporují tím výše zmíněné projekty. Skrze tento instrument může být ušetřené množství vyprodukovaných skleníkových plynů jednorázově sloučeno a tím může být zvýšena poptávka po ekologických projektech.\n\nTechnický transfer je řízen speciálním certifikátem. Držba certifikátu znamená, že určité předem známé množství CO (většinou uvedeno v tunách) bude ušetřeno. Je zřejmé, že ten, kdo dá peníze na tyto zelené projekty, získává tím také tento certifikát. Výhoda celého principu je především ta, že zplodiny budou ušetřeny tam, kde to je ekonomicky nejvýhodnější. Ovšem musí být zajištěno, že projekt bude realizován jen z toho důvodu, že obdrží ještě dodatečné financování zajištěné kompenzačním mechanismem. Odborný termín pro toto kritérium je \"dodatečnost\".\n\nMomentálně se obchoduje s těmito instrumenty ve dvou rovinách, a sice na státní úrovni a v prostředí „volného trhu“. Právě obchod v prostředí volného trhu zažívá v poslední době velký rozmach. Proto vznikly nezávislé instituce, které zkouší, vyhodnocují z pohledu prospěchu a certifikují jednotlivé projekty. Nejvíce rozšířený ukazatel je tzv. „Voluntary Carbon Standard“ (z angl. Dobrovolný uhlíkový standard). Kromě této skutečnosti, že projekty skutečně přispívají ochraně klimatu, musí projekty také splňovat některá další kritéria, a sice \"stáří\" a \"společenský prospěch\". Další standard certifikace se nazývá \"Gold Standard\" (z angl. Zlatý standard). I zde musí projekty splňovat kromě „dodatečnosti“ další kritéria jako např. trvalý rozvoj v zemích, ve kterých bude zajištěna realizace projektu. Jak „Voluntary Carbon Standard“ (zkratka VCS) tak také „Gold Standard“ splňují závazky a kritéria daná Kjótským protokolem.\n\nRůzné organizace jako např. Atmosfair, Myclimate nebo KlimaINVEST se pohybují na volném trhu jako poskytovatelé služeb a nabízejí neutrální vyjádření k podnikům, poskytovatelům služeb nebo k produktům. Základní myšlenka těchto institucí je, že jejich působením mohou být peníze na ochranu klimatu alokovány do jednotlivých projektů efektivněji.\n\n\nVětšina emisí skleníkových plynů vzniká na základě poptávky lidí po zboží a službách. Tedy velká příležitost pro uspoření emisí skleníkových plynů tkví v omezení konzumního způsobu života. To by ovšem mělo podstatný dopad pro hospodářství a v neposlední řadě i pro životní úroveň lidstva.\n\nUhlíkové kompenzace dostupné na volném trhu jsou odděleny od státního obchodu s certifikáty. Státem regulovaný trh je založen na burzách – v Německu se jedná o Lipskou burzu energií. Kompenzace dostupné na volném trhu nejsou se státními kompenzacemi kompatibilní.\n\nNa volném trhu jsou certifikáty udělovány mimoburzovně. Důležité je, aby CO certifikáty byly přiznány nějakou známou organizací nebo systémem, např. VCS, Gold Standard , B.U.N.D., CarbonFix, CCB Standards, DFG-Energy a dalšími. Jen pak je garantováno, že byl certifikát udělen jen projektům s významným dopadem a nebyl několikrát prodán. Britský podnik Markit spravuje celosvětovou databázi (angl. The Environmental Registry), ve které si každý kupující může vyzkoušet koupený certifikát.\n\nV roce 2019 došlo k prudkému nárůstu zaplacených uhlíkových kompenzací; tento fakt je dáván do souvislosti s aktivitami klimatické aktivistky Grety Thunbergové.\n\n\n"}
{"id": "590973", "url": "https://cs.wikipedia.org/wiki?curid=590973", "title": "Španělské námořnictvo", "text": "Španělské námořnictvo\n\nŠpanělské námořnictvo (španělsky: \"Armada Española\") je námořní složkou ozbrojených sil Španělska. Patří k největším námořnictvům zemí Severoatlantické aliance. V roce 1987 námořnictvo čítalo 47 300 osob, včetně vojáků námořní pěchoty. Od roku 2002 je španělské námořnictvo plně profesionální. Hlavní základny námořnictva jsou Rota a San Fernando u Cádizu, dále Ferrol a Cartagena. Velitelství námořnictva sídlí v Madridu.\n\nNámořnictvo má ve Španělsku dlouhou tradici. Například stálo za řadou zámořských objevů a napomohlo budování rozsáhlé koloniální říše. Španělské námořnictvo bylo od 16. do poloviny 17. století největším námořnictvem světa. S pozdějším mocenským úpadkem Španělska však upadala i síla jeho námořnictva. V 19. století bylo Španělsko chudým státem a přišlo o většinu svých kolonií. Slabost námořnictva potvrdila také Španělsko-americká válka, která vypukla v roce 1898. Země v ní přišla o Kubu, Portoriko a Filipíny a menší ostrovy v Mikronésii.\n\nDo první světové války Španělsko nezasáhlo. Ve dvacátých letech však bojovalo v rífské válce, kde nasadilo i svůj nosič hydroplánů \"Dedalo\". Španělská občanská válka v letech 1936–1939 znamenala rozdělení námořnictva na dva vzájemně bojující celky a značné ztráty. Za druhé světové války režim generála Franca zachoval neutralitu. Po válce se režim postupně dostal z mezinárodní izolace a díky své jednoznačně antikomunistické vládě se stal ve studené válce spojencem západního světa. Znamenalo to i americkou vojenskou pomoc, například v dodávkách torpédoborců a fregat. Členem NATO se přitom Španělsko stalo až roku 1982, tedy po smrti diktátora Franca.\n\n\n\n\n\n\n\n\n\n\n\n\n\n"}
{"id": "590975", "url": "https://cs.wikipedia.org/wiki?curid=590975", "title": "Fakulta rybářství a ochrany vod Jihočeské univerzity", "text": "Fakulta rybářství a ochrany vod Jihočeské univerzity\n\nFakulta rybářství a ochrany vod Jihočeské univerzity vznikla v roce 2009, jde o osmou fakultu Jihočeské univerzity.\n\nČást výuky (bakalářské a magisterské programy) probíhá v kampusu univerzity v Českých Budějovicích, kde sídlí i Ústav akvakultury. Doktorské studium se odehrává ve Vodňanech, kde se nachází děkanát fakulty a Výzkumný ústav rybářský a hydrobiologický.\n\nNa fakultě lze studovat bakalářské (Bc.), magisterské (Ing.) i doktorské obory (Ph.D.), v prezenční i kombinované formě.\n\n\n\n"}
{"id": "590977", "url": "https://cs.wikipedia.org/wiki?curid=590977", "title": "Micha Ram", "text": "Micha Ram\n\nMicha Ram (: 2018 — 1942 מיכה רם,) je penzionovaný generál Izraelských obranných sil. V letech 1989 až 1992 působil v pozici velitele Izraelského vojenského námořnictva.\n\nNarodil se v mošavu Kfar Bialik v době mandátní Palestiny. V roce 1956 se ve čtrnácti letech přihlásil do Námořní akademie v Akku a později sloužil na izraelské flotile raketových člunů. Počátkem roku 1973 se stal velitelem raketové lodi třídy \"Sa'ar 4\". Během jomkipurské války se jeho raketová loď a čtyři další pod velením generála Michaela Barkaje, zúčastnily historické námořní bitvy u Latakie proti syrskému námořnictvu. O dva dny později se zúčastnil bitvy u Baltimu proti egyptskému námořnictvu.\n\nV 70. letech měl Ram na starost řadu funkcí ve velícím centru izraelského námořnictva a v roce 1975 mu bylo svěřeno velení nad izraelskou flotilou raketových člunů. O dva roky později byl povýšen do hodnosti \"aluf mišne\" (plukovník) a stal se asistentem velitele izraelské námořní flotily v Rudém moři.\n\nV roce 1980 byl povýšen do hodnosti \"tat aluf\" a stal se velitelem izraelské námořní rozvědky. Po první libanonské válce v roce 1982 byl jmenován izraelským vojenským attaché ve Spojených státech.\n\nKdyž se jeho přítel ze základního výcviku, Avraham Ben Šošan, stal velitelem izraelského námořnictva, získal Ram na starosti námořní operace. Pod jeho velením zakoupilo izraelské námořnictvo korvety třídy \"Sa'ar 5\" a novou ponorku třídy \"Dolphin\".\n\nV roce 1989 se Micha Ram stal velitelem izraelského námořnictva. V době jeho působení námořnictvo vylepšilo raketové lodě třídy \"Sa'ar 4\" na třídu \"Sa'ar 4.5\" a zúčastnilo se první intifády. Současně námořnictvo transformoval, vzhledem k nové rostoucí hrozbě palestinského terorismu.\n\nV roce 1992 Ram dokončil své působení ve funkci velitele námořnictva a poté po 32 letech služby opustil armádu.\n\nJe ženatý a jeho manželka Chaja Simkinová pochází z rodiny, která patřila mezi zakladatele města Petach Tikva. Společně mají tři děti.\n\n"}
{"id": "590978", "url": "https://cs.wikipedia.org/wiki?curid=590978", "title": "Miluji tě k sežrání", "text": "Miluji tě k sežrání\n\nMiluji tě k sežrání (orig. \"Just Friends\") je americko-kanadsko-německá filmová romantická komedie z roku 2005 režiséra Rogera Kumblea V hlavních rolích se objevili Ryan Reynolds, Amy Smart a Anna Faris.\n\nV roce 1995 navštíví obézní žák střední školy Chris Brander absolventskou party své nejlepší kamarádky Jamie Palamino. Chris je do ní celou dobu tajně zamilovaný a konečně jí odhalil svoje city, když je napsal do její ročenky. Ale když se jí snaží ročenku vrátit, udeří ho Jamiin bývalý přítel Tim a přede všemi hlasitě přečte, co Chris napsal. Chris je veřejně poníženy a navíc Jamie jeho city neopětuje, místo toho mu dá pusu na tvář a řeknu mu, že ho miluje jako bratra. Jamie na své spolužáky křičí, ale Chris party opouští na kole, v slzách a přísahá, že opustí město a bude úspěšnější, než všichni ostatní.\n\nO deset let později je Chris hezký a úspěšný muž s kariérou losangeleského hudebního producenta a pověstí sukničkáře. Krátce před Vánoci mu šéf přikáže vzít popovou zpěvačku Samanthu Jamesovou do Paříže, aby podepsala smlouvu s jejich společností. Chris to přijme, ale neochotně, protože dříve něco se sebestřednou Samanthou měl. Během letu do Paříže, Samantha způsobí požár na svém osobním letadle. Kvůli tomu musí nouzově přistát v New Jersey, nedaleko od Chrisova rodného města. Chris vezme Samanthu na noc do domu své matky a musí čelit rokům ponížení na střední škole a nevyřešeným citům k Jamie.\n\nKdyž přijde do místního baru, setká se se svými starými přáteli, včetně Jamie, která pracuje jako barmanka. Chris se chce zbavit myšlenek na svou dávnou lásku, a tak plánuje, že se jí bude dvořit a svede ji. Objeví se ale řada problémů a Chris zjistí, že není schopen se s Jamie jen tak mít sex. Chris se při jednom rande zraní při hokeji a musí být převezen na pohotovost. Jamie se tam znovu setká se zdravotníkem Dustym Dinklemanem, spolužákem a šprtem, jenž byl také do Jamie zamilovaný.\n\nMezitím Chris nechá svého mladšího bratra Mikea dohlížet na Samanthu. Samantha ale začne žárlit, že ji Chris nechal kvůli Jamie. Věří totiž, že má s Chrisem vztah. V záchvatu vzteku Samantha zničí vánoční výzdobu Chrisovy rodiny. Když se Chris vrátí domů, navštíví ho Jamie. Chris ale stále není schopen udělat další krok ve svém plánu, a tak spolu pouze spí v jedné posteli.\n\nDruhý den Chris potká Dustyho s dívkou a Dusty mu prozradí, že se chce s Jamie jen vyspat a pak ji odhodit. Chris se snaží Jamie varovat během dětského vánočního průvodu, ale místo toho zaútočí na Dustyho a hru tak zničí. Jamie od něj nechce nic slyšet. Když se Chris vrátí do Los Angeles, zjistí, že Jamie je pro něj ta pravá. Vrátí se proto do New Jersey a jde do Jamiina domu, vyzná jí svou lásku a políbí ji.\n\n"}
{"id": "590981", "url": "https://cs.wikipedia.org/wiki?curid=590981", "title": "Al-Sinajna", "text": "Al-Sinajna\n\nAl-Sinajna je správní jednotka (takzvaný vilájet) v severním Ománu, konkrétně v guvernorátu al-Burajmi. Vilájetem se stala díky Královskému dekretu číslo 108 sultána Kábúse roku 2006. Je známa pro závody velbloudů. Zdejší obyvatelé se živí tkaním.\n"}
{"id": "590982", "url": "https://cs.wikipedia.org/wiki?curid=590982", "title": "Velká cena Francie silničních motocyklů", "text": "Velká cena Francie silničních motocyklů\n\nGrand Prix Francie silničních motocyklů je motocyklový závod, který je součástí Prix silničních motocyklů závodní sezóny.\n\nRůžové pozadí ukazuje událost, která nebyla součástí Prix silničních motocyklů Racing Championship.\n"}
{"id": "590984", "url": "https://cs.wikipedia.org/wiki?curid=590984", "title": "Alois Hynek (nakladatelství)", "text": "Alois Hynek (nakladatelství)\n\nAlois Hynek bylo pražské nakladatelství pojmenované po svém zakladateli.\n\nZakladatel nakladatelství Alois Hynek po vyučení u kupce Zlatohlávka nastoupil k pražskému německému knihkupci Bensingerovi. Brzy se osamostatnil, roku 1869 převzal Zlatohlávkův obchod na Betlémském náměstí č.8. Poté založil zcela nové nakladatelství a knihkupectví v v domě U černého orla v Celetné ulici 11 a dal mu své jméno. Podnik tam zůstal až do roku 1949. Zprvu pracoval kolportážním způsobem s prodejními agenty po celé zemi. Časem se rozšířil o antikvariát, knihařství, prodej hudebnin, velkoobchod papírem a první český obchod s malířskými potřebami. Spolupracoval například se Zikmundem Reachem, P. J. Šulcem, T. Ventou, s redaktory A. C. Norem, Emanuelem Lešehradem, A. Mojžíšem nebo E. Zünglem.\n\nNakladatelství zpočátku vydávalo anonymní laciné romány, hororové příběhy (například \"Sňatek s mrtvolou aneb Šibal nad šibala\") nebo loupežnické příběhy (\"Loupežníci v českých lesích\"). Postupně však publikovalo i díla dnes již klasických autorů beletrie (H. de Balzac, B. Björnson, Ch. Dickens, L. N. Tolstoj, I.S. Turgeněv, A. Dumas ml., H. Sienkiewicz, Ch. Dickens, N.V. Gogol, K. May aj.), detektivky, humor a dětskou literaturu. Vydávalo také vlastní kalendáře a časopisy.\n\nPo smrti Aloise Hynka vedl firmu jednak bratranec Arnošt Hynek (1878-1855). Dědic podniku, Aloisův syn Gustav podlehl plicní chorobě. Až do roku 1949, kdy byl podnik znárodněn, ho vedl Aloisův bratr Kristián Hynek.\n\nKnihy byly tématicky i zájmově řazeny do dvou desítek edic. Výběr:\n\n\n\n"}
{"id": "590985", "url": "https://cs.wikipedia.org/wiki?curid=590985", "title": "Jiljov", "text": "Jiljov\n\nJiljov je romantická zřícenina letohrádku, jejíž zbytky stojí jeden kilometr východně od městysu Holany v jihozápadní části okresu Česká Lípa. Postavena byla v první polovině devatenáctého století jako součást krajinných úprav v okolí zahrádeckého zámku. Od roku 1965 je chráněna jako kulturní památka.\n\nLokalita bývá označována jako tvrz. S panským sídlem ji spojil August Sedláček. Podle rozboru písemných pramenů a výsledků archeologického výzkumu z roku 1970 však zdejší úpravy reliéfu proběhly až v devatenáctém století. Jejich iniciátorem byl po roce 1820 Vincenc Karel Kounic, kterému patřil zámek v Zahrádkách.\n\nMísto s romanticky upravenou skálou má oválný půdorys. Oblopuje je příkop široký 15–32 metrů. Na okraji ostrůvku vymezeném příkopem bylo archeologickým výzkumem odkryto zdivo z pískovcových kamenů spojovaných hlínou, které mělo charakter opěrné zdi.\n\nNa místo vede odbočka z modře značené turistické trasy z Holan do Zahrádek.\n"}
{"id": "590986", "url": "https://cs.wikipedia.org/wiki?curid=590986", "title": "Viktorie Hesensko-Darmstadtská", "text": "Viktorie Hesensko-Darmstadtská\n\nViktorie Hesensko-Darmstadtská (německy \"Viktoria Alberta Elisabeth Mathilde Marie von Hessen-Darmstadt\") (5. dubna 1863, Windsor – 24. září 1950, Londýn) byla hesenská princezna.\n\nViktorie byla prvním ze sedmi dětí předposledního hesenského velkovévody Ludvíka IV. a jeho manželky Alice Sasko Koburské, původem britské princezny. Narodila se na Velikonoční pondělí ve Windsoru za asistence své babičky, královny Viktorie. V náručí královny byla jako luteránka 27. dubna 1863 i pokřtěna. Do tří let žila v Německu, v Bessungen, potom rodina přesídlila do Nového paláce v Darmstadtu, kde sdílela ložnici se svou mladší sestrou Alžbětou, dokud obě nedospěly. Stejně jako její sourozenci se jí dostalo vzdělání na vysoké úrovni; byla dychtivou studentkou.\n\nV době pruské invaze do Hesenska, v červnu roku 1866, byly Viktorie a její sestra Alžběta poslány ke své babičce Viktorii do Anglie, dokud válečné události neskončily (zabráním Hesenska-Kaselska a částí Hesenska-Darmstadtska Pruskem). Za prusko-francouzské války byly na pozemcích paláce zřízeny vojenské špitály a Viktorie pomáhala své matce v kuchyni připravovat pro vojáky polévku.\n\nViktorie se často setkávala při rodinných setkáních s bratrancem svého otce, princem Ludvíkem Alexandrem Battenbergem, členem morganatické větve královské hesenské rodiny. Ludvík přijal britskou státní příslušnost a sloužil jako důstojník Britského královského námořnictva. V zimě roku 1882 se opět setkali v Darmstadtu, kde se v létě příštího roku zasnoubili. Po krátkém odkladu, způsobeném úmrtím syna královny Viktorie Leopolda, vévody z Albany, uzavřel pár 30. dubna roku 1884 v Darmstadtu sňatek.\n\nViktoriin otec se sňatkem nesouhlasil: podle jeho mínění Ludvík měl málo peněz a připravil by ho o společnost jeho dcery, neboť by žili v zahraničí; Viktorie si však dokázala prosadit svou. Viktorie a Ludvík většinu svého života žili v různých částech Evropy, v místech Ludvíkova působení. Rodina byla považována za liberální, otevřenou, praktickou a měla tu nejlepší pověst. V roce 1917 se manželé pod tlakem protiněmeckých nálad za první světové války vzdali svých německých titulů a změnili podobu rodového jména z německého \"Battenberg\" na anglickou podobu \"Mountbatten\". Z manželství vzešly čtyři děti:\n\nViktorie byla vnučka britské královny Viktorie. Jejími mladšími sestrami byly ruská carevna Alexandra Fjodorovna a ruská velkokněžna Jelizaveta Fjodorovna; obě byly v roce 1918 zavražděny bolševiky. Její dcera Alice je matkou Filipa Mountbattena, manžela britské královny Alžběty II.\n\nZemřela 24. září roku 1950 v Kensingtonském paláci v Londýně. Pochována byla v kostele sv. Mildred ve Whippinghamu na ostrově Wight.\n\n\n"}
{"id": "590987", "url": "https://cs.wikipedia.org/wiki?curid=590987", "title": "T-St-S 72 Chlum", "text": "T-St-S 72 Chlum\n\nSrub T-St-S 72 byl projektován a částečně vybudován jako tvrzový pěchotní srub těžkého opevnění na Trutnovsku dělostřelecké tvrze Stachelberg. Srub byl vybudován jako součást tvrzového opevnění Československa před 2. světovou válkou proti Německu.\n\nÚčelem srubu bylo poskytnout palebnou ochranu v obranné linii tvrze, přibližně jižním směrem ke srubu T-St-S 71 do prostoru pevnosti a hlavními zbraněmi pod betonem palebně pokrývat prostor protitankových překážek v tomto směru. Pro krytí celého okolí pak těžkým kulometným dvojčetem v otočné kopuli.\n\nSrub je umístěn na terénním zlomu východního svahu kóty 632 m téměř uprostřed tvrze jako předsunutý obranný prvek. Jako tvrzový srub byl umístěn za protitankovými překážkami ze směru očekávaného postupu nepřítele a obvodovými, protipěchotními překážkami. Umístění ve svahu směrem k předpokládanému postupu nepřítele a plánované osazení pozorovací kopule pro vedení dělostřelecké palby ze srubu T-St-S 77 si vyžádalo uzpůsobit projekt srubu jako třípodlažní, a to z důvodu zamezení podstřelení.\n\nSrub měl být pod betonem vyzbrojen v jižním palebném vějíři protitankovým kanónem vz. 36 ráže 4,7cm se spřaženým těžkým kulometem vz. 37 a samostatným těžkým kulometným dvojčetem. Pro krytí prostoru tvrze v rozsahu 360° měl být srub vybaven těžkým kulometným dvojčetem umístěným v otočné kopuli . Bezprostřední okolí srubu pak mělo být palebně zajištěno lehkým lehkým kulometem vz. 26 ve zvonu a lehkým kulometem palebně směrovaným do středu tvrze a zajišťující prostor před hlavními střílnami pod betonem.\n\nK 1. říjnu 1938 provedena pouze betonáž základové desky, výtahové a schodišťové šachty, venkovní úpravy terénu neprovedeny.\n\n\n"}
{"id": "590989", "url": "https://cs.wikipedia.org/wiki?curid=590989", "title": "Anna Farisová", "text": "Anna Farisová\n\nAnna Faris, rodným jménem Anna Kay Faris (* 29. listopadu 1976, Baltimore, Maryland, Spojené státy americké) je americká herečka známá zejména díky svým komediálním rolím. Objevila se například v sérii filmů \"Scary Movie\", dále ve filmech \"Ztraceno v překladu\" (2003), \"Domácí mazlíček\" (2008) \"Moje superbejvalka\" (2006), \"Méďa Béďa \"(2010), \"Co ty jsi za číslo?\" (2011), \"Dávám tomu rok\" (2013). Od roku 2013 hraje v seriálu \"Máma.\"\n\nNarodila se v Baltimoreu v Marylandu instruktorce speciálního vzdělávání Karen Farisové a sociologovi pracujícím na University of Washington Jacku Farisovi. Má bratra Roberta, který je také sociologem a pracuje na University of California. Vyrostla v Edmondsu ve Washingtonu. Rodičejí v její kariéře podporovali. Poprvé profesionálně vystoupila v divadle již v 9 letech. Studovala anglickou literaturu na University of Washington.\n\nPrvní významnější filmové role se dočkala v roce 1999 ve snímku \"Alej milenců\". Prorazit se jí podařilo rolí Cindy Campbellové v hororové parodii \"Scary Movie\". Přírodní blondýnka Anna Faris si kvůli této roli přebarvila vlasy na černo, aby byla více podobná Neve Campbell, jež hrála postavu ve filmu \"Vřískot\", kterou Cindy Campbellová představovala. Tuto roli si herečka ještě čtyřikrát zopakovala.\n\nDalší popularitu získala rolí Ericy v seriálu \"Přátelé\", matky, jejíž děti adoptují Chandler a Monica Bingovi v poslední řadě seriálu. Objevila se také v kritiky dobře přijatém snímku \"Ztraceno v překladu\", kde ztvárnila herečku propagující akční filmy.\n\nV roce 2005 si zahrála dvakrát ve filmu s Ryanem Reynoldsem, nejdříve v \"Hele kámo, kdo tu vaří?\" a potom v \"Miluji tě k sežrání\". Pozornost širšího publika jí přinesla role ve filmu \"Zkrocená hora\" ve stejném roce. V dalším roce se vedle Umy Thurmanové a Lukea Wilsona objevila ve sci-fi komedii \"Moje superbejvalka\".\n\nV roce 2007 se objevila ve snímku \"Domácí mazlíček\", jehož byla také výkonnou producentkou. Za tento film získala nominaci na MTV Movie Awards. Ve stejném roce se objevila jako host v seriálu \"Vincentův svět\", kde hrála sama sebe.\n\nV roce 2009 propůjčila svůj hlas hned dvěma postavám v animovaných filmech, nejdříve reportérce počasí Sam Sparksové ve snímku \"Zataženo, občas trakaře\" . Roli Jeanette Miller si zahrála ve filmech \"Alvin a Chipmunkové 2 a \" \"Alvin a Chipmunkové 3\".\n\nV roce 2011 získala roli po boku Chrise Evanse \"Co ty jsi za číslo?\". V roce 2012 si zahrála po boku Sacha Baron Cohena ve filmu \"Diktátor\". Se svým manželem Chrisem Prattem si zahrála ve filmu \"Mládeži nepřístupno.\" V roce 2013 získala roli ve filmu \"Dávám tomu rok \"a znovu si zahrála roli Sam Sparks ve filmu \"Zataženo, občas trakaře 2. \"V roce 2013 získala roli Christy v seriálu stanice CBS \"Máma.\"\n\nAnnasi v roce 2004 vzala Bena Indru, ale zažádala o rozvod v roce 2007. Na začátku roku 2007 potkala herce Chrise Pratta na natáčení filmu \"Noc je ještě mladá. \"Dvojice se zasnoubila o dva roky později. 9. července 2009 se vzali na Bali v Indonésii. Syn Jack se jim narodil v srpnu roku 2012.\n\n"}
{"id": "590992", "url": "https://cs.wikipedia.org/wiki?curid=590992", "title": "Alex Tal", "text": "Alex Tal\n\nAlex Tal (: אלכס טל; narozen 1946) je penzionovaný izraelský generál, který v letech 1992 až 1996 zastával pozici velitele Izraelského vojenského námořnictva.\n\nNarodil se v Sovětském svazu a v roce 1964 podnikl aliju do Izraele, kde vstoupil do vojenského námořnictva. Po výcviku sloužil na vůbec prvním raketovém člunu, které izraelské námořnictvo získalo. Rovněž se zúčastnil tzv. Cherbourského projektu. Během jomkipurské války se, jako kapitán jednoho z raketových člunů zúčastnil bitvy u Latakije. Po válce pokračoval ve službě v námořnictvu. Mezi pozice, které zastával patřil velitel flotily raketových člunů a vojenský attaché v Chile.\n\nV roce 1996 byl povýšen do hodnosti generálmajora (\"aluf\") a stal se velitelem izraelského námořnictva. Pod Talovým vedením byly nalezeny trosky izraelské ponorky INS \"Dakar\", která se ztratila v roce 1968 během plavby ze Spojeného království do Izraele. V roce 2000 skončilo Talovo funkční období v této funkci, a poté odešel z armády.\n\nMá vysokoškolské magisterské vzdělání v oboru ekonomie na Bar-Ilanově univerzitě a v oboru geografie na Haifské univerzitě.\n\n"}
{"id": "591004", "url": "https://cs.wikipedia.org/wiki?curid=591004", "title": "Dánské královské námořnictvo", "text": "Dánské královské námořnictvo\n\nDánské královské námořnictvo (dánsky: \"Kongelige Danske Marine\" či zkráceně \"Søværnet\") je námořní složkou ozbrojených sil Dánska. Je součástí Severoatlantické aliance. Mezi jeho hlavní úkoly patří kontrola a obrana teritoriálních vod Dánska, Grónska a Faerských ostrovů. Dále se zabývá sledováním, pátráním a záchranou v případě nouze, či se účastní mezinárodních misí.\n\nLodě používají prefix KDM (za ).\n\n\n\n\n\n\n\n\n"}
{"id": "591006", "url": "https://cs.wikipedia.org/wiki?curid=591006", "title": "Muž se železnou maskou (rozcestník)", "text": "Muž se železnou maskou (rozcestník)\n\nMuž se železnou maskou nebo Železná maska může být:\n\n\n\n"}
{"id": "591008", "url": "https://cs.wikipedia.org/wiki?curid=591008", "title": "Osborne House", "text": "Osborne House\n\nOsborne House byla letní rezidence britské královské rodiny v Cowes na ostrově Wight v Anglii.\n\nSídlo nechali vybudovat královna Viktorie a její manžel, princ Albert v letech 1845-1851 podle projektu \"Thomase Cubitta\". Inspirací pro architekta byly italské renesanční paláce.\n\nV letech 1890-1891 zde proběhly stavební úpravy, přízemí bylo zařízeno s využitím mnoha prvků pocházejících z Indie, jíž byla Viktorie císařovnou. Druhé patro bylo sídlem nejmladší královniny dcery, princezny Beatrix s rodinou. Viktorie považovala Osborne za jedno ze svých nejoblíbenějších sídel, zvláště poté, co v roce 1861 ovdověla. Trávila zde každé Vánoce a také zde 22. ledna roku 1901 zemřela.\n\nViktoriin nástupce, král Eduard VII., považoval objekt za příliš vzdálený od Londýna, příliš drahý na provoz a nepotřebný, sám ostatně raději odpočíval v Sandringham House; daroval tedy zámek národu.\n\nPrakticky to znamenalo, že původní apartmány královniny byly ponechány v původním stavu a učiněno z nich svého druhu její soukromé muzeum, kam měli vstup pouze členové královské rodiny. Zbylou část objektu převzala armáda. V letech 1903-1921 zde byla škola důstojníků vojenského námořnictva a v období první světové války i středisko rekonvalescence pro raněné důstojníky. Posléze se jedno křídlo stalo pečovatelským domem pro vysloužilé vojáky a zbytek byl přeměněn na muzeum, nyní již přístupné široké veřejnosti, které koncem 90. let 20. století bylo rozšířeno na celý objekt - přístupny jsou jak jeho budova, tak zahrady; nynější královská rodina obvykle využívá k letnímu pobytu zámek v Balmoralu ve Skotsku.\n\nSídlo dnes náleží \"English Heritage\", je celé zařízeno nejcennějšími anglickými památkami v majetku Ministerstva kultury. Veřejnosti je přístupné po většinu roku.\n\n"}
{"id": "591012", "url": "https://cs.wikipedia.org/wiki?curid=591012", "title": "Seznam nejvyšších budov v Seattlu", "text": "Seznam nejvyšších budov v Seattlu\n\nSeznam 20 nejvyšších dokončených budov v Seattlu (Washington, USA). Platný v roce 2010.\n\n"}
{"id": "591018", "url": "https://cs.wikipedia.org/wiki?curid=591018", "title": "Nekecej!", "text": "Nekecej!\n\nNekecej! (někdy označované jen Nekecej) je původní pořad internetové televize Stream.cz. Vysílat se začal 12. listopadu 2007. Moderátory pořadu jsou po celou dobu jeho trvání Tomáš Novotný a Tomáš Zástěra.\n\nBěhem natáčení pořadu jsou jeho moderátory skupině respondentů pokládány otázky a jejich odpovědi na tyto otázky jsou natočeny. Během vysílání se divákům na obrazovce vždy zobrazí otázka, na kterou se tazatelé během natáčení ptali, a po chvíli se objeví též odpověď na tuto otázku. Následně se promítají odpovědi respondentů na danou otázku.\n\nNa Fajn Radiu je každý všední den od 15 do 18 hodin vysílán pořad \"Nekecej OnAir\". Ten navazuje na zmíněný pořad internetové televize Stream.cz a i jeho moderátory jsou Tomášové Novotný a Zástěra. Pořad je vysílán od 1. září 2009.\n\n\n"}
{"id": "591021", "url": "https://cs.wikipedia.org/wiki?curid=591021", "title": "T-St-S 74 U silnice", "text": "T-St-S 74 U silnice\n\nSrub T-St-S 74 byl projektován a částečně vybudován jako tvrzový pěchotní srub těžkého opevnění na Trutnovsku dělostřelecké tvrze Stachelberg. Srub byl vybudován jako součást tvrzového opevnění Československa před 2. světovou válkou proti Německu.\n\nÚčelem tohoto srubu bylo přehradit očekávaný postup nepřítele po silnici od Žacléře směrem na Trutnov v součinnosti s palbou ze samostatného pěchotního srubu T-S 81a. Tomuto odpovídal i levostranný projekt srubu se soustředěnou palebnou silou směrem k silnici.\n\nSrub byl umístěn na samém okraji levého křídla tvrze Stachelberg, ve výšce 643 m n. m., s hlavními palebnými vějíři směrovanými k silnici. Tyto vějíře byly vzájemně odkloněny cca o 10° pro zvýšení celkového úhlu palby, ale i z důvodu samotného krytí krajní střílny, která by jinak vyčnívala z obranné clony bočního křídla směrem k silnici.\n\nSrub měl být pod betonem vyzbrojen ve směru k silnici dvojicí protitankových kanónů vz. 36 ráže 4,7cm se spřaženými těžkými kulomety vz. 37. Pro krytí obranné linie tvrze pak samostatným těžkým kulometným dvojčetem umístěným v kopuli, palebně směřovaným ke srubu T-St-S 73. Lehkým kulometem vz. 26 pod betonem směrovaným k T-St-S 77 kryjícím prostor před střílnami a dvojicí lehkých kulometů ve dvou zvonech pro krytí prostoru kolem srubu.\n\nK 1. říjnu 1938 provedena pouze betonáž základové desky, výtahové a schodišťové šachty, venkovní úpravy terénu neprovedeny.\n\n\n"}
{"id": "591022", "url": "https://cs.wikipedia.org/wiki?curid=591022", "title": "Jedidja Ja'ari", "text": "Jedidja Ja'ari\n\nJedidja (Didi) Ja'ari (: ידידיה (דידי) יערי, * 30. června 1947) je izraelský generál, který v letech 2000 až 2004 zastával pozici velitele Izraelského vojenského námořnictva. V roce 2003 mu bylo ve Spojených státech uděleno vyznamenání Legie za zásluhy.\n\nNarodil se v kibucu Merchavija v severním Izraeli. Jeho dědou byl někdejší vůdce levicové strany Mapam, Me'ir Ja'ari. V roce 1965 nastoupil povinnou vojenskou službu u Izraelských obranných sil a rozhodl se pro působení u námořnictva, kde se stal členem elitních jednotek Šajetet 13. V červenci 1969 byl jako příslušník těchto jednotek těžce raněn a prohlášen za mrtvého během operace Bulmuch 6. Jednalo se o společný útok se Sajeret Matkal na opevněný Zelený ostrov v Suezském zálivu. Po zotavování, které trvalo téměř 8 měsíců nakrátko odešel z armády.\n\nPo odchodu z aktivní vojenské služby pracoval Ja'ari tři roky jako pomocný kameraman v Herzlijských studiích a krátkou dobu jako bezpečnostní pracovník u aerolinek El Al. Během jomkipurské války se opět do armády vrátil a zúčastnil se operací, s cílem potopit egyptské nebo syrské lodě. Po válce se rozhodl vrátit do armády na trvalo a zúčastnil se námořního důstojnického kurzu. V roce 1975 velel operaci, jejímž cílem bylo zneškodnit teroristické cíle v libanonském městě Týros. V roce 1980 byl jmenován zástupcem velitele Šajetet 13. Velel některým operacím během první libanonské války v roce 1982. V listopadu byl 1983 povýšen do hodnosti plukovníka a jmenován velitelem Šajetet 13.\n\nV roce 1986 skončil ve funkci velitele Šajetet 13 a postupoval ve velící hierarchii námořnictva. V roce 1990 byl jmenován do čela námořní rozvědky. V roce 1997 byl jmenován zástupcem velitele námořnictva. V roce 2000 byl povýšen do hodnosti generálmajora a jmenován velitelem izraelského námořnictva. Za jeho působení v této pozici, obsadily jednotky Šajetet 13 loď Karin A plující Rudým mořem, která převážela na 50 tun zbraní a výbušnin. V roce 2004 vypršelo jeho funkční období, načež odešel z armády. Krátce po svém odchodu byl jmenován generálním ředitelem izraelské zbrojovky Rafael Advanced Defense Systems.\n\nMá vysokoškolské bakalářské vzdělání v oboru dějiny Blízkého východu, který vystudoval na Haifské univerzitě a magisterské v oboru veřejná správa, jenž vystudoval na Harvard University. Žije v kibucu Merchavija a má tři děti.\n\n"}
{"id": "591027", "url": "https://cs.wikipedia.org/wiki?curid=591027", "title": "Two Union Square", "text": "Two Union Square\n\nTwo Union Square je kancelářský mrakodrap v Seattlu. Má 56 podlaží a výšku 226 metrů, je tak 3. nejvyšší mrakodrap ve městě. Výstavba probíhala v leteceh 1987 - 1989. Za designem budovy stojí firma NBBJ Group. Místní jej přezdívají Zippo Building a je podle nich nejhezčí a nejznámější mrakodrap města.\n\n"}
{"id": "591029", "url": "https://cs.wikipedia.org/wiki?curid=591029", "title": "Vuelta a España 2010", "text": "Vuelta a España 2010\n\nVuelta a España 2010, v pořadí 65. ročník cyklistického etapového závodu, proběhl mezi 28. srpnem a 19. září 2010. Odstartoval úvodní časovkou v Seville a skončil tradičně v Madridu.\n\n"}
{"id": "591030", "url": "https://cs.wikipedia.org/wiki?curid=591030", "title": "1201 Third Avenue", "text": "1201 Third Avenue\n\n1201 Third Avenue je mrakodrap v Seattlu. Má 55 podlaží a výšku 235 metrů, je tak druhým nejvyšším mrakodrapem ve městě. Výstavba probíhala v letech 1986–1988 a za architektonickým návrhem budovy stojí firma \"Kohn Pedersen Fox Associates\". Velkorozměrná budova disponuje 103 572 m převážně kancelářských ploch. V budově měla sídlo již zkrachovalá Washington Mutual Bank, a proto se budově někdy říká \"Washington Mutual Tower\".\n\n"}
{"id": "591036", "url": "https://cs.wikipedia.org/wiki?curid=591036", "title": "T-St-S 79", "text": "T-St-S 79\n\nSrub T-St-S 79 byl projektován jako tvrzová minometná věž těžkého opevnění na Trutnovsku umístěna ve středu tvrze Stachelberg. Srub měl být vybudován jako součást tvrzového opevnění Československa před 2. světovou válkou.\n\nVýznam srubu měl být pro vykrytí hluchých palebných prostorů vně i uvnitř tvrze celém rozsahu 360° (úhlových stupňů). Hlavní předpoklad vedení palby směřoval na odvrácené severní svahy Stachelbergu a úžlabin mezi Žacléřem, Lamperticemi, Křenovem a Prkenným Dolem.\n\nSrub byl projekčně umístěn do středu tvrze, za vrchol hřebenu ve směru postupu nepřítele. Obvod srubu měl být pasivně zajištěn protipěchotními překážkami. Mimo věže pro minomety a zvonu pro lehký kulomet neměl jiné střílny a byl zcela zapuštěn do země. Palebné zajištění srubu bylo ponecháno na sousedních srubech T-St-S 78 a T-St-S 72.\n\nHlavní výzbroj měly tvořit dva minomety ráže 12 cm B12 místo původně plánovaných 9 cm minometů vz. 38. Dostřel minometů byl projektován v rozsahu 250 – 7.500 m a v horizontálním rozsahu 360°. Palba měla být řízena z okolních dělostřeleckých pozorovatelen. Protože objekt byl projekčně situován na odvrácenou stranu hřebenu od nepřítele, neměl nouzový výlez ani nevystupoval na povrch, bylo okolí srubu zajištěnou pouze lehkým kulometem vz. 26 ve zvonu.\n\nK 1. říjnu 1938 nebyla zahájena (nebyl ani projekčně dořešen).\n\n\n"}
{"id": "591039", "url": "https://cs.wikipedia.org/wiki?curid=591039", "title": "Hřebečovský hřbet", "text": "Hřebečovský hřbet\n\nHřebečovský hřbet (též \"Hřebečský hřbet\", německy \"Schönhengster Rücken\") je geomorfologický okrsek ve východní části Českotřebovské vrchoviny, ležící v okresech Ústí nad Orlicí a Svitavy v Pardubickém kraji a v okrese Blansko v Jihomoravském kraji.\n\nHřbet, dlouhý asi 55 km (nejvýraznější část 25 km) a široký max. asi 6 km, se táhne ze severu na jih a je v příčném profilu výrazně asymetrický – na západě pozvolný a na východě příkrý, celkově se dá charakterizovat jako jedna dlouhá tzv. kuesta. Hřbet je označován za dokonalou, tedy nejlepší, ukázku kuesty na území České republiky. Výška hřbetu je skoro v celé jeho délce kolem 600 m n. m.\n\nÚzemí okrsku se nachází zhruba mezi sídly Potštejn (na severu), Ústí nad Orlicí (na severozápadě), Česká Třebová (na západě), Svitavy (na jihozápadě), Letovice (na jihu), Damníkov (na východě) a Žampach (na severovýchodě). Uvnitř okrsku leží z větších sídel obec Koclířov, částečně obce Třebovice a České Libchavy.\n\nJe to plochá vrchovina v povodí Tiché Orlice, Třebovky, Svitavy a na rozvodí Třebovky a Svitavy (na západě) a Moravské Sázavy a Třebůvky (na východě). Leží na slínovcích, spongilitech, jílovcích, prachovcích a pískovcích spodního a středního turonu, s horninami letovického krystalinika. Je zde silně rozčleněný\nerozně denudační povrch v oblasti asymetrické litické antiklinály s pásmem nejvyšších elevací na SV–V, charakterizovaný řadou kuest (s čely na SV–V). Je proťatý hluboce zaříznutými antecedentními údolími Libchavského potoka, Tiché Orlice a sedlem Třebovická brána. Hřbet je převážně zalesněný smrkem, místy s příměsí jedle, ojediněle jsou bukové porosty. Jsou zde chráněná území PR Třebovské stěny, PR Rohová, PP Pod Skálou, PP Babolský háj. \n\nOkrsek Hřebečovský hřbet (dle značení Jaromíra Demka VIC–3A–1) geomorfologicky náleží do celku Svitavská pahorkatina a podcelku Českotřebovská vrchovina.\n\nPodle alternativního členění Balatky a Kalvody se Hřebečovský hřbet dále člení na podokrsky (směrem ze severu na jih): Hlavenský hřbet, Lanšperský hřbet, Třebovická brána, Koclířovský hřbet a Hynčinský hřbet.\n\nHřbet sousedí s dalším okrskem Svitavské pahorkatiny, Ústeckou brázdou na západě, a s celky Podorlická pahorkatina na východě a Boskovická brázda na jihu.\n\nNejvyšším bodem Hřebečovského hřbetu je \"Roh\" (660 m n. m.).\n\nOd roku 1770 se v Hřebečovském hřbetu těžilo uhlí (mělo ale horší kvalitu než černé uhlí na Ostravsku). V 19. století se zde začal získávat lupek na výrobu dlaždic, keramiky a šamotu. Ještě v roce 1945 zde bylo v provozu 104 pecí zpracovávající vytěžený jíl. Poslední šachta byla z ekonomických důvodů uzavřena 1991. \n\nPo uzavření dolů je Hřebečovský hřbet turistickým cílem. Mladějovská úzkorozchodná dráha je provozována jako muzeum, v zimě jsou zde běžkařské tratě. Na části území byla vyhlášena přírodní rezervace Rohová. Hřbet je překonáván mj. silnicí I/35 (E442) Hradec Králové – Olomouc, která jej pod sedlem u osady Hřebeč proráží krátkým tunelem.\n\n"}
{"id": "591042", "url": "https://cs.wikipedia.org/wiki?curid=591042", "title": "Mistrovství světa v basketbalu mužů 2010", "text": "Mistrovství světa v basketbalu mužů 2010\n\n16. Mistrovství světa v basketbalu mužů v roce 2010 proběhlo od 28. srpna – 12. září v Turecku. Mistrovství se zúčastnilo 24 týmů, které se utkali ve čtyřech základních skupinách po šesti týmech. Z každé skupiny postoupily čtyři nejlepší týmy do vyřazovacích bojů o medaile. Týmy na pátém a šestém místě byly vyřazeny. Mistrem světa se stal tým USA.\n\n Angola - Srbsko 44:94 (9:25, 9:18, 14:34, 12:17) \n\n28. srpna 2010 (16:30) - Kayseri (Kayseri Arena)\nRozhodčí: Juan Carlos Arteaga (SPA), Qiáo Lóngshēng (CHI), Marcos Fornies Benito (BRA).\n\nAngola: Cipriano (10), Morais (8), Almeida (-), Mingas (4), Gomes (5); Fortes (-), Bonifácio (2), Paulo (2), Jerônimo (2), M’Bunga (7), Ambrósio (3), Lutonda (1)\n\nSrbsko: Marković (7), Rašić (22), Bjelica (9), Veličković (8), Perović (9); Tepić (7), Paunić (5), Savanović (13), Kešelj (3), Mačvan (11)\n\n28. srpna 2010 (19:00) - Kayseri (Kayseri Arena)\nRozhodčí: José Aníbal Carrión (PUR), Murat Biricik (TUR), Samir Abaakil (MOR).\n\nAustrálie: Mills (10), Gibson (2), Ingles (3), Andersen (22), Nielsen (9); Martin (-), Novýley (4), Marković (-), Worthington (3), Marić (23)\n\nJordánsko: Daghlas (7), Wright (16), Soobzokov (5), Abbas (20), Dais (11); Al-Najjar (-), Al-Awadi (9), Al-Sous (-), Zaghab (2), Al-Khas (5)\n\n28. srpna 2010 (21:30) - Kayseri (Kayseri Arena)\nRozhodčí: Bill Kennedy (USA), Eddie Viator (FRA), Oļegs Latiševs (LAT).\n\nNěmecko: Hamann (6), Greene (20), Benzing (5), Jagla (8), Pleiß (12); Staiger (-), Ohlbrecht (6), Schaffartzik (8), Günther (-), McNaughton (-), Harris (6), Schwethelm (3)\n\nArgentina: Prigioni (4), Delfino (27), Jasen (-), Scola (20), Oberto (11); Cequeira (1), L. Gutiérrez (6), J. Gutiérrez (2), Quinteros (5), Kammerichs (2)\n\n29. srpna 2010 (16:30) - Kayseri (Kayseri Arena)\nRozhodčí: Bill Kennedy (USA), Eddie Viator (FRA), Oļegs Latiševs (LAT).\n\nJordánsko: Daghlas (8), Wright (18), Soobzokov (3), Abbas (14), Dais (9); Al-Najjar (-), Al-Awadi (7), Hamdan (-), Al-Sous (-), Zaghab (-), Al-Khas (6)\n\nAngola: Lutonda (16), Cipriano (4), Morais (14), Mingas (8), Gomes (13); Bonifácio (2), Paulo (3), Jerônimo (-), Ambrósio (8), Almeida (11)\n\n29. srpna 2010 (19:00) - Kayseri (Kayseri Arena)\nRozhodčí: José Aníbal Carrión (PUR), Marcos Fornies Benito (BRA), Samir Abaakil (MOR).\n\nSrbsko: Marković (3), Rašić (15), Bjelica (2), Veličković (11), Perović (20); Tepić (14), Paunić (-), Savanović (-), Kešelj (7), Mačvan (9)\n\nNěmecko: Hamann (10), Greene (15), Benzing (2), Jagla (22), Pleiß (2); Schaffartzik (14), Ohlbrecht (-), McNaughton (12), Harris (4), Schwethelm (1)\n\n29. srpna 2010 (21:30) - Kayseri (Kayseri Arena)\nRozhodčí: Juan Carlos Arteaga (SPA), Guerrino Cerebuch (ITA), Qiáo Lóngshēng (CHI).\n\nArgentina: Prigioni (9), Delfino (7), Jasen (4), Scola (31), L. Gutiérrez (17); González (2), J. Gutiérrez (-), Cequeira (2), Quinteros (-), Kammerichs (2)\n\nAustrálie: Mills (21), Gibson (7), Ingles (22), Andersen (7), Nielsen (10); Martin (-), Novýley (5), Barlow (-), Worthington (-), Baynes (-), Marić (-)\n\n30. srpna 2010 (16:30) - Kayseri (Kayseri Arena)\nRozhodčí: Guerrino Cerebuch (ITA), Eddie Viator (FRA), Qiáo Lóngshēng (CHI).\n\nJordánsko: Daghlas (19), Wright (5), Abbas (15), Dais (6), Al-Khas (5); Al-Najjar (-), Al-Awadi (8), Soobzokov (9), Zaghab (2)\n\nSrbsko: Teodosić (7), Tepić (7), Bjelica (12), Savanović (21), Perović (20); Rašić (6), Paunić (5), Marković (1), Kešelj (21), Veličković (8), Mačvan (4)\n\n30. srpna 2010 (19:00) - Kayseri (Kayseri Arena)\n\nRozhodčí: Bill Kennedy (USA), Juan Carlos Arteaga (SPA), Murat Biricik (TUR).\n\nAustrálie: Mills (16), Gibson (3), Ingles (10), Andersen (8), Nielsen (6); Martin (3), Novýley (6), Barlow (8), Worthington (3), Baynes (-), Marić (15)\n\nNěmecko: Hamann (-), Greene (-), Benzing (11), Jagla (2), Pleiß (2); Staiger (5), Schaffartzik (7), Günther (-), Ohlbrecht (10), McNaughton (3), Harris (-), Schwethelm (3)\n\n30. srpna 2010 (21:30) - Kayseri (Kayseri Arena)\nRozhodčí: José Aníbal Carrión (PUR), Samir Abaakil (MOR), Marcos Fornies Benito (BRA).\n\nAngola: Lutonda (9), Cipriano (15), Morais (11), Mingas (4), Gomes (16); Fortes (-), Bonifácio (1), Paulo (-), Jerônimo (2), M’Bunga (4), Ambrósio (5), Almeida (3)\n\nArgentina: Prigioni (-), Delfino (22), Jasen (5), Scola (32), González (4); J. Gutiérrez (9), Cequeira (6), Quinteros (7), L. Gutiérrez (6), Mata (-)\n\n1. září 2010 (16:30) - Kayseri (Kayseri Arena)\nRozhodčí: José Aníbal Carrión (PUR), Bill Kennedy (USA), Eddie Viator (FRA).\n\nSrbsko: Teodosić (19), Bjelica (7), Tepić (-), Veličković (18), Perović (2); Rašić (8), Marković (5), Savanović (10), Kešelj (11), Krstić (14), Mačvan (-)\n\nAustrálie: Mills (12), Gibson (8), Ingles (6), Andersen (7), Nielsen (10); Martin (-), Novýley (13), Barlow (4), Worthington (9), Marić (10)\n\n1. září 2010 (19:00) - Kayseri (Kayseri Arena)\nRozhodčí: Guerrino Cerebuch (ITA), Juan Carlos Arteaga (SPA), Samir Abaakil (MOR).\n\nNěmecko: Hamann (7), Greene (1), Harris (-), Jagla (23), Pleiß (2); Staiger (8), Schaffartzik (18), Ohlbrecht (17), McNaughton (-), Schwethelm (12), Benzing (-)\n\nAngola: Lutonda (13), Cipriano (30), Morais (8), Mingas (10), Gomes (16); Bonifácio (-), Paulo (-), Ambrósio (9), Almeida (6)\n\n1. září 2010 (21:30) - Kayseri (Kayseri Arena)\nRozhodčí: Murat Biricik (TUR), Marcos Fornies Benito (BRA), Oļegs Latiševs (LAT).\n\nArgentina: Prigioni (6), Delfino (18), Jasen (-), Scola (30), González (6); J. Gutiérrez (4), Cequeira (4), Quinteros (11), L. Gutiérrez (9), Kammerichs (-)\n\nJordánsko: Daghlas (8), Wright (22), Soobzokov (2), Abbas (17), Dais (20); Al-Awadi (10), Al-Sous (-), Zaghab (-), Al-Khas (-)\n\n2. září 2010 (16:30) - Kayseri (Kayseri Arena)\nRozhodčí: Marcos Fornies Benito (BRA), Oļegs Latiševs (LAT), Samir Abaakil (MOR).\n\nAngola: Lutonda (9), Morais (6), Jerônimo (9), Mingas (2), Gomes (8); Fortes (2), Bonifácio (-), Paulo (7), M’Bunga (7), Ambrósio (5), Almeida (-)\n\nAustrálie: Mills (11), Gibson (6), Ingles (8), Nielsen (9), Marić (6); Martin (6), Novýley (8), Marković (2), Barlow (8), Worthington (8), Baynes (4)\n\n2. září 2010 (19:00) - Kayseri (Kayseri Arena)\nRozhodčí: Bill Kennedy (USA), Juan Carlos Arteaga (SPA), Murat Biricik (TUR).\n\nArgentina: Prigioni (13), Delfino (13), Jasen (8), Scola (32), González (-); J. Gutiérrez (-), Cequeira (2), Quinteros (10), L. Gutiérrez (4), Kammerichs (-)\n\nSrbsko: Teodosić (16), Rašić (10), Bjelica (-), Veličković (7), Perović (2); Tepić (-), Paunić (-), Marković (6), Savanović (19), Kešelj (6), Krstić (18)\n\n2. září 2010 (21:30) - Kayseri (Kayseri Arena)\nRozhodčí: Guerrino Cerebuch (ITA), Qiáo Lóngshēng (CHI), Eddie Viator (FRA).\n\nJordánsko: Daghlas (22), Wright (14), Al-Awadi (-), Abbas (10), Dais (-); Al-Najjar (-), Hamdan (-), Soobzokov (12), Al-Sous (-), Zaghab (-), Al-Khas (12), Shaher (3)\n\nNěmecko: Hamann (4), Greene (-), Benzing (5), Jagla (14), Pleiß (23); Staiger (16), Schaffartzik (-), Günther (-), Ohlbrecht (7), McNaughton (12), Harris (7), Schwethelm (3)\n\n Tunisko - Slovinsko 56:80 (14:22, 14:17, 12:24, 16:17) \n\n28. srpna 2010 (16:00) - Istanbul (Abdi İpekçi Arena)\nRozhodčí: Romualdas Brazauskas (LIT), José Hernán Melgarejo (COL), Stephen Seibel (CAN).\n\nTunisko: Kechrid (9), Rzig (-), Dhifallah (2), Slimane (11), Mejri (9); Laghnej (-), Kenioua (-), Hadidane (8), Maoua (5), Ghyaza (4), Ben Romdhane (4), Braa (4)\n\nSlovinsko: Lakovič (5), Dragič (16), Nachbar (14), Slokar (6), Brezec (9); Rizvić (-), Bečirovič (3), Klobučar (3), Udrih (2), Jagodnik (3), Zupan (4), Vidmar (15)\n\n28. srpna 2010 (19:00) - Istanbul (Abdi İpekçi Arena)\nRozhodčí: Reynaldo Antonio Mercedes (DOM), Yuji Hirahara (JPN), Christos Christodoulou (GRE).\n\nUSA: Rose (9), Billups (12), Iguodala (5), Durant (14), Odom (6); Westbrook (10), Gay (10), Granger (9), Curry (4), Gordon (16), Love (7), Chandler (4)\n\nChorvatsko: Ukić (5), Tomas (7), Bogdanović (17), Tomić (12), Žorić (9); Kus (-), Popović (16), Stipčević (-), Planinić (-), Lončar (2), Banić (8), Andrić (2)\n\n28. srpna 2010 (21:30) - Istanbul (Abdi İpekçi Arena)\nRozhodčí: Recep Ankaralı (TUR), José Antonio Martín Bertrán (SPA), David Chambon (FRA).\n\nÍrán: Kamrani (13), Davari (4), Sahakian (10), Kazemi (9), Haddadi (16); Nabipour (-), Davoudi (6), Veisi (2), Zandi (-), Hassanzadeh (2), Kardoust (3), Davarpanah (-)\n\nBrazílie: Marcelinho Huertas (10), Alex Garcia (4), Leandrinho (13), Guilherme (17), Tiago (13); Marcelinho Machado (8), Nezinho (-), Murilo (2), Raulzinho (6), Batista (2), Marquinhos (6)\n\n29. srpna 2010 (16:30) - Istanbul (Abdi İpekçi Arena)\nRozhodčí: José Antonio Martín Bertrán (SPA), Christos Christodoulou (GRE), Stephen Seibel (CAN).\n\nSlovinsko: Lakovič (5), Dragič (7), Nachbar (13), Slokar (4), Brezec (5); Rizvić (8), Bečirovič (8), Klobučar (-), Udrih (9), Jagodnik (6), Zupan (2), Vidmar (10)\n\nUSA: Rose (7), Billups (8), Iguodala (11), Durant (22), Odom (5); Westbrook (11), Gay (16), Granger (-), Curry (3), Gordon (6), Love (10), Chandler (-)\n\n29. srpna 2010 (19:00) - Istanbul (Abdi İpekçi Arena)\nRozhodčí: Romualdas Brazauskas (LIT), Recep Ankaralı (TUR), Carlos José Júlio (ANG).\n\nChorvatsko: Ukić (13), Kus (9), Tomas (9), Banić (6), Tomić (12); Popović (-), Bogdanović (13), Lončar (7), Žorić (6)\n\nÍrán: Kamrani (7), Davari (6), Sahakian (-), Kazemi (10), Haddadi (27); Davoudi (-), Veisi (2), Zandi (-), Kardoust (2)\n\n29. srpna 2010 (21:30) - Istanbul (Abdi İpekçi Arena)\nRozhodčí: Yuji Hirahara (JPN), David Chambon (FRA), Reynaldo Antonio Mercedes (DOM).\n\nBrazílie: Marcelinho Huertas (2), Alex Garcia (10), Leandrinho (21), Guilherme (2), Tiago (16); Marcelinho Machado (13), Nezinho (2), Murilo (2), Batista (9), Marquinhos (3)\n\nTunisko: Kechrid (15), Rzig (7), Dhifallah (1), Slimane (14), Mejri (10); Kenioua (3), Hadidane (8), Maoua (2), Ghyaza (-), Braa (5)\n\n30. srpna 2010 (16:30) - Istanbul (Abdi İpekçi Arena)\nRozhodčí: Reynaldo Antonio Mercedes (DOM), Yuji Hirahara (JPN), David Chambon (FRA).\n\nSlovinsko: Dragič (14), Udrih (9), Nachbar (11), Zupan (8), Brezec (6); Slokar (15), Lakovič (15), Bečirovič (4), Vidmar (9)\n\nChorvatsko: Ukić (20), Kus (5), Tomas (17), Tomić (4), Žorić (8); Popović (17), Bogdanović (2), Planinić (-), Lončar (-), Banić (6), Andrić (5)\n\n30. srpna 2010 (19:00) - Istanbul (Abdi İpekçi Arena)\nRozhodčí: José Antonio Martín Bertrán (SPA), José Hernán Melgarejo (COL), Carlos José Júlio (ANG).\n\nTunisko: Kechrid (4), Rzig (-), Dhifallah (9), Slimane (6), Mejri (10); Laghnej (4), Kenioua (5), Hadidane (-), Maoua (7), Ben Romdhane (10), Braa (3)\n\nÍrán: Kamrani (15), Davari (8), Sahakian (4), Kazemi (14), Haddadi (23); Nabipour (-), Davoudi (2), Veisi (5), Zandi (-)\n\n30. srpna 2010 (21:30) - Istanbul (Abdi İpekçi Arena)\nRozhodčí: Romualdas Brazauskas (LIT), Christos Christodoulou (GRE), Stephen Seibel (CAN).\n\nUSA: Rose (11), Billups (15), Iguodala (3), Durant (27), Odom (8); Westbrook (2), Gay (1), Gordon (-), Love (3), Chandler (-)\n\nBrazílie: Marcelinho Huertas (8), Alex Garcia (5), Leandrinho (14), Marquinhos (16), Tiago (13); Marcelinho Machado (7), Murilo (-), Guilherme (5), Batista (-)\n\n1. září 2010 (16:30) - Istanbul (Abdi İpekçi Arena)\nRozhodčí: Romualdas Brazauskas (LIT), Stephen Seibel (CAN), Carlos José Júlio (ANG).\n\nChorvatsko: Ukić (-), Kus (-), Tomas (8), Banić (6), Tomić (15); Popović (16), Bogdanović (19), Stipčević (-), Planinić (5), Lončar (5), Andrić (10)\n\nTunisko: Kechrid (5), Rzig (6), Dhifallah (8), Slimane (4), Mejri (7); Kenioua (3), Hadidane (3), Maoua (-), Ghyaza (2), Ben Romdhane (23), Braa (3)\n\n1. září 2010 (19:00) - Istanbul (Abdi İpekçi Arena)\nRozhodčí: David Chambon (FRA), Yuji Hirahara (JPN), José Hernán Melgarejo (COL).\n\nÍrán: Kamrani (7), Davari (2), Kazemi (14), Nabipour (1), Haddadi (19); Davoudi (1), Veisi (7), Hassanzadeh (-), Kardoust (-), Davarpanah (-)\n\nUSA: Rose (11), Billups (5), Iguodala (3), Durant (12), Odom (2); Westbrook (4), Gay (9), Granger (10), Curry (4), Gordon (8), Love (13), Chandler (7)\n\n1. září 2010 (21:30) - Istanbul (Abdi İpekçi Arena)\nRozhodčí: José Antonio Martín Bertrán (SPA), Recep Ankaralı (TUR), Reynaldo Antonio Mercedes (DOM).\n\nBrazílie: Marcelinho Huertas (8), Alex Garcia (9), Leandrinho (12), Marquinhos (-), Tiago (19); Marcelinho Machado (20), Nezinho (-), Anderson (4), Guilherme (5)\n\nSlovinsko: Lakovič (20), Dragič (10), Bečirovič (6), Slokar (5), Brezec (16); Nachbar (15), Zupan (2), Vidmar (6)\n\n2. září 2010 (16:30) - Istanbul (Abdi İpekçi Arena)\n\nRozhodčí: Recep Ankaralı (TUR), Carlos José Júlio (ANG), José Hernán Melgarejo (COL).\n\nUSA: Rose (4), Billups (7), Iguodala (4), Durant (14), Odom (-); Westbrook (14), Gay (2), Granger (5), Curry (13), Gordon (21), Love (4), Chandler (4)\n\nTunisko: Kechrid (15), Rzig (9), Dhifallah (1), Slimane (9), Mejri (-); Laghnej (-), Kenioua (-), Hadidane (5), Maoua (5), Ghyaza (2), Ben Romdhane (11), Braa (-)\n\n2. září 2010 (19:00) - Istanbul (Abdi İpekçi Arena)\nRozhodčí: Yuji Hirahara (JPN), Christos Christodoulou (GRE), Reynaldo Antonio Mercedes (DOM).\n\nSlovinsko: Lakovič (4), Dragič (18), Nachbar (10), Zupan (15), Brezec (2); Rizvić (-), Bečirovič (10), Klobučar (2), Jagodnik (-), Vidmar (4)\n\nÍrán: Kamrani (5), Davari (7), Kazemi (13), Nabipour (2), Haddadi (15); Davoudi (-), Zandi (-), Hassanzadeh (2), Kardoust (9), Davarpanah (7)\n\n2. září 2010 (21:30) - Istanbul (Abdi İpekçi Arena)\nRozhodčí: Romualdas Brazauskas (LIT), Stephen Seibel (CAN), David Chambon (FRA).\n\nBrazílie: Marcelinho Huertas (7), Alex Garcia (15), Leandrinho (17), Anderson (2), Tiago (6); Marcelinho Machado (18), Nezinho (-), Murilo (7), Guilherme (12), Batista (6), Marquinhos (2)\n\nChorvatsko: Ukić (4), Tomas (9), Bogdanović (10), Tomić (2), Andrić (11); Kus (4), Popović (15), Planinić (3), Lončar (12), Banić (4)\n\n Řecko - Čína 89:81 (25:18, 22:19, 18:25, 24:19) \n\n28. srpna 2010 (16:00) - Ankara (Ankara Arena)\nRozhodčí: Pablo Alberto Estévez (ARG), Ilija Belošević (SER), Vitalis Gode (KEN).\n\nŘecko: Diamantidis (11), Spanoulis (19), Zisis (21), Tsartsaris (6), Bourousis (21); Vougioukas (-), Calathes (2), Printezis (-), Perperoglou (6), Kaimakoglou (3)\n\nČína: Liú Wěi (7), Wáng Shìpéng (13), Sūn Yuè (15), Yì Jiànlián (26), Wáng Zhìzhì (15); Dīng Jĭnhuī (2), Yú Shùlóng (3), Zhōu Péng (-)\n\n28. srpna 2010 (18:30) - Ankara (Ankara Arena)\nRozhodčí: Carl Jungebrand (FIN), Scott Butler (AUS), Cristiano Jesus Maranho (BRA).\n\nRusko: Bykov (3), Fridzon (9), Ponkrašov (10), Monja (16), Kaun (13); Vorončevič (8), Kolesnikov (-), Chvostov (-), Voronov (3), Mozgov (13)\n\nPortoriko: Barea (25), Arroyo (4), Lee (-), Peavy (7), Ramos (15); Vassallo (13), Díaz (2), Balkman (-), Santiago (-)\n\n28. srpna 2010 (21:00) - Ankara (Ankara Arena)\nRozhodčí: Saša Pukl (SVK), Fernando Rocha (POR), Marwan Egho (LEB).\n\nCôte d'Ivoire: Diabaté (5), Konaté (4), Abouo (-), Lamizana (6), Koné (7); Soumahoro (-), N’Diaye (-), Assié (4), Kalé (10), Tapé (2), Landry (9)\n\nTurecko: Kerem Tunçeri (9), Ömer Onan (18), Hidayet (6), Ersan (17), Ömer Aşık (8); Cenk (2), Sinan (8), Barış (-), Semih (6), Oğuz (4), Kerem Gönlüm (6), Ender (2)\n\n29. srpna 2010 (16:00) - Ankara (Ankara Arena)\nRozhodčí: Pablo Alberto Estévez (ARG), Cristiano Jesus Maranho (BRA), Vitalis Gode (KEN).\n\nČína: Liú Wěi (12), Wáng Shìpéng (25), Sūn Yuè (1), Yì Jiànlián (26), Wáng Zhìzhì (8); Dīng Jĭnhuī (7), Yú Shùlóng (-), Sū Wěi (-), Zhōu Péng (4)\n\nCôte d'Ivoire: Diabaté (20), Konaté (11), Landry (9), Lamizana (3), Koné (6); Abouo (8), N’Diaye (-), Assié (9), Kalé (7), Tapé (-)\n\n29. srpna 2010 (18:30) - Ankara (Ankara Arena)\nRozhodčí: Carl Jungebrand (FIN), Héctor Sánchez (VEN), Fernando Rocha (POR).\n\nPortoriko: Barea (20), Vassallo (11), Lee (9), Sánchez (13), Ramos (16); Rivera (-), Díaz (-), Huertas (6), Peavy (5), Balkman (-), Santiago (-)\n\nŘecko: Diamantidis (12), Spanoulis (28), Zisis (7), Tsartsaris (14), Vougioukas (2); Bourousis (12), Calathes (-), Printezis (3), Perperoglou (5), Kaimakoglou (-)\n\n29. srpna 2010 (21:00) - Ankara (Ankara Arena)\nRozhodčí: Saša Pukl (SLO), Ilija Belošević (SER), Scott Butler (AUS).\n\nTurecko: Kerem Tunçeri (5), Ömer Onan (3), Hidayet (14), Ersan (10), Ömer Aşık (10); Sinan (3), Semih (9), Oğuz (-), Kerem Gönlüm (2), Ender (9)\n\nRusko: Bykov (10), Ponkrašov (2), Voronov (1), Monja (13), Kaun (13); Vorončevič (5), Kolesnikov (-), Fridzon (5), Chvostov (6), Mozgov (1)\n\n31. srpna 2010 (16:00) - Ankara (Ankara Arena)\nRozhodčí: Ilija Belošević (SER), Fernando Rocha (POR), Héctor Sánchez (VEN).\n\nRusko: Bykov (5), Fridzon (9), Ponkrašov (4), Monja (6), Kaun (13); Vorončevič (8), Kolesnikov (-), Chvostov (6), Voronov (2), Mozgov (19)\n\nCôte d'Ivoire: Diabaté (10), Amagou (-), Landry (14), Lamizana (14), Koné (16); Abouo (2), Konaté (6), N’Diaye (-), Assié (4), Kalé (-), Tapé (-)\n\n31. srpna 2010 (18:30) - Ankara (Ankara Arena)\nRozhodčí: Saša Pukl (SVK), Scott Butler (AUS), Marwan Egho (LEB).\n\nPortoriko: Barea (13), Vassallo (22), Lee (13), Sánchez (-), Ramos (6); Rivera (-), Díaz (2), Huertas (5), Peavy (13), Balkman (10), Santiago (-)\n\nČína: Liú Wěi (11), Wáng Shìpéng (5), Sūn Yuè (12), Yì Jiànlián (24), Wáng Zhìzhì (17); Dīng Jĭnhuī (4), Yú Shùlóng (-), Jīn Lìpéng (-), Sū Wěi (-), Zhōu Péng (3)\n\n31. srpna 2010 (21:00) - Ankara (Ankara Arena)\nRozhodčí: Carl Jungebrand (FIN), Pablo Alberto Estévez (ARG), Cristiano Jesus Maranho (BRA).\n\nŘecko: Diamantidis (8), Spanoulis (5), Zisis (3), Tsartsaris (2), Bourousis (15); Calathes (6), Fotsis (7), Perperoglou (4), Kaimakoglou (6), Schortsianitis (9)\n\nTurecko: Kerem Tunçeri (7), Ömer Onan (6), Hidayet (8), Ersan (26), Ömer Aşık (12); Sinan (-), Semih (10), Oğuz (2), Kerem Gönlüm (-), Ender (5)\n\n1. září 2010 (16:00) - Ankara (Ankara Arena)\nRozhodčí: Carl Jungebrand (FIN), Cristiano Jesus Maranho (BRA), Héctor Sánchez (VEN).\n\nČína: Liú Wěi (5), Wáng Shìpéng (16), Sūn Yuè (19), Yì Jiànlián (14), Wáng Zhìzhì (14); Dīng Jĭnhuī (2), Yú Shùlóng (5), Jīn Lìpéng (-), Guō Àilún (2), Zhōu Péng (3)\n\nRusko: Bykov (11), Fridzon (2), Monja (17), Vorončevič (7), Kaun (16); Ponkrašov (15), Chvostov (2), Voronov (11), Mozgov (8)\n\n1. září 2010 (18:30) - Ankara (Ankara Arena)\nRozhodčí: Pablo Alberto Estévez (ARG), Marwan Egho (LEB), Vitalis Gode (KEN).\n\nCôte d'Ivoire: Diabaté (4), Konaté (2), Landry (9), Lamizana (9), Koné (5); Abouo (4), Amagou (-), N’Diaye (6), Assié (11), Kalé (8), Tapé (2)\n\nŘecko: Diamantidis (5), Spanoulis (10), Zisis (4), Tsartsaris (12), Bourousis (9); Vougioukas (4), Calathes (15), Fotsis (6), Printezis (12), Perperoglou (2), Kaimakoglou (8), Schortsianitis (10)\n\n1. září 2010 (21:00) - Ankara (Ankara Arena)\nRozhodčí: Saša Pukl (SVN), Scott Butler (AUS), Ilija Belošević (SER).\n\nTurecko: Kerem Tunçeri (4), Ömer Onan (12), Hidayet (16), Ersan (13), Ömer Aşık (4); Cenk (3), Semih (10), Oğuz (3), Kerem Gönlüm (9), Ender (5)\n\nPortoriko: Barea (7), Vassallo (19), Lee (11), Sánchez (6), Ramos (15); Rivera (2), Díaz (-), Huertas (-), Peavy (9), Balkman (6), Santiago (2)\n\n2. září 2010 (16:00) - Ankara (Ankara Arena)\nRozhodčí: Ilija Belošević (SER), Héctor Sánchez (VEN), Vitalis Gode (KEN).\n\nPortoriko: Barea (19), Vassallo (11), Lee (-), Sánchez (2), Ramos (-); Rivera (-), Díaz (2), Huertas (18), Peavy (14), Balkman (7), Santiago (6)\n\nCôte d'Ivoire: Diabaté (8), Konaté (11), Landry (10), Lamizana (17), Koné (17); Abouo (19), Assié (3), Kalé (3), Tapé (-)\n\n2. září 2010 (18:30) - Ankara (Ankara Arena)\nRozhodčí: Saša Pukl (SLO), Cristiano Jesus Maranho (BRA), Fernando Rocha (POR).\n\nŘecko: Diamantidis (8), Spanoulis (8), Zisis (11), Tsartsaris (3), Bourousis (5); Calathes (3), Printezis (4), Perperoglou (4), Kaimakoglou (7), Schortsianitis (16)\n\nRusko: Bykov (4), Fridzon (8), Monja (6), Vorončevič (10), Kaun (8); Kolesnikov (-), Zhukanenko (6), Ponkrašov (4), Chvostov (-), Voronov (9), Mozgov (18)\n\n2. září 2010 (21:00) - Ankara (Ankara Arena)\nRozhodčí: Carl Jungebrand (FIN), Pablo Alberto Estévez (ARG), Marwan Egho (LEB).\n\nTurecko: Cenk (6), Sinan (9), Hidayet (5), Ömer Aşık (17), Oğuz (20); Barış (9), Semih (18), Ender (3)\n\nČína: Yú Shùlóng (9), Guō Àilún (-), Zhōu Péng (4), Sū Wěi (4), Zhāng Zhàoxù (4); Dīng Jĭnhuī (4), Wáng Shìpéng (-), Jīn Lìpéng (-), Sūn Yuè (15)\n\n Nový Zéland - Litva 79:92 (24:25, 10:25, 27:24, 18:18) \n\n28. srpna 2010 (16:00) - Izmir (Halkapınar Sport Hall)\nRozhodčí: Anthony Jordan (USA), Srđan Dozai (CRO), Milivoje Jovčić (SER).\n\nNový Zéland: Tait (2), Penney (37), Abercrombie (7), Vukona (19), Bradshaw (3); Fitchett (-), Jones (6), Kench (-), Cameron (-), Anthony (-), Pledger (5)\n\nLitva: Kalnietis (6), Seibutis (-), Mačiulis (14), Kleiza (27), Javtokas (2); Pocius (2), Gecevičius (8), Delininkaitis (8), Jasaitis (4), Klimavičius (6), Jankūnas (15)\n\n28. srpna 2010 (18:30) - Izmir (Halkapınar Sport Hall)\nRozhodčí: Luigi Lamonica (ITA), Boris Ryzhik (UKR), Heros Avanessian (IRN).\n\nKanada: Anderson (3), Rautins (10), Bucknor (6), Brown (13), Anthony (17); Bell (-), Famutimi (4), Sacre (2), Shepherd (10), Kendall (6)\n\nLibanon: Fahed (17), Rustom (6), El-Khatib (31), Freije (12), Vroman (8); Abdelnour (7), Mahmoud (-), Kanaan (-)\n\n28. srpna 2010 (21:00) - Izmir (Halkapınar Sport Hall)\nRozhodčí: Jorge Vázquez (PUR), Michael Aylen (AUS), Juan José Fernández (ARG).\n\nFrancie: De Colo (-), Batum (14), Diaw (2), Piétrus (4), Traoré (7); Albicy (13), Koffi (11), Mahinmi (5), Jackson (-), Bokolo (-), Gélabale (16)\n\nŠpanělsko: Rubio (6), Navarro (17), Rudy (13), Reyes (9), M. Gasol (8); Raúl López (3), Claver (-), Vázquez (1), Llull (3), Mumbrú (3), Garbajosa (3)\n\n29. srpna 2010 (16:00) - Izmir (Halkapınar Sport Hall)\nRozhodčí: Luigi Lamonica (ITA), Jakub Zamojski (POL), Juan José Fernández (ARG).\n\nLitva: Kalnietis (7), Gecevičius (-), Mačiulis (8), Kleiza (18), Klimavičius (7); Seibutis (2), Pocius (11), Delininkaitis (11), Jasaitis (2), Jankūnas (4), Javtokas (-)\n\nKanada: Anderson (15), Rautins (7), Doornekamp (3), Kendall (9), Anthony (12); Bell (1), Bucknor (5), Brown (11), Sacre (-), Shepherd (5)\n\n29. srpna 2010 (18:30) - Izmir (Halkapınar Sport Hall)\nRozhodčí: Anthony Jordánsko (USA), Milivoje Jovčić (SER), Michael Aylen (AUS).\n\nLibanon: Fahed (4), Rustom (4), El-Khatib (12), Freije (11), Vroman (19); Abdelnour (2), Mahmoud (2), Estephane (-), Kanaan (-), Akl (-), Rida (5)\n\nFrancie: De Colo (14), Batum (7), Diaw (2), Piétrus (-), Traoré (6); Albicy (-), Causeur (-), Koffi (17), Mahinmi (14), Jackson (5), Bokolo (3), Gélabale (18)\n\n29. srpna 2010 (21:00) - Izmir (Halkapınar Sport Hall)\nRozhodčí: Jorge Vázquez (PUR), Boris Ryzhik (UKR), Heros Avanessian (IRN).\n\nŠpanělsko: Rubio (8), Navarro (18), Rudy (12), Garbajosa (14), M. Gasol (22); San Emeterio (4), Raúl López (7), Reyes (10), Claver (1), Vázquez (5), Llull (-), Mumbrú (-)\n\nNový Zéland: Kench (-), Penney (21), Jones (15), Vukona (6), Pledger (4); Tait (5), Fitchett (3), Abercrombie (19), Cameron (3), Anthony (1), Frank (7), Bradshaw (-)\n\n31. srpna 2010 (16:00) - Izmir (Halkapınar Sport Hall)\nRozhodčí: Boris Ryzhik (UKR), Jakub Zamojski (POL), Juan José Fernández (ARG).\n\nNový Zéland: Tait (12), Penney (26), Abercrombie (23), Vukona (11), Bradshaw (10); Fitchett (-), Jones (13), Kench (-), Cameron (3), Anthony (2), Frank (8), Pledger (-)\n\nLibanon: Fahed (12), Rustom (8), El-Khatib (18), Freije (4), Vroman (10); Abdelnour (12), Mahmoud (4), Estephane (-), Kanaan (3), Fakhreddine (2), Rida (3)\n\n31. srpna 2010 (18:30) - Izmir (Halkapınar Sport Hall)\nRozhodčí: Srđan Dozai (CRO), Jorge Vázquez (PUR), Michael Aylen (AUS).\n\nFrancie: De Colo (5), Batum (24), Gélabale (8), Diaw (8), Traoré (6); Albicy (-), Koffi (7), Mahinmi (4), Jackson (-), Bokolo (6)\n\nKanada: Anderson (11), Doornekamp (-), Brown (8), Kendall (15), Anthony (6); Olynyk (13), Bell (2), Bucknor (3), Sacre (-), Shepherd (5)\n\n31. srpna 2010 (21:00) - Izmir (Halkapınar Sport Hall)\nRozhodčí: Luigi Lamonica (ITA), Anthony Jordan (USA), Milivoje Jovčić (SER).\n\nŠpanělsko: Rubio (3), Navarro (18), Rudy (13), Garbajosa (11), M. Gasol (18); San Emeterio (-), Raúl López (3), Reyes (-), Vázquez (-), Llull (3), Mumbrú (4)\n\nLitva: Kalnietis (12), Gecevičius (2), Jasaitis (5), Kleiza (17), Javtokas (4); Mačiulis (13), Pocius (13), Delininkaitis (4), Klimavičius (-), Jankūnas (3), Andriuškevičius (3)\n\n1. září 2010 (16:00) - Izmir (Halkapınar Sport Hall)\nRozhodčí: Boris Ryzhik (UKR), Milivoje Jovčić (SER), Jakub Zamojski (POL).\n\nKanada: Anderson (5), Doornekamp (4), Brown (12), Kendall (2), Anthony (13); Olynyk (6), Bell (2), Bucknor (-), Famutimi (-), Sacre (2), Shepherd (15)\n\nNový Zéland: Tait (5), Penney (18), Abercrombie (7), Vukona (4), Bradshaw (4); Fitchett (3), Jones (11), Cameron (5), Frank (14)\n\n1. září 2010 (18:30) - Izmir (Halkapınar Sport Hall)\nRozhodčí: Srđan Dozai (CRO), Luigi Lamonica (ITA), Heros Avanessian (IRN).\n\nLibanon: Fahed (7), Rustom (7), El-Khatib (10), Freije (-), Vroman (22); Abdelnour (-), Mahmoud (5), Estephane (-), Kanaan (3), Fakhreddine (3), Rida (-)\n\nŠpanělsko: Rubio (-), Navarro (5), Rudy (7), Garbajosa (7), M. Gasol (25); San Emeterio (3), Raúl López (-), Reyes (8), Claver (6), Vázquez (15), Llull (6), Mumbrú (9)\n\n1. září 2010 (21:00) - Izmir (Halkapınar Sport Hall)\nRozhodčí: Jorge Vázquez (PUR), Anthony Jordan (USA), Juan José Fernández (ARG).\n\nLitva: Kalnietis (9), Pocius (8), Mačiulis (19), Kleiza (15), Javtokas (2); Seibutis (6), Gecevičius (-), Delininkaitis (3), Klimavičius (5), Jankūnas (2)\n\nFrancie: De Colo (9), Bokolo (1), Batum (13), Diaw (9), Traoré (6); Albicy (3), Causeur (-), Koffi (2), Mahinmi (2), Jackson (-), Gélabale (10)\n\n1. září 2010 (16:00) - Izmir (Halkapınar Sport Hall)\nRozhodčí: Michael Aylen (AUS), Boris Ryzhik (UKR), Juan José Fernández (ARG).\n\nŠpanělsko: Rubio (8), Llull (3), Rudy (19), Garbajosa (9), M. Gasol (4); San Emeterio (6), Raúl López (-), Reyes (8), Claver (5), Vázquez (19), Mumbrú (8)\n\nKanada: Anderson (8), Doornekamp (2), Brown (-), Kendall (7), Anthony (4); Olynyk (14), Bell (5), Bucknor (7), Sacre (8), Shepherd (12)\n\n1. září 2010 (18:30) - Izmir (Halkapınar Sport Hall)\nRozhodčí: Jorge Vázquez (PUR), Milivoje Jovčić (SER), Jakub Zamojski (POL).\n\nLibanon: Fahed (19), Rustom (2), El-Khatib (6), Kanaan (-), Vroman (15); Abdelnour (8), Mahmoud (5), Fakhreddine (11)\n\nLitva: Kalnietis (7), Seibutis (17), Mačiulis (3), Kleiza (10), Klimavičius (9); Pocius (4), Gecevičius (16), Delininkaitis (11), Jankūnas (3), Andriuškevičius (4)\n\n1. září 2010 (21:00)- Izmir (Halkapınar Sport Hall)\nRozhodčí: Luigi Lamonica (ITA), Srđan Dozai (CRO), Heros Avanessian (IRN).\n\nNový Zéland: Tait (8), Penney (25), Abercrombie (7), Vukona (15), Cameron (8); Fitchett (3), Jones (5), Frank (7), Bradshaw (4)\n\nFrancie:De Colo (10), Batum (6), Diaw (9), Piétrus (8), Mahinmi (-); Albicy (-), Koffi (9), Jackson (-), Bokolo (13), Gélabale (12), Traoré (3)\n Srbsko - Chorvatsko 73:72 (19:27 15:09 20:14 19:22) \n\n4. září 2010 (18:00) - Istanbul (Sinan Erdem Dome)\nRozhodčí: Cristiano Jesus Maranho (BRA), Anthony Jordan (USA), Scott Butler (AUS).\n\nSrbsko: Teodosić (3), Rašić (15), Bjelica (3), Veličković (7), Krstić (16); Tepić (2), Paunić (2), Marković (2), Savanović (-), Kešelj (5), Perović (10), Mačvan (8)\n\nChorvatsko: Ukić (11), Tomas (6), Bogdanović (9), Banić (10), Tomić (6); Kus (-), Popović (21), Lončar (9)\n\n4. září 2010 (21:00) - Istanbul (Sinan Erdem Dome)\nRozhodčí: José Aníbal Carrión (PUR), Bill Kennedy (USA), Reynaldo Antonio Mercedes (DOM).\n\nŠpanělsko: Rubio (6), Navarro (22), Rudy (14), Garbajosa (5), M. Gasol (4); Raúl López (5), Reyes (6), Vázquez (6), Llull (9), Mumbrú (3)\n\nŘecko: Diamantidis (16), Spanoulis (12), Zisis (16), Fotsis (12), Schortsianitis (13); Bourousis (2), Calathes (1), Perperoglou (-), Tsartsaris (-)\n\n5. září 2010 (18:00) - Istanbul (Sinan Erdem Dome)\nRozhodčí: Romualdas Brazauskas (LIT), Stephen Seibel (CAN), Juan José Fernández (ARG).\n\nSlovinsko: Lakovič (19), Dragič (10), Nachbar (7), Župan (8), Brezec (12); Slokar (8), Rizvić (4), Bečirovič (8), Klobučar (1), Udrih (3), Jagodnik (5), Vidmar (2)\n\nAustrálie: Mills (13), Gibson (-), Ingles (13), Andersen (8), Nielsen (12); Martin (2), Novýley (3), Barlow (2), Worthington (2), Baynes (2), Marić (1)\n\n5. září 2010 (21:00) - Istanbul (Sinan Erdem Dome)\nRozhodčí: Pablo Alberto Estévez (ARG), Jorge Vázquez (PUR), Luigi Lamonica (ITA).\n\nTurecko: Kerem Tunçeri (-), Ömer Onan (7), Hidayet (20), Ersan (9), Ömer Aşık (10); Cenk (5), Sinan (17), Barış (2), Semih (5), Oğuz (9), Kerem Gönlüm (2), Ender (9)\n\nFrancie: De Colo (15), Batum (11), Diaw (21), Piétrus (6), Traoré (4); Albicy (3), Causeur (3), Koffi (5), Mahinmi (2), Jackson (-), Bokolo (4), Gélabale (3)\n\n6. září 2010 (18:00) - Istanbul (Sinan Erdem Dome)\nRozhodčí: Milivoje Jovčić (SER), Boris Ryzhik (UKR), Samir Abaakil (MOR).\n\nUSA: Rose (9), Billups (19), Iguodala (6), Durant (17), Odom (9); Westbrook (4), Gay (17), Granger (5), Curry (5), Gordon (17), Love (8), Chandler (5)\n\nAngola: Lutonda (8), Morais (5), Almeida (3), Mingas (2), Gomes (21); Fortes (11), Bonifácio (-), Paulo (-), Jerônimo (-), M’Bunga (4), Ambrósio (12)\n\n6. září 2010 (21:00) - Istanbul (Sinan Erdem Dome)\nRozhodčí: Saša Pukl (SVK), David Chambon (FRA), Marcos Fornies Benito (BRA)\n\nRusko: Bykov (5), Fridzon (12), Monja (8), Vorončevič (18), Kaun (6); Kolesnikov (-), Ponkrašov (9), Chvostov (4), Voronov (-), Mozgov (16)\n\nNový Zéland: Tait (1), Penney (21), Abercrombie (13), Vukona (2), Cameron (4); Fitchett (6), Jones (7), Frank (-), Bradshaw (2)\n\n7. září 2010 (18:00) - Istanbul (Sinan Erdem Dome)\nRozhodčí: Christos Christodoulou (GRE), Recep Ankaralı (TUR), Yuji Hirahara (JPN).\n\nLitva: Kalnietis (11), Pocius (7), Mačiulis (-), Kleiza (30), Javtokas (4); Gecevičius (14), Delininkaitis (3), Jasaitis (4), Klimavičius (-), Jankūnas (5)\n\nČína: Liú Wěi (21), Wáng Shìpéng (10), Sūn Yuè (9), Yì Jiànlián (11), Wáng Zhìzhì (11); Dīng Jĭnhuī (-), Yú Shùlóng (-), Sū Wěi (-), Zhōu Péng (5)\n\n7. září 2010 (21:00) - Istanbul (Sinan Erdem Dome)\nRozhodčí: Carl Jungebrand (FIN), Juan Carlos Arteaga (SPA), Ilija Belošević (SER).\n\nArgentina: Prigioni (6), Delfino (20), Jasen (15), Scola (37), Oberto (7); González (-), Cequeira (2), Quinteros (-), L. Gutiérrez (6), Kammerichs (-)\n\nBrazílie: Marcelinho Huertas (32), Alex Garcia (7), Leandrinho (20), Guilherme (3), Anderson (7); Marcelinho Machado (10), Nezinho (-), Murilo (-), Marquinhos (-), Tiago (10)\n Srbsko - Španělsko 92:89 (27:23 22:18 18:23 25:25) \n\n8. září 2010 (18:00) - Istanbul (Sinan Erdem Dome)\nRozhodčí: Pablo Alberto Estévez (ARG), Bill Kennedy (USA), Michael Aylen (AUS).\n\nSrbsko: Teodosić (12), Rašić (-), Bjelica (14), Veličković (17), Perović (2); Tepić (2), Paunić (-), Marković (-), Savanović (15), Kešelj (17), Krstić (13)\n\nŠpanělsko: Rubio (3), Navarro (27), Rudy (15), Garbajosa (18), M. Gasol (13); San Emeterio (-), Raúl López (-), Reyes (2), Vázquez (4), Llull (4), Mumbrú (3)\n\n8. září 2010 (21:00) - Istanbul (Sinan Erdem Dome)\nRozhodčí: José Aníbal Carrión (PUR), Anthony Jordan (USA), Cristiano Jesus Maranho (BRA).\n\nTurecko: Kerem Tunçeri (10), Ömer Onan (10), Hidayet (10), Ersan (19), Ömer Aşık (9); Cenk (2), Sinan (12), Barış (-), Semih (6), Oğuz (8), Kerem Gönlüm (4), Ender (5)\n\nSlovinsko: Lakovič (8), Dragič (5), Nachbar (16), Župan (3), Brezec (10); Slokar (10), Rizvić (-), Bečirovič (16), Udrih (-), Jagodnik (-), Vidmar (-)\n\n9. září 2010 (18:00) - Istanbul (Sinan Erdem Dome)\nRozhodčí: Reynaldo Antonio Mercedes (DOM), José Antonio Martín Bertrán (SPA), Jakub Zamojski (POL).\n\nUSA: Rose (6), Billups (15), Iguodala (6), Durant (33), Odom (6); Westbrook (12), Gay (-), Curry (2), Gordon (6), Love (-), Chandler (3)\n\nRusko: Bykov (17), Ponkrašov (3), Monja (5), Vorončevič (14), Kaun (4); Fridzon (2), Žukaněnko (4), Chvostov (8), Voronov (9), Mozgov (13)\n\n9. září 2010 (21:00) - Istanbul (Sinan Erdem Dome)\nRozhodčí: Jorge Vázquez (PUR), Guerrino Cerebuch (ITA), Scott Butler (AUS).\n\nLitva: Kalnietis (12), Pocius (16), Jasaitis (19), Kleiza (17), Javtokas (-); Seibutis (-), Mačiulis (12), Delininkaitis (16), Jankūnas (12)\n\nArgentina: Prigioni (7), Delfino (25), Jasen (11), Scola (13), Oberto (4); J. Gutiérrez (4), Cequeira (6), Quinteros (6), L. Gutiérrez (7), Mata (2)\n USA - Litva 89:74 (23:12, 19:15, 23:26, 24:21) \n\n11. září 2010 (19:00) - Istanbul (Sinan Erdem Dome)\nRozhodčí: Carl Jungebrand (FIN), Marcos Fornies Benito (BRA), Saša Pukl (SVK).\n\nUSA: Rose (-), Billups (3), Iguodala (9), Durant (38), Odom (13); Westbrook (12), Gay (2), Granger (-), Curry (3), Gordon (3), Love (6), Chandler (-)\n\nLitva: Kalnietis (10), Pocius (13), Mačiulis (9), Kleiza (4), Javtokas (15); Seibutis (-), Gecevičius (6), Delininkaitis (8), Jasaitis (5), Jankūnas (4)\n\n11. září 2010 (21:30) - Istanbul (Sinan Erdem Dome)\nRozhodčí: José Aníbal Carrión (PUR), Pablo Alberto Estévez (ARG), Reynaldo Antonio Mercedes (DOM).\n\nSrbsko: Teodosić (13), Tepić (5), Bjelica (2), Veličković (8), Krstić (15); Rašić (2), Marković (2), Savanović (15), Kešelj (18), Perović (2), Mačvan (-)\n\nTurecko: Kerem Tunçeri (12), Ömer Onan (14), Hidayet (16), Ersan (6), Ömer Aşık (5); Sinan (3), Semih (9), Kerem Gönlüm (6), Ender (12)\n Turecko - USA 64:81 (17:22, 15:20, 16:19, 16:20) \n\n12. září 2010 (21:30) - Istanbul (Sinan Erdem Dome)\nRozhodčí: Cristiano Jesus Maranho (BRA), Luigi Lamonica (ITA), Juan Carlos Arteaga (SPA).\n\nTurecko: Kerem Tunçeri (7), Ömer Onan (7), Hidayet (16), Ersan (7), Ömer Aşık (5); Cenk (-), Sinan (-), Barış (-), Semih (9), Oğuz (3), Kerem Gönlüm (4), Ender (6)\n\nUSA: Rose (8), Billups (4), Iguodala (4), Durant (28), Odom (15); Westbrook (13), Gay (6), Granger (-), Curry (3), Gordon (-), Love (-), Chandler (-)\n Srbsko - Litva 88:99 (22:23, 16:25, 16:24, 34:27) \n\n12. září 2010 (19:00) - Istanbul (Sinan Erdem Dome)\nRozhodčí: Jorge Vázquez (PUR), Anthony Jordánsko (USA), Christos Christodoulou (GRE).\n\nSrbsko: Teodosić (9), Rašić (8), Kešelj (12), Veličković (18), Krstić (5); Tepić (7), Paunić (6), Bjelica (2), Marković (3), Savanović (10), Perović (-), Mačvan (8)\n\nLitva: Kalnietis (14), Seibutis (2), Mačiulis (3), Kleiza (33), Javtokas (2); Pocius (12), Delininkaitis (4), Jasaitis (14), Klimavičius (-), Jankūnas (15)\n Španělsko - Slovinsko 97:80 (16:23, 22:18, 26:21, 33:18) \n\n10. září 2010 (18:00) - Istanbul (Sinan Erdem Dome)\nRozhodčí: Romualdas Brazauskas (LIT), Murat Biricik (TUR), Oļegs Latiševs (LAT).\n\nŠpanělsko: Rubio (3), Navarro (26), Rudy (16), Garbajosa (5), M. Gasol (5); San Emeterio (4), Raúl López (-), Reyes (9), Claver (-), Vázquez (16), Llull (6), Mumbrú (7)\n\nSlovinsko: Lakovič (19), Dragič (19), Nachbar (2), Slokar (1), Brezec (6); Bečirovič (13), Udrih (7), Župan (11), Vidmar (2)\n\n10. září 2010 (21:00) - Istanbul (Sinan Erdem Dome)\nRozhodčí: Anthony Jordánsko (USA), Srđan Dozai (CRO), Eddie Viator (FRA).\n\nRusko: Bykov (5), Fridzon (2), Monja (17), Vorončevič (10), Mozgov (10); Žukaněnko (2), Ponkrašov (3), Chvostov (9), Voronov (3)\n\nArgentina: Prigioni (5), Delfino (26), Jasen (2), Scola (27), Oberto (10); González (-), Cequeira (-), Quinteros (-), L. Gutiérrez (3), Kammerichs (-)\n Španělsko - Argentina 81:86 (16:23, 16:26, 30:16, 19:21) \n\n12. září 2010 (15:00) - Istanbul (Sinan Erdem Dome)\nRozhodčí: José Aníbal Carrión (PUR), Ilija Belošević (SER), Scott Butler (AUS).\n\nŠpanělsko: Rubio (3), Navarro (2), Rudy (31), Garbajosa (3), M. Gasol (16); San Emeterio (8), Raúl López (-), Reyes (6), Vázquez (5), Llull (7), Mumbrú (-)\n\nArgentina: Prigioni (17), Delfino (27), Jasen (3), Scola (22), Oberto (10); Cequeira (-), Quinteros (-), L. Gutiérrez (6), Mata (1)\n Slovinsko - Rusko 78:83 (23:21, 14:9, 22:22, 19:31) \n\n11. září 2010 (15:00) - Istanbul (Sinan Erdem Dome)\nRozhodčí: Guerrino Cerebuch (ITA), Recep Ankaralı (TUR), Fernando Rocha (POR).\n\nSlovinsko: Dragič (15), Bečirovič (12), Nachbar (20), Slokar (12), Brezec (7); Klobučar (-), Udrih (5), Jagodnik (-), Zupan (3), Vidmar (4)\n\nRusko: Bykov (2), Fridzon (18), Monja (13), Vorončevič (-), Mozgov (19); Kolesnikov (-), žukaněnko (12), Ponkrašov (10), Chvostov (-), Voronov (9)\nNejlepším hráčem turnaje byl vyhlášen Kevin Durant.\n\nNejlepší pětka:\n\n1. USA \n\n\n2. Turecko \n\n\n3. Litva \n\n\n4. Srbsko \n\n\n5. Argentina \n\n\n6. Španělsko \n\n\n7. Rusko \n\n\n8. Slovinsko \n\n\n9. Brazílie \n\n\n10. Řecko \n\n\n11. Angola \n\n\n12. Nový Zéland \n\n\n13. Francie \n\n\n14. Chorvatsko \n\n\n15. Austrálie \n\n\n16. Čína \n\n\n17. Německo \n\n\n18. Portoriko \n\n\n19. Írán \n\n\n20. Libanon \n\n\n21. Pobřeží slonoviny \n\n\n22. Kanada \n\n\n23. Jordánsko \n\n\n24. Tunisko \n\n\n"}
{"id": "591044", "url": "https://cs.wikipedia.org/wiki?curid=591044", "title": "Velký šéf (film, 1969)", "text": "Velký šéf (film, 1969)\n\nVelký šéf (originální francouzský název \"Le Cerveau\") je koprodukční francouzsko-italská filmová komedie z roku 1969 režiséra Gérarda Ouryho s Davidem Nivenem, Jeanem-Paulem Belmondem, Bourvilem a Elim Wallachem v hlavních rolích. Jde o komedii s parodickými prvky na film \"Velká vlaková loupež\" s humornou kriminální zápletkou.\n\nDrobný zlodějíček Artur Lespinasse prchá z vězení za pomoci svého přítele Anatola, aby vyloupil vlak na trase Paříž-Brusel převážející obrovské množství peněz pocházejících z tajných fondů NATO. Peníze však hodlá vyloupit i „Velký šéf“ alias plukovník Carol Matthews za pomoci sicilského mafiána Frankieho Scannapieca. Velký šéf skrývající se v plukovnické uniformě je ve skutečnosti hledaný zločinec, který se kdysi údajně podílel na skutečné Velké vlakové loupeži na trati Londýn-Glasgow, ten nyní vlak doprovází jako velitel jeho ozbrojené vojenské eskorty. Plány obou skupin, které o sobě ale vzájemně vůbec nevědí, se nicméně nutně zkříží. Přesto se jim tato krádež povede. Ukradených peněz se pak zmocní Frankie se svou sicilskou skupinou, aby se nemusela dělit s Velkým šéfem, který skupině před akcí nabídl pouze směšný podíl na zisku. Vzájemná řevnivost i žárlivost mezi Velkým šéfem a mafiánským bossem pak vede k tomu, že ukradené peníze nedostane žádný z nich a všechny se rozsypou do moře. Velký šéf se ale s oběma francouzskými kumpány na závěr filmu spojí a společně plánují další podobnou loupež, tentokrát ale loupež zlata určeného k uskladnění v pevnosti Fort Knox ve Spojených státech amerických.\n\n"}
{"id": "591046", "url": "https://cs.wikipedia.org/wiki?curid=591046", "title": "Seattle Municipal Tower", "text": "Seattle Municipal Tower\n\nSeattle Municipal Tower je mrakodrap v Seattlu. Má 62 podlaží a výšku 220 metrů, je tak 4. nejvyšší mrakodrap ve městě. Výstavba probíhala v letech 1987–1990 a za designem budovy stojí firma Bassetti Architects. Budova disponuje 92 024 m převážně kancelářských ploch.\n\n"}
{"id": "591050", "url": "https://cs.wikipedia.org/wiki?curid=591050", "title": "T-St-S 80", "text": "T-St-S 80\n\nSrub T-St-S 80 byl projektován jako tvrzová minometná věž těžkého opevnění na Trutnovsku umístěna ve středu tvrze Stachelberg. Srub měl být vybudován jako součást tvrzového opevnění Československa před 2. světovou válkou.\n\nVýznam srubu měl být pro ostřelování předpolí tvrze a odvrácené východní svahy Stachelbergu, případně prostoru vně i uvnitř tvrze celém rozsahu 360° (úhlových stupňů). Hlavní předpoklad vedení palby směřoval do údolí potoka Ličná a Zlaté Olešnice.\n\nSrub byl projekčně umístěn do pravé střední části tvrze, za vrchol hřebenu ve směru postupu nepřítele. Obvod srubu měl být pasivně zajištěn protipěchotními překážkami. Mimo věže pro minomety a zvonu pro lehký kulomet neměl jiné střílny a byl zcela zapuštěn do země. Palebné zajištění srubu bylo ponecháno na pravém zvonu vchodového srubu T-St-S 80a a kulometným dvojčetem z T-St-S 71.\n\nHlavní výzbroj měly tvořit dva minomety ráže 12 cm B12 místo původně plánovaných 9 cm minometů vz. 38. Dostřel minometů byl projektován v rozsahu 250 - 7.500 m a v horizontálním rozsahu 360°. Palba měla být řízena z okolních dělostřeleckých pozorovatelen. Protože objekt byl projekčně situován na odvrácenou stranu hřebenu od nepřítele, neměl nouzový výlez ani nevystupoval na povrch, bylo okolí srubu zajištěnou pouze lehkým kulometem vz. 26 ve zvonu.\n\nK 1. říjnu 1938 byl proveden pouze výkop a výlom šachty, srub nebyl projekčně dořešen.\n\n\n"}
{"id": "591051", "url": "https://cs.wikipedia.org/wiki?curid=591051", "title": "Safeco Plaza", "text": "Safeco Plaza\n\nSafeco Plaza (dříve \"1001 Fourth Avenue Plaza\") je mrakodrap v Seattlu. Má 50 podlaží a výšku 192 metrů, je tak 5. nejvyšší mrakodrap ve městě. Výstavba probíhala v letech 1966 – 1969 a po svém dokončení se stal až do roku 1985 nejvyšší budovou v Seattlu, kdy jej překonal mrakodrap Columbia Center. Za designem budovy stojí firma NBBJ Group. Budova disponuje 63 080 m převážně kancelářských ploch.\n\n"}
{"id": "591053", "url": "https://cs.wikipedia.org/wiki?curid=591053", "title": "Bring mich nach Hause", "text": "Bring mich nach Hause\n\nBring mich nach Hause (Vezmi mě domů) je čtvrté studiové album německé hudební skupiny Wir sind Helden. Bylo vydáno 27. srpna 2010 u Columbia Records a řadí se do popmusic.\n\n"}
{"id": "591056", "url": "https://cs.wikipedia.org/wiki?curid=591056", "title": "Svatý Bystrík", "text": "Svatý Bystrík\n\nSvatý Bystrík (: Beztertus Nitriensis, Bestredius, Bestridus, Bestricus, Bistridus, Bistritus; maďarsky: Beszteréd, Besztrik) (asi 1003, Nitra – 1046, Budapešť) byl uherský mučedník a nitranský biskup. Zahynul během pohanského povstání v Uhrách v roce 1046.\n\nPodle historických pramenů byl v letech 1034–1046 biskupem v Nitře. Z legendy o sv. Gerardovi Sagredo je známo, že po vypuknutí nepokojů v Uhersku v roce 1046 se biskup Bystrík uchýlil do bezpečí na západ země spolu s csanádským biskupem Gerardem, biskupem Benetem a biskupem Buldem. Všichni se shromáždili v opevněném Stoličném Bělehradě (Székesfehérvár).\n\nKdyž se kralevic Ondřej a Levente přiblížili k Budapešti, rozhodli se biskupové vyjít jim vstříc a jednoho z nich korunovat uherským králem. U budapešťského přívozu však byli dostiženi vojskem pohanského Vaty. Útok povstalců byl veden z hory Kelen, jejich úmyslem bylo biskupy usmrtit. Sv. Bystrík spolu s Benetem přepluli člunem na druhý břeh Dunaje, kde mělo být vojsko budoucího uherského panovníka Ondřeje. Na druhém břehu však byli také povstalci, kteří Bystríkovi způsobili mečem smrtelná zranění, na jejichž následky třetí den zemřel.\n\nByl svatořečen spolu se sv. Gerardem a sv. Buldem v roce 1083. Společný svátek těchto tří světců stanovila Sabolčská synoda v roce 1092 na 24. září.\n\n"}
{"id": "591059", "url": "https://cs.wikipedia.org/wiki?curid=591059", "title": "Balčia (přítok Ežeruony)", "text": "Balčia (přítok Ežeruony)\n\nBalčia jinak také \"Balčė\" je říčka v Litvě, v Žemaitsku. Pramení 4 km na východ od městysu Vainutas. Teče zpočátku na jihozápad, ale záhy, v blízkosti pramene řeky Šyšalė, se stáčí ostře na východojihovýchod a tímto směrem pokračuje (s dvěma oblými táhlými meandry) až k soutoku s řekou Ežeruona v obci Žygaičiai, do které se vlévá jako její levý přítok 27,6 km od jejího ústí do řeky Jūra. Na severovýchodním okraji obce Balčiai protéká rybníkem Balčių tvenkinys, do kterého se zprava vlévá její bezejmenný přítok B - 2 a těsně za hranicí mezi okresy Šilutė a Tauragė se do ní ve vsi Balčiai vlévá další pravý přítok jménem Šaka. Vzápětí míjí obloukem prvního meandru z jihu památný, chráněný strom - jalovec Dirvėnų kadagys.\n\n"}
{"id": "591060", "url": "https://cs.wikipedia.org/wiki?curid=591060", "title": "Irena Hesensko-Darmstadtská", "text": "Irena Hesensko-Darmstadtská\n\nIrena Hessensko-Darmstadtská (německy \"Irene Luise Maria Anna Prinzessin von Hessen und bei Rhein\") (11. června 1866, Darmstadt – 11. listopadu 1953) byla rodem hesenská a sňatkem pruská princezna.\n\nPrincezna Irena se narodila jako třetí ze sedmi dětí předposledního hesenského velkovévody Ludvíka IV. a jeho manželky Alice Sasko Koburské, původem britské princezny. Jejími prarodiči ze strany matky byli britská královna Viktorie a její manžel, princ Albert, prarodiči ze strany otce pak hesenský vévoda \"Karel\" a princezna \"Alžběta Pruská\". Dostala jméno \"Irena\" (řecky \"mír\"), neboť se narodila na konci prusko-rakouské války. Alice ji považovala za velmi nevzhledné dítě a napsala své sestře Viktorii, že Irena není pěkná.\n\nVévodkyně Alice vychovávala své děti velmi prostě. Děti měly anglické chůvy, jedly a oblékaly se velmi jednoduše, učily se např. péci a vařit, stlaly si lůžka, uklízely. Matka učila děti vnímat utrpení a bídu ostatních, často s nimi navštěvovala špitály a charitativní zařízení.\n\nPrvní tragédie zasáhla rodinu v roce 1873, když mladší bratr Ireny, hemofilik Fridrich vypadl z otevřeného okna, uhodil se hlavou o žebřík a o hodinu později zemřel na krvácení do mozku. Alice často brala ostatní děti na hrob syna, aby se tam modlily a v melancholii na něj vzpomínaly.\n\nDalší neštěstí přišlo na podzim roku 1878, kdy celá rodina, vyjma matky a Ireniny starší sestry Alžběty onemocněla záškrtem. Nemoci podlehla nejdříve (16. listopadu) nejmladší sestřička, čtyřletá Marie, po čtyřech týdnech (14. prosince) pak i matka Alice, vyčerpaná péčí o nemocné a oslabená žalem ze ztráty dcerky.\n\nPo smrti Alice převzala péči o děti královna Viktorie; strávily rok v Anglii.\n\n24. května roku 1888 roku se Irena provdala za prince \"Alberta Viléma Jindřicha Hohenzollerna\", svého bratrance (matky Ireny a Jindřicha byly sestry), třetí dítě a druhého syna německého císaře Fridricha III. Pruského a Viktorie Sasko-Koburské. Manželství denervovalo královnu Viktorii, neboť s ní nebylo zkonzultováno. Bylo však šťastné a pár byl označován jako \"velmi sympatický\". Z manželství vzešli tři synové:\nIrena, vychovaná ve viktoriánské morálce, byla zasažená některými událostmi. Těžce nesla konverzi svých dvou sester, Alžběty a Alix na pravoslaví. Kromě toho v roce 1907 pomohla k uzavření sňatku velkokněžny Marie Pavlovny s princem Vilémem Švédským, svazek se ukázal jako katastrofální. V roce 1912 naopak byla zdrojem velké podpory pro svou sestru Alix, když její syn cesarevič Alexej málem zemřel na následky banálního zranění, komplikovaného ovšem hemofilií, které utrpěl na lovu v Polsku.\n\nV době první světové války byly vztahy Ireny se sestrami podvázány, neboť se nacházely na opačných stranách konfliktu. Nakonec byly dvě z nich, Alžběta a Alix (spolu s celou Alixinou rodinou) zavražděny bolševiky.\n\nPo abdikaci německého císaře přestala být země pod vládou Hohenzollernů, Irena s manželem však zachovali svoje majetky v severním Německu.\n\nIrenin manžel, princ Jindřich, zemřel v roce 1929. Irena adoptovala dceru svého syna Zikmunda Barbaru (1920), když její otec opustil Německo. V roce 1945 ji velmi zasáhla smrt jejího nejstaršího syna Valdemara. Ona sama zemřela v roce 1953, zanechavši svůj majetek vnučce. Byla nejdéle žijícím potomkem Ludvíka IV. a velkovévodkyně Alice.\n\nIrena byla nositelkou dědičné nemoci – hemofilie. Nemoc předala dvěma ze svých synů – nejstaršímu a nejmladšímu. Zdraví Valdemara ji trápilo od jeho nejútlejšího věku, později, v roce 1904 byla zasažena smrtí čtyřletého Jindřicha, který upadl a zranil se na hlavě. Několik měsíců po jeho smrti porodila Irenina sestra Alix, ruská carevna Alexandra Fjodorovna syna Alexeje, u něhož se hemofilie rovněž záhy objevila. I jejich sestřenice, španělská královna Viktorie Evženie Battenberg, porodila dva syny nemocné hemofilií.\n\n\n"}
{"id": "591064", "url": "https://cs.wikipedia.org/wiki?curid=591064", "title": "Modrá Rokle", "text": "Modrá Rokle\n\nPřehradní nádrž Modrá Rokle (\"angl. Blue Gulch Reservoir Dam\") je přehradní hráz a přehrada ve městě Kettle Falls, ve Washingtonu. Jejím vlastníkem je britský režisér a spisovatel Richard Hurst. Přehrada se nachází pouze v okresu Stevens.\n"}
{"id": "591067", "url": "https://cs.wikipedia.org/wiki?curid=591067", "title": "She's a Good Swimmer", "text": "She's a Good Swimmer\n\nShe's A Good Swimmer je debutové album české kapely Charlie Straight. Album vyšlo v červnu roku 2009 pod hlavičkou vlastního labelu kapely Straight Behaviour. Producentem desky je Michal Novák, který v roce 2007 objevil skupinu na serveru Bandzone.cz. Třináct anglicky zpívaných písní skládal zpěvák a frontman Charlie Straight Albert Černý v průběhu dvou let. Album si hned po vydání vysloužilo řadu pochvalných recenzí v tisku a ocenila jej také česká Akademie populární hudby, když se deska She's a Good Swimmer stala albem roku v hudebních cenách Anděl 2009.\n\nZ alba dosud vyšly singly \"Platonic Johny\", \"Your House\" a \"Upside Down\". Animovaný klip (autor Vít Haratek) k písni Platonic Johny po mnoho týdnů figuroval v TOP 10 českých hitparád. Video získalo v cenách Anděl 2009 sošku za klip roku. Singl Your House zabodoval v českých hitparádách včetně české MTV.\n\nAlbert Černý – hudebník\nMichal Šupák – hudebník\nJohnny Cienciala – hudebník\nPavel Pilch – hudebník\nMichal Novák – producent\nDušan Neuwerth – mix\nBoris Carloff – mix\nOndřej Ježek – mastering\n\nAutorem všech písní je Albert Černý (kromě Rain – spoluautor Michal Šupák)\n\n"}
{"id": "591069", "url": "https://cs.wikipedia.org/wiki?curid=591069", "title": "Rudolf Karel Zahálka", "text": "Rudolf Karel Zahálka\n\nRudolf Karel Zahálka (26. listopadu 1867 Městečko u Benešova – 14. března 1899 Roztoky u Prahy) byl český spisovatel. Byl známý i pod pseudonymy P. Spurný a R. K. Zahrádka.\n\nNarodil se v obci Městečko čp. 16 v rodině Františka Zahálky, knížecího pojezdného (hospodářský úředník) u hrabat Auespergů. Absolvoval gymnázium v Pelhřimově a Německém Brodě, studium zakončil na pražské lékařské fakultě. Trpěl utkvělými představami a depresemi. Spáchal sebevraždu na železniční trati u Roztok.\n\nPsal pod vlastním jménem i pseudonymy prozaické práce do časopisů Květy, Lumír, Světozor, Švanda dudák a deníku Národní listy. Většinou se jednalo o naturalistické, pesimisticky laděné črty z vesnického života. Známé byly jeho povídky \"Babiččin pohřeb\" (Světozor 1891) a \"Člověk\" (Květy 1898, poslední zveřejněná práce). Dosavadní tvorbu považoval za průpravu k velkému dílu, které připravoval. Jeho plány ale ukončila duševní choroba. V roce 1901 vydal Jan Otto sbírku jeho prací pod názvem \"Kresby\", s předmluvou Viléma Mrštíka.\n\nPůsobil i jako novinář, v době jubilejní výstavy 1891 pracoval pro časopis \"Praha\".\n\n"}
{"id": "591071", "url": "https://cs.wikipedia.org/wiki?curid=591071", "title": "Ethyl-formiát", "text": "Ethyl-formiát\n\nEthyl-formiát neboli ethylester kyseliny mravenčí, systematický název \"ethyl-methanoát\", dříve zvaný \"mravenčan ethylnatý\" je ester ethanolu a kyseliny mravenčí (methanové). Má charakteristickou rumovou vůni (je složkou tzv. tuzemského rumu a je velmi minoritně zastoupen i mezi estery obsaženými v pravém rumu) a je částečně odpovědný za chuť a vůni malin.\n\nZa běžných podmínek se jedná o bezbarvou kapalinu (teplota varu 54 °C), těkavou a extrémně hořlavou. Páry jsou výrazně těžší než vzduch a jejich směs se vzduchem je výbušná. S vodou se ethyl-formiát mísí jen částečně.\n\nEthyl-formiát je v USA všeobecně považován za bezpečný. Podle OSHA může dráždit oči, kůži, sliznice a dýchací systém člověka a jiných živočichů. Působí také tlumivě na centrální nervovou soustavu. V průmyslu se používá jako rozpouštědlo nitrocelulózy, acetátu celulózy, olejů a jiných maziv. Lze ho používat namísto acetonu. K expozici může docházet v těchto situacích:\n\nOSHA specifikuje povolený expoziční limit (PEL, vážený průměr za dobu 8 hodin) 100 ppm (300 mg/m³).\n\nlimit v potravinách v USA: 0.0015% \n\nAstronomové jej nalezli v prašných oblacích v oblasti Mléčné dráhy nazvané Sagittarius B2. Vědci z Planckova institutu pro radioastronomii v Bonnu použili k analýze spektra vlnění vyzařovaného z horkých oblastí blízko nové hvězdy třicetimetrový radioteleskop IRAM ve Španělsku. Ve změřených spektrech bylo identifikováno přibližně 50 různých sloučenin.\n"}
{"id": "591073", "url": "https://cs.wikipedia.org/wiki?curid=591073", "title": "Mönch", "text": "Mönch\n\nMönch (v překladu z němčiny \"mnich\") je s nadmořskou výškou 4 107 metrů jednou z dominant Jungfrauregionu, horského masivu Jungfrau v bernském regionu Švýcarských Alp. Dalšími známými vrcholy tohoto masívu jsou Eiger a Jungfrau.\n\nMönch leží na hranici mezi kantony Valais a Bern a tvoří součást horského hřebene mezi Jungfrau a Jungfraujoch na západě a Eiger na východě. Nachází se západně od Mönchsjoch (průsmyk ve výšce 3 650 m n. m.) a Mönchsjoch Hut (chata) a severně od Jungfraufirn a Ewigschneefäld, dvou ledovcových splazů velkého ledovce Aletsch Glacier (Aletschgletscher). Severní stěna Mönchu spadá až do údolí Lauterbrunnen.\n\nRegion Jungfrau byl v roce 2001 zapsán do seznamu Světového přírodního dědictví UNESCO pod názvem „Švýcarské Alpy Jungfrau-Aletsch“.\n\nPoprvé byla hora zlezena 15. srpna 1857 horolezci Christianem Almerem, Christianem Kaufmannem, Ulrichem Kaufmannem a Sigismundem Porgesem.\n\nAž do sedla Jungfraujoch mezi horami Jungfrau a Mönch vede ozubnicová železnice Jungfraubahn do nejvýše položeného nádraží v Evropě (3 454 m n. m.), nazývaného Top of Europe.\n\nregion\n\ndoprava v regionu\n\n"}
{"id": "591080", "url": "https://cs.wikipedia.org/wiki?curid=591080", "title": "Erich von dem Bach-Zelewski", "text": "Erich von dem Bach-Zelewski\n\nErich Julius Eberhard von dem Bach-Zelewski (* 1. března 1899 Lauenburg in Pommern, dnes Lębork – † 8. března 1972 Mnichov) byl veterán první světové války, pozdější válečný zločinec a vysoký důstojník Waffen-SS a Policie za druhé světové války v hodnosti SS-Obergruppenführer \"und General der Waffen-SS und Polizei\" (Generál zbraní SS a Policie). Zároveň to byl i nositel mnoha vojenských vyznamenání včetně rytířského kříže železného kříže nebo německého kříže ve zlatě.\n\nVeřejnosti se stal nechvalně známým díky svému působení jako vyšší šéf SS a policie ve střední části okupovaného Sovětského svazu, kde měl na svědomí tisíce zavražděných a také díky svému brutálnímu zásahu proti obyvatelstvu během Varšavského povstání v srpnu roku 1944.\n\nErich von dem Bach-Zelewski se narodil 1. března roku 1899 v pomořanském městě Lauenburg (dnes Lębork) jako syn římskokatolického šlechtického velkostatkáře, Otto Jana Józefa von Zelewskiho a jeho luteránské manželky Elisabeth Eveline (rozená Schimansky).\n\nPo smrti otce se o mladého Ericha začal starat jeho strýc Oscar, který ho, aniž by dokončil studia na gymnáziu, nutil narukovat do císařské armády, když vypukla válka. Jako jeden z nejmladších dobrovolníků byl mladý Erich zařazen k západopruskému 129. pěšímu pluku sídlícím ve městě Graudenz. Následně byl pluk v rámci 36. pěší divize generálporučíka Konstanze von Heinecciusa odvelen na východní frontu, aby se zapojil do bojů s ruskými carskými jednotkami.\n\nZde se von dem Bach zúčastnil mnoha významných bitev jako například bitvy u Tannenbergu, bitvy o Mazurská jezera nebo bitvy u Gorlice a následně si za to vysloužil pruský železný kříž II. třídy.\n\nV říjnu roku 1915 byla však divize z fronty stažena a následně převelena na západní frontu, aby vzdorovala britským a francouzským jednotkám. U von dem Bacha-Zelewskiho bylo rozhodnuto, že bude povýšen do hodnosti poručíka (\"Leutnant\"). V létě následujícího roku se von dem Bach zapojil se svojí divizí do bojů na řece Sommě.\n\nNásledně byl von dem Bach při bojích na frontě zasažen bojovým plynem a musel být hospitalizován. Po zotavení byl odvelen ke 10. granátnickému pluku \"König Friedrich Wilhelm II.\" (\"Grenadier-Regiment \"König Friedrich Wilhelm II.\" Nr. 10\") od 11. pěší divize pod velením generálporučíka Güntera von Etzela. Zde byl jmenován velitelem kulometné roty pluku. Ve velení roty byl později téhož roku vyznamenán pruským železným křížem I. třídy a Vévodským Sasko-Meiningenským čestným křížem za zásluhy ve válce.\n\nU pluku zůstal von dem Bach až do konce války a po oficiálním rozpuštění jeho jednotky, sloužil u pohraničních jednotek a účastnil se potlačení slezského povstání a zde se opět osobně vyznamenal. Následně se rozhodl během roku 1923 vstoupit do nově vzniklého Reichswehru a byl přidělen ve své původní hodnosti poručíka (\"Leutnant\") ke 4. pruskému pěšímu pluku ze 2. divize pod velením generála Hanse von Hammerstein-Gesmolda. Ale však ani zde nevydržel von dem Bach příliš dlouho, neboť byl během ledna roku 1924 z armády propuštěn díky svým rozvracečským politickým názorům, které začal silně prosazovat u jednotky po Mnichovském puči z listopadu předchozího roku.\n\nNásledně pracoval jako znalec na statku a to až do roku 1928, kdy zdědil rodinný statek a začal na něm pracovat společně se svojí ženou, kterou si vzal již před tím v roce 1921. Následně s ní měl dohromady šest potomků.\n\nV lednu roku 1930 se von dem Bach rozhodl vstoupit do NSDAP a přesně o rok později i do SS, kde byl zařazen k III. praporu od 27. pluku SS (\"27. SS-Standarte\"). Již k počátku prosince téhož roku byl povýšen do hodnosti SS-Sturmbannführer (Major) a bylo mu svěřeno velení celého 27. pluku SS.\n\nAngažovanost v politice mu vynesla na konci července roku 1932 funkci poslance za okres Breslau v Říšském sněmu a tak na služebním žebříčku SS rychle stoupal. Funkci velitele 27. pluku SS přenechal SS-Hauptsturmführerovi Walteru Gerlachovi a sám von dem Bach převzal funkci velitele VIII. úseku SS (\"SS-Abschnitt VIII\"). Podobné administrativní funkce u Allgemeine-SS zastával prakticky až do počátku druhé světové války.\n\nErich von dem Bach-Zelewski se také aktivně účastnil Noci dlouhých nožů, kterou rovněž využil k tomu, aby se mohl zbavit svého rivala, SS-Obersturmführera Antona von Hohberga und Buchwalda. Von Hohberg und Buchwald sloužil ve štábu von dem Bacha-Zelewskiho jako regionální velitel jízdních jednotek SS a již dříve se dostal s von dem Bachem do osobního konfliktu.\n\nErich von dem Bach-Zelewski se rozhodl využít svého vysokého postavení u SS a právě Noc dlouhých nožů se mu zdála jako dobrá příležitost ke zbavení se nepohodlného důstojníka SS von Hohberga und Buchwalda. Von dem Bach-Zelewski nařídil svému pobočníkovi, SS-Obersturmführerovi Carlu Reinhardovi a svému řidiči, SS-Scharführerovi Zummachovi, aby dojeli k Hohbergovi do domu a zastřelili ho. Podřízení také tak učinili a Hohberga zastřelili v kuřáckém salónku jeho sídla před očima jeho sedmnáctiletého syna se slovy, že tak museli učinit.\n\nRoku 1941 byl povýšen na Obergruppenführera SS a své hlavní poslání spatřoval především v pronásledování Židů. Za potlačení varšavského povstání v roce 1944 si vysloužil Rytířský kříž.\n\nByl odpovědným za boj proti partyzánům v týlu v Rusku a na Balkáně. Pod jeho velením a na jeho zodpovědnost došlo k řadě válečných zločinů. Na jeho rozkaz bylo 31. října 1941 popraveno 35 000 Židů v Rize. Nařídil osobně vraždění Židů v Minsku a Mogilevu. Na počátku roku 1942 byl hospitalizován v nemocnici SS Hohenlychen, pro nervové problémy z likvidace tisíců lidí na východě. Byl velitelem německých jednotek, které potlačily povstání ve Varšavě na podzim 1944. Jednotky Bach-Zelewského proměnily město v ruiny. 16 000 polských bojovníků, 150 000 civilistů a 2 000 Němců padlo v bojích. 70 000 lidí bylo deportováno do koncentračních táborů a statisíce Varšavanů bylo evakuováno do tábora Pruszkow. Město se zcela vyprázdnilo.\n\nPo válce unikl vydání do SSSR jen proto, že jako svědek obžaloby ochotně vypovídal v Norimberku. To mu mezi obžalovanými neudělalo přátele, například Walter Funk a Herrmann Göring mu nadávali do udavačů a \"sviní\". Roku 1949 ho denacifikační soud odsoudil k deseti letům v pracovním táboře (rozsudek nebyl vykonán). V procesu v letech 1961/62 byl odsouzen za vraždu tří komunistů. Zemřel ve věznici Mnichov-Harlaching roku 1972.\n\n\n\n\n"}
{"id": "591083", "url": "https://cs.wikipedia.org/wiki?curid=591083", "title": "Lázek (rozhledna)", "text": "Lázek (rozhledna)\n\nRozhledna Lázek se nachází na stejnojmenném vrchu, kóta 714 m n. m., 1,5 km jihozápadně obce Cotkytle. Vrch Lázek je nejvyšším bodem Zábřežské vrchoviny.\n\nV roce 1912 byla na vrchu Lázek vedle mohyly, zasvěcené Svatopluku Čechovi, navršené v roce 1908, postavena 15 metrová dřevěná věž se zastřešenou vyhlídkou Národní jednotou z Olomouce. Otevřena byla 28. července. V roce 1918 byla rozhledna stržena. Současná rozhledna byla postavena ze sbírky Klubu českých turistů podle projektu architekta Stejskala v roce 1933, slavnostní otevření bylo 13. srpna. Jde o dřevěnou věž o výšce 20 metrů s vyhlídkovou plošinou ve výšce 17 m, na kterou vede 87 schodů. Současně s ní byla vybudována i chata, pojmenovaná po berním úředníkovi Františku Reichlovi ze Zábřehu. V roce 1989 byla rozhledna vrácena KČT, v roce 1995 přešla do soukromých rukou.\n\nOd roku 2013 byla rozhledna trvale uzavřená. Stav rozhledny a chaty se výrazně zhoršil v roce 2015, kdy se vlastník objektu – karlovarská společnost Deneta, a.s. – ocitla v konkurzu. Objekt byl opuštěn a nechán napospas zlodějům a vandalům. Za této situace byl v rámci Svazku obcí Lanškrounsko v červnu 2015 schválen záměr odkoupit objekt z konkurzní podstaty. Podle znaleckého posudku činila odhadní cena dřevěné rozhledny a rekreační chaty včetně pozemků 831,5 tis. Kč (z toho hodnota samotné budovy cca 97 tis. Kč, bývalé prodejny vstupenek cca 91 tis. Kč a rozhledny cca 516 tis. Kč). Vítězem dražby se v listopadu 2015 stala společnost Paper Black s cenou 2,5 mil. Kč.\n\nV červenci 2016 je rozhledna opět přístupná a bufet je v provozu.\n\nMomentálně otevřeno pouze o víkendu od 11 do 17 hodin\n\nPěšky po turistické značce:\nAutem nebo na kole lze dojet až k rozhledně odbočkou ze silnice č. 368 Tatenice–Cotkytle.\n\nZ rozhledny je výhled na Orlické hory, Hrubý Jeseník, Železné hory, za pěkného počasí na Krkonoše a Svatý kopeček u Olomouce.\n\n"}
{"id": "591087", "url": "https://cs.wikipedia.org/wiki?curid=591087", "title": "Rupnica", "text": "Rupnica\n\nRupnica je geologická památka poblíž obce Voćin v Chorvatsku, kde se nachází bazalty staré 16 miliónů let tvořící hexagonální odlučnost. Jako geologická památka byla vyhlášena již 14. října 1948 jako první v Chorvatsku.\n\n"}
{"id": "591088", "url": "https://cs.wikipedia.org/wiki?curid=591088", "title": "Bitva u Baltimu", "text": "Bitva u Baltimu\n\nBitva u Baltimu, někdy též uváděna jako bitva u Damietty, byla námořní bitva mezi izraelským a egyptským námořnictvem, ve dnech 8. až 9. října 1973, během jomkipurské války. Odehrála se v deltě Nilu, mezi městy Baltim a Damietta. Bitva vypukla, když šest izraelských raketových člunů tříd \"Sa'ar\" plujících směrem k Port Saidu narazilo na čtyři egyptské raketové čluny projektu 205 (kódové označení NATO: \"Osa I\"), plujících z Alexandrie. Celá potyčka trvala zhruba čtyřicet minut. Čluny třídy Osa vypálily střely Styx, minuly a začaly se stahovat do Alexandrie, pronásledovány Izraelci. Dva egyptské čluny byly potopeny střelami Gabriel během deseti minut a třetí člun byl potopen o dvacet pět minut později. Čtvrtému se podařilo vrátit se na základnu.\n\nV třetí den jomkipurské války, 8. října, zahájila izraelská armáda protiútok na Sinajském poloostrově, při pokusu zatlačit egyptskou armádu zpět za Suezský průplav. Velení izraelského námořnictva očekávalo, že pozemní tlak na přístav Port Said způsobí stažení egyptských námořních aktivit z místních přístavů do Alexandrie, která se nachází zhruba 177 kilometrů západně. Flotile izraelských raketových člunů proto bylo nařízeno plout k přístavu Port Said. Lodě, které se zrovna vrátily do Haify po bitvě u Latakie, však ještě nebyly kompletně natankované. Navzdory tomu plulo již po dvaceti pěti minutách osm lodí rychlostí 30 uzlů jižním směrem. O pět hodin později dorazily k Port Saidu, kde se setkaly s velitelem Michaelem Barkajem, který již na místě vyčkával se dvěma čluny. Mezi tím se však izraelský protiútok na Sinaji nezdařil a egyptské lodě přístav neopustily.\n\nBarkaj a velitel námořnictva, admirál Benjamin Telem, se rozhodli vylákat Egypťany ostřelováním cílů na pobřeží nilské delty. Když v 21.00 začali s ostřelováním, detekovali cíle západním směrem. Izraelské čluny proto zvýšily rychlost na 40 uzlů, avšak po zhruba třiceti minutách se ukázalo, že pronásledují elektronické stíny. Barkaj pozastavil přeskupení a dotázal se svých lodí na stav paliva a munice. Loď, na které se nacházel, INS \"Miznak\" a další tři lodě měly velmi malé zásoby paliva. Zvažoval návrat do Haify, ale nakonec se rozhodl poslat zpět čtyři lodě potýkající se s nedostatkem paliva a sám zůstal se zbylými. Když se přemisťoval z \"Miznaku\" na INS \"Herev\", izraelské lodě detekovaly čtyři moderní sovětské raketové čluny \"Osa I\" vyplouvající z Alexandrie směrem na východ. Poté, co se Barkaj nalodil na \"Herev\", nařídil flotile šesti lodí plout směrem k Alexandrii.\n\nBarkajova flotila čítala dva raketové čluny třídy \"Sa'ar 4\" (INS \"Rešef\" a INS \"Kešet\"), dva raketové čluny třídy \"Sa'ar 3\" (INS \"Soufa\" a INS \"Herev\"), jeden raketový člun třídy \"Sa'ar 2\" (INS \"Ejlat\", pojmenovaný po lodi INS \"Ejlat\" potopené před šesti lety) a jeden raketový člun třídy \"Sa'ar 1\" (INS \"Misgav\"), který však nenesl žádné střely. Ve 23.00 Barkaj zformoval flotilu do tří dvojic, které pluly vedle sebe přes širokou frontu. Severní dvojici tvořili \"Rešef\" a \"Kešet\", prostřední dvojici \"Ejlat\" a \"Misgav\" a jižní dvojici \"Herev\" a \"Soufa\". V tomto okamžiku se egyptské raketové čluny nezobrazovaly na radaru nebo dálkových elektronických senzorech a nebylo tak jasné, zda se pohybují směrem k izraelským lodím.\nKdyž se blížila půlnoc, nařídil Barkaj jižní dvojici ostřelovat cíle v Damiettě na pobřeží. Když se lodě chystaly ke střelbě, jejich elektronické podpůrné opatření (ESM) detekovalo něco západně od Baltimu. Barkaj nařídil severní dvojici rozptýlit dálkové klamné cíle severně od její pozice, aby zjistil, zda zpozorovaný objekt zahájí palbu. Po chvíli byl oblak klamných cílů zasažen střelou letící ze západního směru. Čluny tříd \"Sa'ar\" spustily svá elektronická protiopatření a vyrazily plnou rychlostí směrem k egyptským lodím, zatímco Barkaj se rozhodl nevolat na pomoc izraelské letectvo.\n\nIzraelská bitevní linie měla banánovitý tvar a severní dvojice lodí se nacházela více vpředu než zbytek lodí. Dvě dvojice egyptských raketových člunů \"Osa I\" pluly směrem k izraelské flotile, ale byly stále mimo 45kilometrový dostřel egyptských střel Styx. Dostřel izraelských střel Gabriel byl 25 kilometrů, což představovalo 20kilometrovou mezeru, kterou Izraelci chtěli bezpečně překlenout díky systémům elektronického boje, které střelám Styx nabídly mnohem více cílů, než doopravdy bylo. V 00.15 zaznamenaly senzory odpálení egyptských střel ze vzdálenosti 48 kilometrů. Po dvou minutách střely explodovaly na moři, aniž by způsobily jakékoliv škody. Egypťané pokračovali dále v kurzu a po deseti minutách vypálili další tři salvy. Jejich střely směřovaly převážně na oblak klamných cílů, rozptýlený severní dvojicí izraelských lodí. Po vypálení posledních střel ze vzdálenosti 30 kilometrů se egyptské čluny otočily a rychle se vracely zpět do Alexandrie. Izraelské čluny je pronásledovaly a jejich velitelé byli Barkajem upozorněni, aby nestříleli ze vzdálenosti větší než 17 kilometrů. Podle jeho výpočtů měli Izraelci dostihnout pomalejší egyptské čluny ještě před přístavem.\n\nPo 25minutovém pronásledování se INS \"Kešet\" dostal do 17kilometrové zóny a vypálil střelu, která zasáhla egyptský člun. V té chvíli začala strojovna \"Kešetu\" nabírat vodu z prasklé trubky. Po odpálení další střely se \"Kešet\" zastavil dva kilometry od zničeného egyptského člunu, zatímco INS \"Misgav\" se k přiblížil a zasáhl člun palbou z děla. Mezitím INS \"Rešef\" vypálil a zasáhl druhý egyptský člun a INS \"Ejlat\" rovněž vypálil střelu. \"Rešef\" se poté přiblížil k zničenému egyptskému člunu a potopil jej výstřelem z děla. Jižní dvojice egyptských člunů se rozdělila a jeden z nich byl zasažen a zůstal stát, ale nepotopil se. \"Herev\" a \"Soufa\" na člun vypálily desítky granátů, než zjistily, že ve skutečnosti najel na mělčinu. Poslední zbývající egyptský člun plul západně k Alexandrii a dostal se mimo dostřel. Nejblíže byl \"Rešef\", který se pustil do pronásledování. Zbraňový důstojník ale nahlásil elektrickou poruchu, která bránila odpálení střel. \"Rešef\" i navzdory tomu egyptský člun sledoval v naději, že se dostane na dostřel lodního kanónu, avšak Barkaj si všiml, že se izraelský člun odděluje od zbytku flotily, a že se dostává nebezpečně blízko pobřeží. V obavě ze zranitelnosti při případném leteckém útoku se nařídil stáhnout. Velitel \"Rešefu\" požádal o několik dalších minut, ale nakonec se připojil zpět k flotile.\n\nKdyž Telem zaznamenal, že se jedna z lodní příliš blíží k Alexandrii, nařídil Barkajovi zastavit pronásledování. V 01.30 se již izraelská flotila vracela do Haify. Čtvrtý egyptský člun dorazil do Alexandrie. Egypt tvrdil, že potopil čtyři izraelské „cíle,“ z čehož tři měly být motorové torpédové čluny a jeden měl být raketový člun. Roky po proběhlé bitvě se setkal velitel \"Rešefu\" s egyptským námořním důstojníkem, jenž velel jednomu z egyptských člunů, na americké Naval War College. Egypťan uvedl, že on a dva nebo tři členové posádky přežili explozi a povedlo se jim doplavat na pobřeží.\n\n"}
{"id": "591093", "url": "https://cs.wikipedia.org/wiki?curid=591093", "title": "AMD Fusion", "text": "AMD Fusion\n\nAMD Fusion je kódové označení pro návrh CPU umístěných v jednom pouzdře nebo nejnověji na stejném čipu s GPU, který vyvíjí společnost AMD. Tento koncept se nazývá Accelerated Processing Unit. Pod názvem \"AMD Fusion\" plánuje více modelů, lišících se počtem jader, frekvencí a výkonem grafické a centrální procesorové jednotky.\n\nO plánech konceptu, který AMD Fusion realizuje, poprvé mluvil Henri Richard již v červnu 2006. První představení, nicméně, bylo až 1. června 2010 na veletrhu Computex, kde procesor Fusion běžel pod systémem Windows 7. Uvedení na trh má být v Q4 2010. První modely budou vyráběny 40nm technologickým procesem u společnosti TSMC, další (v roce 2011) by měly přejít na 32 nm. Procesory budou dvoujádrové o taktu kolem 1,5 GHz, grafický čip bude podporovat DirectX 11 a hovoří se až o výkonu na úrovni desktopové grafiky \"Radeon HD 5400! FUSION\" by měl nahradit nepříliš úspěšnou platformu NEO, tedy konkurenci Intel Atom a nejlevnějším ULV procesorům od Intelu, ovšem s výrazně silnější grafickou kartou a i o trochu vyšším výkonem CPU části.\n\nFusion není primárně určen pro high-end desktopy nebo notebooky, ale spíše pro zařízení, které dělají kompromis mezi výkonem a mobilitou – netbooky, UMPC, Microsoft Tablet PC, tablety, přehrávače multimédií, některé budoucí smartphony a další „hybridní“ mobilní zařízení. AMD si od Fusionu slibuje nabídnout výrobcům těchto zařízení cenově a výkonnostně zajímavý grafický a centrální procesor, přizpůsobený pro použití v nich, s miniaturními rozměry, a zlomkovým TDP oproti současným architekturám (např. AMD Bulldozer nebo Intel Sandy Bridge). Dvoučipy AMD Fusion mají být rozděleny do čtyř linií podle použití:\nVýsledné jednopouzdrové CPU-GPU pak mohou být pro dané použití vytvořeny pouhou změnou konfigurace v CPU a/nebo GPU části. Podle výkonného viceprezidenta společnosti Mario A. Rivase chce AMD programem Fusion zvýšit variabilitu svých nabízených čipů a tím lépe vyhovět specifickým nárokům cílových odběratelů. AMD se tak snaží získat větší podíl na trhu procesorů pro mobilní zařízení a (u netbooků) vytlačit kombinaci „Intel Atom + integrovaná grafická karta“. Intel naproti tomu vyvíjí 22nm výrobní technologii, kterou má v plánu nasadit v 2. polovině roku 2011.\n\nAMD umožní spolupráci některých diskrétní grafické karty a některých GPU v CPU Llano (neboli CrossFireX). Řada E2 nebude mít možnost zapnout CF.\n\n\n\nSpolečnost AMD se rozhodla vydat i verzi bez GPU. Zatím je znám jediný model Athlon II X4 631.\n\nMohou se objevit i další modely Sempron, Athlon II X2 a X3 a další.\n\nProcesory řady C, E a Z by měly při spotřebě 6 až 18 W a ploše 75 mm nahradit diskrétní grafiku o spotřebě 8 W a ploše 59 mm, procesor o spotřebě 25 W a 117 mm a čipset o spotřebě 13 W a 66 mm, to dává rozdíl u spotřeby 28 až 40 W a u plochy 167 mm.\n\nProcesory řady A by měly při spotřebě 35 až 45 W a ploše 228 mm nahradit diskrétní grafiku o spotřebě 27 W a ploše 108 mm, procesor o spotřebě 45 W a 200 mm a čipset o spotřebě 13 W a 66 mm, to dává rozdíl u spotřeby 40 až 50 W a u plochy 146 mm.\n\nVýdrž na baterie pro Brazos by se měla zvednout z až 6,5 hodiny na až 11 hodin.\n\nMěly by existovat 4 kategorie trhu (samolepek). E2 VISION (Smart HD) je pro základní kancelářské úkony, A4 VISION (Brilliant HD Everyday) je pro základní multimediální úkony, A6 VISION (Brilliant HD Entertainment) je pro náročnější multimediální úkony a A8 VISION (Brilliant HD Performance) by měl nabízet nejvyšší výkon v dané řadě. Výkon v 3Dmark Vantage (1280x1024 Performance) pro procesor třídy A4 a grafiku HD 6480G je 2045 bodů (100%), pro procesor třídy A6 a grafiku HD 6520G je 2502 bodů (122%) a pro procesor třídy A8 a grafiku HD 6620G je 3005 bodů (147%).\n\n\n"}
{"id": "591095", "url": "https://cs.wikipedia.org/wiki?curid=591095", "title": "Třída Sa'ar 3", "text": "Třída Sa'ar 3\n\nTřída Sa'ar 3 jsou raketové čluny Izraelského vojenského námořnictva. Plavidla společně s předchozí třídou \"Sa'ar 2\", konstrukčně vycházela z německých útočných člunů třídy \"Jaguar\". Třídu tvořilo celkem šest jednotek. V září 1973 byly čluny úspěšně nasazeny v jomkipurské válce. Izraelské námořnictvo je všechny vyřadilo. Jediným zahraničním uživatelem třídy bylo Chile. \n\nŠestice raketových člunů byla objednána roku 1966 u francouzské loděnice Constructions Mécaniques de Normandie (CMN) v Cherbourgu. Prototypový člun \"Sa'ar\" námořnictvo izraelské převzalo, dodání ostatních již zaplacených člunů však bránilo francouzské embargo. V noci z 24. na 25. prosince 1969 bylo zbylých pět člunů tajně „uneseno“ z Cherbourgu a za asistence zásobovacích lodí a v lednu 1970 přivezeno do Izraele. Čluny přitom na moři vystupovaly jako norské zásobovací lodě plující pod panamskou vlajkou.\n\nJednotky třídy \"Sa’ar 3\":\nČluny nesly vyhledávací radar Thomson-CSF Neptune THD 1040 a střelecký radar Selenia RTN-10X Orion. Po dokončení výzbroj tvořil jeden 76mm kanón OTO Melara, dva 12,7mm kulomety, šest protilodních střel Gabriel Mk.I s dosahem 20 km. Později byla trojice střel Gabriel nahrazena čtyřmi americkými protilodními střelami RGM-84C Harpoon s dosahem 130 km. Pohonný systém tvořily čtyři diesely MTU 16V 538, pohánějící čtyři lodní šrouby. Nejvyšší rychlost dosahovala 42 uzlů.\n\nRaketové čluny této třídy se do ostré akce poprvé zapojily během jomkipurské války v září 1973. Poprvé se do bojů zapojily v bitvě u Latakie, kde izraelské námořnictvo napadlo syrské lodě a pobřežní cíle za pomoci lodních zbraní a protilodních střel. Krátce poté se zapojily do bitvy u Baltimu, kdy napadly egyptské raketové čluny. V těchto dvou bitvách bylo izraelskými plavidly bez vlastní ztráty potopeno celkem sedm nepřátelských raketových člunů.\n\n"}
{"id": "591097", "url": "https://cs.wikipedia.org/wiki?curid=591097", "title": "Hlaváčková stráň", "text": "Hlaváčková stráň\n\nPřírodní památka Hlaváčková stráň se rozkládá při jižním okraji osady Dolánky, která tvoří součást obce Zlončice v okrese Mělník Středočeského kraje. Jedná se o strmý svah na pravém břehu řeky Vltavy, přímo nad zdymadlem Dolany. Předmětem ochrany jsou suché louky a skalní stepi, spolu s význačnými zástupci teplomilné stepní a lesostepní flory a fauny. Zejména na vátých spraších v horní části svahu rostou xerofilní trávy jako kostřava walliská, smělek štíhlý, kavyl vláskovitý, kavyl sličný, vyskytuje se též válečka prapořitá, typickými zástupci bylin jsou hlaváček jarní nebo kozinec rakouský. Území je lemováno pásem křovin, v něž je zastoupena trnka, různé druhy hlohů a růží, též dřišťál obecný.\n\n\n"}
{"id": "591100", "url": "https://cs.wikipedia.org/wiki?curid=591100", "title": "Prešovský lžisobor", "text": "Prešovský lžisobor\n\nPrešovský lžisobor (zvaný také pouze \"Prešovský sobor\") je označení pro \"sobornou\" (společnou) schůzi duchovenstva řeckokatolické církve z r. 1950, při níž byla řeckokatolická církev rozpuštěna, a její duchovní (spolu s věřícími) byli nuceni přijmout pravoslavnou víru. Byl součástí tažení tehdejší státní moci proti katolické církvi, jíž je řeckokatolická církev součástí.\nJakýmsi předstupněm \"Prešovského lžisoboru\" byl tzv. Malý sobor, konaný 24. dubna 1950 ve Vyšných Ružbachách. Úkolem tohoto soboru bylo získání skupiny řeckokatolíků, kteří by byli ochotní pracovat na pravoslavizaci řeckokatolické církve. Sama pravoslavná církev se v těchto jednáních zatím ještě neexponovala.\nDokumenty, deklarující sjednocení řeckokatolíků s pravoslavnými byly dopředu připraveny, ale na soboru shromážděné řeckokatolické kněžstvo požadavek pravoslavizace odmítlo a nedalo se předpokládat, že věřící by – na rozdíl od svých kněží – pravoslaví přijali. \"Malý sobor\" tedy skončil fiaskem.\n\nČtyři dny po fiasku ve Vyšných Ružbachoch se sešel sobor v Prešově. Účastnilo se 820 delegátů (z nichž jen minimum bylo, co do vyznání, řeckokatolíky) a 100 kněží. Cíl soboru byl stejný – přijetí usnesení, na jehož základě by došlo k pravoslavizaci řeckokatolické církve.\nText manifestu, prezentovaného na soboru, byl namířen v podstatě proti katolické církvi jako celku, ne pouze proti řeckokatolíkům, kteří jsou jednou ze součástí katolické církve.\nVláda vzala usnesení \"soboru\" na vědomí 28. května 1950. Avšak již předtím, bezprostředně po ukončení jednání, začali pravoslavní přebírat kostely a fary řeckokatolické církve, nezřídka za pomoci Bezpečnosti. Řeckokatolíci byli de facto postaveni mimo zákon, bohoslovci byli posláni do PTP.\n\nVe farnostech docházelo k násilnostem, protože řeckokatolíci odmítali vydat kostely a fary pravoslavným. Nicméně jim to nebylo nic platné.\n\nV. Vaško uvádí, že \"pravoslavizovaní\" kněží nicméně většinou dále v liturgii na příslušných místech modlili se za papeže, a ne za pravoslavné metropolity, jak jim bylo nařízeno. Řeckokatolická církev byla obnovena až v r. 1968 díky politickému uvolnění.\n\n\n"}
{"id": "591101", "url": "https://cs.wikipedia.org/wiki?curid=591101", "title": "Heřman Josef Tyl", "text": "Heřman Josef Tyl\n\nHeřman Josef Tyl (31. července 1914 Cakov – 10. prosince 1993 Mariánské Lázně) byl premonstrát, převor a později opat kláštera Teplá v západních Čechách, byl významnou osobností katolické církve v Československu ve 20. století.\n\nNarodil se v Cakově v okrese Olomouc. Po maturitě na Arcibiskupském gymnáziu v Kroměříži byl přijat do noviciátu v klášteře – kanonii premonstrátů v Nové Říši, kde přijal řeholní jméno Heřman Josef. Studoval teologii, a v roce 1940 byl vysvěcen na kněze.\n\nV novoříšském klášteře zastával funkci provizora (správce hospodářských záležitostí kanonie). V roce 1942 byl spolu s celým řeholním osazenstvem kláštera zatčen gestapem, postupně se svými spolubratry prošel vězením v Jihlavě, v Brně v Kounicových kolejích, a následně koncentráky v Osvětimi a Buchenwaldu. Během této doby řada vězněných kapitulárů novoříšských, včetně opata Pavla Součka, zemřela.\n\nV roce 1945 se P. Tyl mohl se zbytkem kapitulárů vrátit do Nové Říše. Dlouho zde nepobyl, protože již v r. 1946 si jej klášter Teplá zvolil převorem-administrátorem (tj. převorem s právy opata). V této době P. Tyl sepsal publikace o klášterech v Nové Říši a Teplé.\n\nV roce 1952 následovalo zatčení P. Tyla. Byl odsouzen na 12 let, ale po šesti letech byl propuštěn. Jakožto duchovní bez státního souhlasu si potřeboval najít civilní zaměstnání. Pracoval jako skladník a nakonec i jako místopředseda JZD v rodném Cakově. Od roku 1964 mohl opět působit v duchovní správě. Byl administrátorem v Bohuslavicích u Konice a následně děkanství v Mariánských Lázních. Zde mu jako kaplan vypomáhal pozdější pražský světící biskup Karel Herbst. Od roku 1974 byl opět Josef Tyl bez státního souhlasu. Pracoval poté na Moravě, v Bítově na Znojemsku. Až v roce 1987 dostal státní souhlas k výkonu duchovenské činnosti a do roku 1989 sloužil ve farnosti Slatinice u Olomouce.\n\nKrátce po revoluci v roce 1989 se P. Tyl vrátil do tepelského kláštera, byl zde zvolen opatem a přijal opatskou benedikci. Opatský úřad vykonával až do roku 1992, kdy kvůli zhoršující se skleroze multiplex rezignoval. O rok později zemřel v Mariánských Lázních a je pohřben v Klášteře Teplá.\n\nV oceňovaném českém historickém dramatu Bumerang ztvárnil opata Heřmana Tyla herec Stanislav Zindulka. (režie: Hynek Bočan, scénář: Jiří Stránský, rok premiéry: 1996)\n\n\nV roce 2014 mu byla udělena Cena Václava Bendy (in memoriam).\n\n\n"}
{"id": "591103", "url": "https://cs.wikipedia.org/wiki?curid=591103", "title": "Samuelova jeskyně", "text": "Samuelova jeskyně\n\nSamuelova jeskyně je umělý skalní útvar u obce Sloup v Čechách na Českolipsku z 18. století. Jedná se o skalní obydlí, vytesané místním poustevníkem Samuelem Görnerem. Z geomorfologického hlediska okolní skály náležejí do Zákupské pahorkatiny.\n\nRodák z obce Sloup, poustevník Samuel Görner si vytesal (či nechal vytesat) v roce 1718 ve skále, dříve pojmenované jako Spitziger Stein, tj. Špičatý kámen, poblíž své vesnice jeskyni, kterou používal jako své obydlí, resp. poustevnu. V ní se věnoval broušení skleněných čoček, výrobě brýlí a dalekohledů. Strávil tu 17 let, v roce 1735 odešel na nedaleký hrad Sloup, na jehož vrcholu je jeho socha s dalekohledem. V roce 1742 utekl na čas ve strachu před pruským vojskem do Prahy, v roce 1756 odešel na pouť do Říma, odkud se vrátil roku 1760. Ke konci života se přestěhoval k Příbrami, kde byl oloupen a zavražděn.\n\nV roce 1897 byl v jedné z místností na stěnu zhotoven německy psaný nápis, připomínající působení poustevníka v jeskyni a na skále byla vytvořena vyhlídka. V roce 2002 sem byly instalovány nové české a německé popisné tabulky a o rok později byl prostor zrenovován obcí a podnikem Lesy ČR.\n\nPoustevna má několik ve skále vytesaných místností, předsíňku, kuchyň a obytnou místnost 6 x 2,5 metru, opatřenou okny (bez skel, opatřených železnou mříží). Ke vchodu vede řada do skály vytesaných schodů.\n\nOd parkoviště pod hradem Sloup vedou navigační šipky přes obec na kraj lesa, odtud je dosti příkrá cesta, opatřená v serpentinách zábradlím vzhůru ke skalám. \n\n"}
{"id": "591104", "url": "https://cs.wikipedia.org/wiki?curid=591104", "title": "Ё", "text": "Ё\n\nЁ (minuskule ё) je písmeno cyrilice. Písmeno se vyskytuje pouze v běloruské a ruské azbuce a azbukách odvozených z ruské azbuky.\n\nPísmeno je jotovanou variantou písmena О. Do češtiny bývá transkribován jako „jo“; v případě, že se vyskytuje po „d“, „t“ a „n“, předchozí znak změkčí a zapisuje se jako „o“ (tedy „ďo“, „ťo“ a „ňo“).\n"}
{"id": "591105", "url": "https://cs.wikipedia.org/wiki?curid=591105", "title": "Ь", "text": "Ь\n\nЬ (minuskule ь) je písmeno cyrilice.\n\nPůvodně sloužilo k zachycení měkkého jeru, což byla ultrakrátká samohláska \"i\".\n\nV různých jazycích jsou jeho významy různé. V ruštině se používá k označení patalizované souhlásky, podobně jako háček v češtině, a je nazýván \"měkký znak\" (: мягкий знак, : мяккі знак, : м’який знак).\n\nPísmeno je součástí písmen Љ, Њ a Ы.\n\nV janalifu (latinské abecedě pro turkické jazyky) bylo zavedeno písmeno Ь, které je podobné písmenu Ь a které sloužilo pro zápis hlásky []. Protože toto latinské písmeno nebylo zavedeno do Unicode, používá se místo něho vzhledem k podobnosti právě písmeno Ь z cyrilice.\n\nUvedeny jsou názvy písmena v jazycích, které ho používají.\n\n\n\n\n"}
{"id": "591107", "url": "https://cs.wikipedia.org/wiki?curid=591107", "title": "Ы", "text": "Ы\n\nЫ (minuskule ы) je písmeno cyrilice.\n\nPísmeno se vyvinulo z posloupnosti písmen ъі a postupně došlo k jeho zjednodušení. Tento proces je zachycen i v názvu tohoto písmene \"jery\" (ъ – \"jer\", і – \"y\").\n\nPísmeno se vyskytuje v běloruské a ruské azbuce. V ukrajinské azbuce slouží k zápisu stejné hlásky písmeno И.\n"}
{"id": "591110", "url": "https://cs.wikipedia.org/wiki?curid=591110", "title": "Х", "text": "Х\n\nХ (minuskule х) je písmeno cyrilice. Jeho tvar se v minuskulní i majuskulní variantě shoduje s tvarem písmena X v latince. Písmeno zachycuje hlásku v češtině zapisovanou jako ch.\n\nV arménském písmu písmenu Х odpovídá písmeno Խ (խ), v gruzínském písmu písmeno ხ.\n\nV hlaholici písmenu Х odpovídá písmeno Ⱈ.\n"}
{"id": "591111", "url": "https://cs.wikipedia.org/wiki?curid=591111", "title": "Р", "text": "Р\n\nР (minuskule р) je písmeno cyrilice. Jeho tvar se v minuskulní i majuskulní variantě shoduje s tvarem písmena P v latince.\n\nV latince písmenu Р odpovídá písmeno R (r), v řeckém písmu v moderní řečtině mu odpovídá písmeno Ρ (ρ), v gruzínském písmu písmeno რ a v arménském písmu písmeno Ռ (ռ).\n\nV hlaholici písmenu Р odpovídá písmeno Ⱃ. Prapůvod lze vysledovat nejspíše v hebrejském písmenu Щ.\n"}
{"id": "591113", "url": "https://cs.wikipedia.org/wiki?curid=591113", "title": "Třída Thetis", "text": "Třída Thetis\n\nTřída Thetis jsou víceúčelové fregaty dánského královského námořnictva. Hlavním úkolem lodí jsou hlídkování, ochrana rybolovných pásem, průzkum a záchranné operace. Postaveny byly čtyři jednotky této třídy. Všechny jsou dosud v aktivní službě.\n\nCelkem byly v letech 1991–1992 do služby zařazeny čtyři fregaty této třídy, pojmenované \"Thetis\" (F357), \"Triton\" (F358), \"Vædderen\" (F359) a \"Hvidbjørnen\" (F360). Postavila je loděnice Svendborg Skibsvaerft ve Svendborgu.\n\nJednotky třídy \"Thetis\":\n\nFregaty jsou upraveny pro službu v arktidě. Jejich příď je přizpůsobena k prorážení ledu a mají rovněž zesílený trup, umožňující jim pavbu v ledu silném až 80 cm. Na přídi fregat je umístěna dělová věž se 76,2mm kanónem OTO Melara Super Rapid, který doplňují ještě dva 20mm kanóny. Na zádi je přistávací plocha pro jeden vrtulník Westland Lynx. Trupový sonar je typu CTS 36 RDN. Nesou rovněž sonar s proměnlivou hloubkou ponoru typu Thales TMS 2640 Salmon. Pohonný systém tvoří tři diesely MAN B&W V28/32. Fregaty dosahují nejvyšší rychlosti 22 uzlů.\n\n"}
{"id": "591116", "url": "https://cs.wikipedia.org/wiki?curid=591116", "title": "Josef Šimáček", "text": "Josef Šimáček\n\nJosef Šimáček (18. ledna 1837 Kostelec nad Labem – 29. prosince 1904 Český Brod) byl český vinař.\n\nStudoval na vyšší reálce a technice v Praze. V letech 1859-63 vyučoval přírodní vědy na reálné škole v Jičíně a následujících šest let na staroměstské reálce. Vedle svých učitelských povinností pořádal přednášky v oboru chemie a psal články do odborných časopisů.\n\nRoku 1869 jej majitel lobkovického panství v Dolních Beřkovicích, princ Ferdinand Zdeněk z Lobkovic, požádal, aby na jeho pozemcích obnovil vinice. České vinařství v Polabí, kdysi založené Karlem IV., v následujících staletích (hlavně po bělohorské porážce) upadalo a záměrem Lobkoviců bylo, navrátit mu někdejší slávu.\n\nŠimáček si jako ředitel vinic získal brzy pověst významného odborníka. Během třiceti let se mu podařilo obnovit tradiční druhy vinné révy, čímž stoupla kvalita vína. Věnoval se i propagaci — pořádal přednášky, publikoval odborné texty, reprezentoval české vinařství na výstavách a kongresech.\n\nObor podporoval i veřejnou a organizátorskou činností. Přispěl k založení vinařského spolku na Mělnicku a r. 1882 se stal jeho jednatelem. Zasloužil se o zřízení české vinařsko-ovocnické školy v Mělníku a německé vinařské školy v Litoměřicích. Roku 1892 se stal členem českého odboru zemědělské rady pro Království české a komise pro boj s phyloxerou. V roce 1898 získal za dlouholetou činnost zlatý záslužný kříž s korunou. Jeho úsilím se podařilo pozvednout úroveň vinařství v celých Čechách.\n\nJosef Šimáček během života napsal asi třicet odborných publikací. Patří k nim:\n\n\n"}
{"id": "591117", "url": "https://cs.wikipedia.org/wiki?curid=591117", "title": "Ф", "text": "Ф\n\nФ (minuskule ф) je písmeno cyrilice.\n\nV latince písmenu Ф odpovídá písmeno F (f), v řeckém písmu v moderní řečtině mu odpovídá písmeno Φ (ϕ).\n\nV hlaholici písmenu Ф odpovídá písmeno Ⱇ.\n"}
{"id": "591118", "url": "https://cs.wikipedia.org/wiki?curid=591118", "title": "Samovar", "text": "Samovar\n\nSamovar je ruské tradiční zařízení pro vaření vody s vnitřním topidlem, určené k přípravě čaje. Zpočátku se voda ohřívala trubkou naplněnou dřevěným uhlím. Později se objevily další druhy samovarů, vytápěné petrolejem nebo elektricky.\n\nSoučasná klasifikace samovarů uznává následující typy:\n\nPřístroje tohoto typu byly dlouho známy v Číně, ale nepoužívaly se k přípravě čaje. První samovary na ruském území se začaly vyrábět v polovině 18. století v hutích na Urale. Záhy se však stalo hlavním místem produkce a vývoje samovarů západoruské město Tula, odkud také pochází nejstarší věrohodné písemné zprávy o jejich výrobě.\n\nRoku 1778 na ulici Štykovaja, v tulské čtvrti Zářečí, vyrobili samovar bratři Ivan a Nazar Lisicynovi v malé dílně. Jejich podnik byl prvním samovarovým závodem ve městě. Zakladatelem podniku byl jejich otec, původně puškař a mědikovec Fedor Lisicyn. Už v roce 1803 v závodě pracovali čtyři tulští měšťané, sedm puškařů, dva vozkové a 13 Rolníků – dohromady 26 zaměstnanců. To už byla továrna s kapitálem 3000 rublů a výnosem 1500 rublů. Továrna v roce 1823 přešla na Nazarova syna Nikitu Lisicyna. Samovary Lisicynových se vyznačovaly nápaditými tvary a výzdobou. Běžné byly tepané a gravírované ozdoby na podstavci samovaru, vejcovitý tvar nádrže, kohouty ve tvaru delfína, ozdobná držadla. Výroba samovarů se ukázala jako velmi výnosná. Řemeslníci se rychle změnili na továrníky a dílny na továrny, takže k roku 1808 fungovalo v Tule již osm výrobců samovarů. V roce 1812 vznikla továrna Vasilije Lomova, v roce 1813 Andreje Kuraševa. Vasilij Lomov společně s bratrem Ivanem produkovali samovary vysoké kvality, asi 1000–1200 kusů ročně a stali se široce známými. Samovary se tehdy prodávaly na váhu a stály: z mosazi 64 rublů za pud (16,3 kg), z mědi 90 rublů za pud. V roce 1850 jenom v samotné Tule bylo 28 továren na samovary, které produkovaly okolo 120 tisíc samovarů ročně a k tomu velké množství dalších výrobků z mědi. Například továrna J. V. Ljalina zhotovila za rok více než 10 tisíc kusů samovarů.\n\nNa přelomu 19. a 20. století se objevují nové typy samovarů, jako např. petrolejový, samovar Paričko, měděné samovary z továrny Černikovových s bočním ohřevem. Petrolejové samovary se prosadily především tam, kde byl snadno dostupný a levný petrolej, zvláště na Kavkaze. Petrolejové samovary se také ve velkých počtech exportovaly.\n\nV roce 1908 závod Bratři Šachdatové a spol. poprvé vyrobil samovar s odnímatelnou nádobou na vodu – tzv. samovar Paričko (nazváno dle vynálezce, ing. A. J. Parička). Tyto samovary byly bezpečné z požárního hlediska, nemohly se zničit jako obyčejné samovary, když v nich nebyla voda. Díky vybavení dmychadlem a možnosti regulace tahu plamene v nich voda zůstávala dlouho horká. Také čištění bylo pohodlné. Jako palivo bylo možné použít dřevěné uhlí, líh i jiná paliva.\n\nRevoluce roku 1917 přinesla řadu změn. V roce 1918 byly podniky na výrobu samovarů znárodněny. Roku 1919 vzniká v Tule státní sdružení továren na výrobu samovarů. Roku 1922 se výroba samovarů soustředila v Prvním státním mědizpracujícím závodě ve městě Kolčugino. V současnosti funguje pod názvem Kolčug-Micar a.s.\n\nBez ohledu na pestrost tvarů jsou samovary koncipovány shodně. Každý samovar je složen z dále popsaných dílů (viz též obrázek – schema):\nObvyklými materiály pro výrobu samovarů jsou:\nSamovar neslouží přímo k přípravě čaje, ale k vaření vody pro přípravu čaje. Do mísy se nalije voda, která se přivede do varu. V malé konvičce se vroucí vodou spaří listový čaj. Ten se nechá vyluhovat až do vzniku silného extraktu – zavářky. Během vyluhování a i následně během přípravy čaje do šálků je konvička uložena v nosiči úplně nahoře na samovaru. Tak je zaručeno uchování zavářky v teple. Pokud se rozhodneme čaj konzumovat, odlijeme si do svého šálku z konvičky potřebné množství extraktu a dolijeme horkou vodou z kohoutu na nádrži samovaru. Čajové lístky zůstanou v konvičce. Množstvím čajového koncentrátu řídíme sílu čaje.\n\n"}
{"id": "591119", "url": "https://cs.wikipedia.org/wiki?curid=591119", "title": "Щ", "text": "Щ\n\nЩ (minuskule щ) je písmeno cyrilice.\nV ruštině zachycuje dlouhé měkké \"š\" (mezinárodní fonetickou abecedou [ɕː]), v ukrajinštině zachycuje hlásku \"šč\" ([ʃt͡ʃ]), v bulharštině zachycuje hlásku \"št\" ([ʃt]). V běloruské a srbské azbuce se nevyskytuje (přestože například srbština používá řadu slov, kde se často vyskytuje kombinace „št“).\n\nRuské písmeno щ se do češtiny tradičně přepisuje jako šč, tak se ovšem v současné ruštině nevyslovuje. Zápis šč odpovídá výslovnosti v 19. století (a také současné výslovnosti v ukrajinštině a rusínštině), v současné době je taková výslovnost velmi archaická a neobvyklá. Moderní ruskou výslovnost by ovšem bylo obtížné zachytit prostředky české abecedy. Podobná archaizující konvence se používá také pro přepis ruštiny v jiných jazycích: do angličtiny je přepisováno jako \"shch\", do němčiny jako \"schtsch\" a do polštiny jako \"szcz\".\n\nV hlaholici písmenu Щ odpovídá písmeno Ⱋ.\n"}
{"id": "591124", "url": "https://cs.wikipedia.org/wiki?curid=591124", "title": "Velká cena Itálie silničních motocyklů", "text": "Velká cena Itálie silničních motocyklů\n\nGrand Prix Itálie silničních motocyklů je motocyklový závod, který je součástí Prix silničních motocyklů závodní sezóny. Od 1949 do 1990 byl známý jako národní Grand Prix. Závod se konal prvních 23 let pouze v Monze. Od roku 1972 do roku 1993 se závod střídá mezi několika okruhy a v roce 1994 bylo rozhodnuto pro okruh v Mugellu.\n"}
{"id": "591126", "url": "https://cs.wikipedia.org/wiki?curid=591126", "title": "Tomáš Eduard Šilinger", "text": "Tomáš Eduard Šilinger\n\nTomáš Eduard Šilinger (16. prosince 1866 Tučín – 17. června 1913 Luhačovice) byl český katolický politik a novinář z Moravy. Byl také členem Řádu augustiniánů v Brně a redaktorem moravských katolických novin Hlas. Brněnské Šilingrovo náměstí je pojmenováno právě po něm.\n\nNarodil se v Tučíně na Přerovsku. Vychodil trojtřídní obecnou školu v Dřevohosticích, potom v letech 1879–1880 gymnázium v Olomouci, přičemž v období let 1881–1886 pokračoval na gymnáziu v Přerově, kde složil maturitu s vyznamenáním. Po studiích vstoupil do augustiniánského kláštera svatého Tomáše na Starém Brně – dnes na Mendlově náměstí v Brně. V klášteře přijal jméno Tomáš a na kněze byl vysvěcen 26. července 1891. V této době se začal výrazněji politicky a veřejně angažovat v rámci Rakouska-Uherska. Založil a až do své smrti zastával místopředsednickou funkci v Jednotě katolického duchovenstva diecéze brněnské. Velký důraz kladl na budování katolického tisku. Roku 1894 na prvním sjezdu českoslovanských katolíků v Brně pronesl příspěvek s názvem \"Tisk světová velmoc\". Přispíval do katolických novin \"Hlas\" a v roce 1896 se stal jejich redaktorem, přičemž jeho zásluhou začaly noviny vycházet nikoliv týdně, ale denně. Kombinoval zároveň katolické hodnoty s českými národními požadavky. Byl podporovatelem české menšiny a jejího školství v Brně.\n\nByl členem Katolické strany národní na Moravě (třebaže svým založením měl blíže ke křesťansko-sociálnímu proudu, samostatná křesťansko-sociální strana se ovšem na Moravě dlouho nezformovala). V jejím rámci patřil do okruhu selského katolického hnutí, které mělo svou základnu v \"Katolickém spolku českého rolnictva na Moravě, ve Slezsku a Dolních Rakousích\". Pravidelně docházel na schůze tohoto spolku. Od roku 1906 působil jako poslanec Moravského zemského sněmu. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 29. Usedl do poslanecké frakce Český katolicko-národní klub. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do své smrti. Ve funkci poslance jej pak nahradil agrárník Rudolf Malík.\n\nV rámci Katolické strany národní na Moravě byl považován za představitele nacionalistického křídla. Liberálně orientovaní katolíci po jeho smrti kritizovali stranu za to, že se z ní vytratil národní rozměr.\n\nZúčastnil se ještě zemských voleb na Moravě roku 1913, v nichž byl zvolen coby jeden z 19 českých katolických poslanců. Krátce poté ale zemřel 17. června 1913 v lázních v Luhačovicích. V zemském sněmu ho nahradil František Světlík.\n"}
{"id": "591128", "url": "https://cs.wikipedia.org/wiki?curid=591128", "title": "Vřetenuška ligrusová", "text": "Vřetenuška ligrusová\n\nVřetenuška ligrusová () je druh motýla rodu vřetenuška z podčeledi vřetenušky z čeledi vřetenuškovití. Vřetenuška ligrusová je jedovatá, neboť obsahuje hodně kyanidu. Žije v nižších polohách s vápencovým podkladem. Nejčastěji se vyskytuje v ovocných sadech.\n\nVřetenuška ligrusová žije jen jeden rok. Stejně jako u ostatních motýlů i zde je larvou housenka. Žír housenek probíhá na vičencích a štírovnících. Housenka přezimuje a na jaře se mění v dospělého jedince. Dospěje v červnu a v srpnu umírá. Dospělý jedinec je dlouhý 25 až 32 milimetrů, je hodně barevně proměnlivý, mnohdy převažuje zlatá barva. Na rozdíl od housenek vyhledávají dospělí jedinci květy kvetoucí modře nebo fialově, např. chrpy, chrastavce nebo dobromysl obecnou.\n\nV minulosti byla vřetenuška ligrusová jedním z nejhojnějších motýlů. Byla v téměř každém sušším sadu. V současnosti ale velmi rychle mizí nebo se vyskytuje jen v malých populacích. Může za to zemědělská činnost, hnojení a insekticidy. Pro její ochranu je potřeba starat se o sady, kosit je a pást na nich zvířata, aby nezarůstaly.\n\n"}
{"id": "591129", "url": "https://cs.wikipedia.org/wiki?curid=591129", "title": "Češko Selo", "text": "Češko Selo\n\nČeško Selo (v srbské cyrilici Чешко Село, v doslovném překladu do češtiny Česká ves, mezi místními Čechy známá také jako Ablian nebo Fabián) je vesnice v srbském Banátu, součást obce Bela Crkva (Bílý kostel). Známá je hlavně tím, že se jedná o sídlo s nejvyšším procentuálním zastoupením Čechů v Srbsku. Ti sem přišli spolu s dalšími Čechy, kteří znovuzalidňovali jižní pohraničí Rakouska po rakousko-tureckých válkách v 18. a 19. století. Údajně se jedná o potomky Chodů. Velká část místních Čechů přišla z rumunské části Banátu ze zaniklé osady Panasca.\n\nOd roku 2013 ve vesnici působí členové Hnutí Brontosaurus, kteří zde pořádají letní dobrovolnický tábor. Pomáhají místním s pracemi na polích, hlavně se však podílejí na zřízení muzea, rozvoji šetrné turistiky a posílení českého živlu.\n\nPodobně jako v jiných vesnických sídlech na území Srbska i v této obci klesá počet obyvatel a to, které zůstává, stárne. Zatímco po druhé světové válce žilo v obci ještě téměř 200 lidí, v současné době se počet obyvatel pohybuje kolem čtyřiceti (asi šestnáct domácností), průměrný věk místních pak dosahuje 46,9 let (44,8 u mužů a 49,4 u žen). V současné době (2016) žije v obci Češko Selo něco přes 20 obyvatel, až na jedinou srbskou výjimku jsou to samí Češi.\n\n\n"}
{"id": "591131", "url": "https://cs.wikipedia.org/wiki?curid=591131", "title": "Pěnička a Paraplíčko", "text": "Pěnička a Paraplíčko\n\nPěnička a Paraplíčko je československý detektivní film z roku 1970, který navazuje na televizní seriál Československé televize \"Hříšní lidé města pražského\" z roku 1968. Jedná se o první z cyklu čtyř celovečerních filmů \"Partie krásného dragouna\" (1970), \"Vražda v hotelu Excelsior\" (1971) a \"Smrt černého krále\" (1972) režiséra Jiřího Sequense.\n\nMord parta rady Vacátka řeší nejen vraždu známého pražského kasaře Toufara, ale i milostný příběh zloděje-kasaře Pěničky (Radoslav Brzobohatý) a prostitutky Ančy Kulaté zvané „Paraplíčko“ (Jiřina Bohdalová), odkud pak pochází i sám název tohoto snímku.\n\n\n\n"}
{"id": "591132", "url": "https://cs.wikipedia.org/wiki?curid=591132", "title": "Otakar Schlossberger", "text": "Otakar Schlossberger\n\nOtakar Schlossberger (* 7. ledna 1958 Ostrava) je český právník a ekonom, zaměřený na oblast bankovnictví. V letech 2003 - 2007 působil jako první finanční arbitr České republiky.\n\nVystudoval obory Finance a úvěr na Vysoké škole ekonomické (1981) a právo na Právnické fakultě UK (1990). V roce 2007 získal na VŠE doktorský titul v oboru Hospodářská politika a správa.\n\nV bankovnictví, zejména v oblasti provozu a služeb, působí od roku 1981. Pracoval v SBČS, Komerční bance, České spořitelně a Raiffeisenbank. V roce 2008 byl jmenován předsedou představenstva družstevní záložny \"AKCENTA, spořitelní a úvěrní družstvo\" se sídlem v Hradci Králové. Na funkci rezignoval dne 9. května 2011. Nyní působí jako poradce v oblasti platebního styku a bankovnictví. V minulosti se angažoval v České bankovní asociaci, kde předsedal komisi pro platební styk a instrumenty, nyní je členem legislativně-právní komise Asociace družstevních záložen.\n\n10. prosince 2002 byl Poslaneckou sněmovnou zvolen prvním finančním arbitrem v historii ČR. Výkonu funkce se ujal 1. ledna 2003. Jeho snahou bylo posílit prestiž a důvěru v české bankovnictví. Položil základ činnosti úřadu; vydal první Statut výkonu činnosti finančního arbitra a Organizační řád. Jeho funkční období skončilo 1. ledna 2008. Ačkoli znovu kandidoval, byl jeho nástupcem 27. října 2007 zvolen František Klufa ze Živnostenské banky. Jako důvod neúspěchu (11 hlasů proti 135) se uváděla malá razance při prosazování zájmů klientů, nedostatečná komunikace s odbornou veřejností a prohrané soudní spory. Svou pozici tehdy neobhájil ani zástupce arbitra Petr Scholz, který však byl opětovně zvolen zástupcem finančního arbitra dne 6.12.2007 ziskem 141 hlasů ze 164 přítomných poslanců.\n\nOd roku 1997 působí jako pedagog na VŠE v Praze (katedra bankovnictví a pojišťovnictví) a od května 2010 rovněž jako vedoucí katedry bankovnictví a pojišťovnictví Vysoké školy finanční a správní. V roce 2009 byl zvolen do čestné funkce předsedy předsednictva sdružení SOS dětské vesničky ČR.\n\nOtakar Schlossberger publikuje odborné statě např. v časopisech \"Bankovnictví\" nebo \"Ekonom\". Podílel se na kampani Podepsat můžeš, přečíst musíš!. Je autorem učebních textů, např.\n\n"}
{"id": "591136", "url": "https://cs.wikipedia.org/wiki?curid=591136", "title": "SnRNP", "text": "SnRNP\n\nsnRNP („malý jaderný ribonukleoprotein“ – z angl. \"small nuclear ribonucleoprotein\") je označení pro významnou skupinu jaderných ribonukleoproteinů. Jedná se o komplexy snRNA s několika bílkovinnými podjednotkami. Kombinací několika snRNP dále vzniká spliceozom, molekulární mašinérie schopná provádět sestřih RNA (splicing). Jednotlivé snRNP dosahují velikostí kolem 250 kDa a pojmenovávají se podle snRNA, kterou obsahují: například U4/U6 snRNP obsahuje U4 a U6 snRNA.\n\nBylo pozorováno, že pacienti se systémovým lupus erythematodes mají protilátky proti vlastním snRNP.\n"}
{"id": "591139", "url": "https://cs.wikipedia.org/wiki?curid=591139", "title": "Skoky na Mistrovství Evropy v plavání 2010", "text": "Skoky na Mistrovství Evropy v plavání 2010\n\n\"hlavní článek Mistrovství Evropy v plavání 2010\"<br>\n\"Informace z anglické wikipedie\"<br>\n\"Informace z idnes.cz\"\n"}
{"id": "591140", "url": "https://cs.wikipedia.org/wiki?curid=591140", "title": "Okres Spittal an der Drau", "text": "Okres Spittal an der Drau\n\nOkres Spittal an der Drau je správní okres v rakouské spolkové zemi Korutany.\n\nVýměra okresu činí 2763,99 kilometrů čtverečních, je největším okresem v Korutanech a zahrnuje skoro celé \"Horní Korutany\", region na severu a západu spolkové země. Oblast je na severu a západu ohraničena horami Vysoké Taury s četnými horami vysokými přes 3000 metrů, nejvyššími v Rakousku a horním údolím Drautal (Drávy), jakož i Mölltal, Maltatal a Liesertal. Na východě a jihu okresu je Millstätter See a Weissensee, dvě ze čtyř největších jezer Korutan.\n\nOkres Spittal an der Drau hraničí na západě s východním Tyrolskem a na severu se spolkovou zemí Salcburskem.\n\n\nOkres Spittal an der Drau tvoří 33 obcí, se třemi městy a deseti městysy. V závorkách je uveden počet obyvatel k 1. lednu 2010.\n\nMěsta\n\nMěstyse\n\n\"'Obce\"‘\n\n \n"}
{"id": "591143", "url": "https://cs.wikipedia.org/wiki?curid=591143", "title": "Robert Cornelius", "text": "Robert Cornelius\n\nRobert Hinnieser Cornelius (1809 Filadelfie, Pensylvánie, USA – 1893 tamtéž) byl americký průkopník fotografie. Je autorem jednoho z prvních portrétních snímků člověka a zároveň autoportrétu v historii fotografie. \n\nNarodil se holandským přistěhovalcům Robertu Hinnieserovi Corneliovi, kteří se usadili ve Filadelfii v roce 1783. Navštěvoval soukromou školu pro mládež, přičemž projevil zvláštní zájem o chemii. V roce 1831 začal pracovat pro svého otce, který vlastnil obchod s plynovými lampami a lustry. Cornelius se specializoval na stříbření a leštění kovů. Stal se dobře známým svou dobře vykonávanou prací, získal si reputaci jako zručný mistr, že jej oslovil Joseph Saxton, aby mu zhotovil stříbrnou desku pro daguerrotypii střední školy ve Philadelphii, Pennsylvania, což měla být vůbec první fotografie zhotovená v USA. Bylo to setkání, které zažehlo v Corneliovi jeho zájem o fotografování.\n\nDíky jeho znalostem chemie a metalurgie, jakož i za pomoci chemika Paula Becka Goddarda se Cornelius pokusil vytvořit vlastní dokonalé daguerreotypie. Zjistil, že dopad par bromu a senzibilizace daguerrotypických postříbřených desek jódem snižuje čas expoziční čas na jednu minutu.\n\nPřibližně v říjnu 1839 Cornelius pořídil vlastní autoportrét před rodinným obchodem. Na daguerrotypii je středový čelní portrét muže se zkříženýma rukama a rozcuchanými vlasy. Tento autoportrét Roberta Cornelia je jednou z prvních portrétních fotografií člověka. (Historicky první snímek s člověkem \"Boulevard du Temple\" z konce roku 1838 nebo začátku 1839 byl rozmazaný, protože potřeboval desetiminutovou expozici.)\n\nCornelius si jako první v USA otevřel dva fotografické ateliéry v letech 1841 – 1843, ale popularita fotografie rostla a vlastní studio si otevřela celá řada fotografů, Cornelius buď ztratil zájem, nebo si uvědomil, že mohl vydělávat více peněz v rodinné firmě s plynovými lucernami a lampami.\n\n\n\n"}
{"id": "591144", "url": "https://cs.wikipedia.org/wiki?curid=591144", "title": "Russell Investments Center", "text": "Russell Investments Center\n\nRussell Investments Center je mrakodrap v Seattlu. Má 42 podlaží a výšku 182 metrů, je tak 6. nejvyšší mrakodrap ve městě. Budova disponuje 87 328 m převážně kancelářských ploch, které obsluhuje 35 výtahů. Pracuje zde přibližně 5000 lidí. Výstavba probíhala v letech 2004 - 2006 a za designem budovy stojí firma NBBJ. Architekti byli inspirováni budovami v Rockefellerově Centru a Embarcadero Centru. Při stavbě bylo použito 103 000 tun betonu, 13 000 tun stavební oceli, 7 200 tun betonářské oceli, 219 km drátů a 87 km potrubí.\n\nBudova byla postavena jako nové ústředí firmy Washington Mutual, a proto budova původně nesla název WaMu Center. V roce 2008 firma zkrachovala a budova byla následně přejmenována na Chase Center. Russell Investments má zde své sídlo a budova tedy byla přejmenována na Russell Investments Center, ale v dnešní době se stále ještě někdy používají původní názvy.\n\n"}
{"id": "591145", "url": "https://cs.wikipedia.org/wiki?curid=591145", "title": "Synchronizované plavání na Mistrovství Evropy v plavání 2010", "text": "Synchronizované plavání na Mistrovství Evropy v plavání 2010\n\nZávody v synchronizovaném plavání se konaly v hlavním městě Maďarska Budapešti.\n\n"}
{"id": "591149", "url": "https://cs.wikipedia.org/wiki?curid=591149", "title": "George Beauchamp", "text": "George Beauchamp\n\nGeorge Delmetia Beauchamp (18. března 1899 – 30. března 1941) byl vynálezce hudebních nástrojů a spoluzakladatel \"National String Instrument Corporation\" a Rickenbacker. Předtím, než se pustil do výroby vlastních elektrických lap steel kytar, elektrických kytar, baskytar a ozvučovací techniky, hrával na housle a na lap steel guitar. Stal se známým díky výrobě Frying pan (\"pánev\"). Zemřel na infarkt během rybaření poblíž Los Angeles v Kalifornii.\n"}
{"id": "591150", "url": "https://cs.wikipedia.org/wiki?curid=591150", "title": "Syringin", "text": "Syringin\n\nSyringin je chemická látka obsažená ve vybraných druzích rostlin. Některé z těchto rostlin mohou být člověku i jedovaté. Syringin samotný však je pouze dráždivý. Dráždí pak především sliznice a kůži a může vyvolat alergickou reakci. Dříve byl v lidovém léčitelství užíván i proti horečce. Název látky syringin vznikl pravděpodobně odvozením z názvu rodu šeřík – \"Syringa\".\n\n"}
{"id": "591152", "url": "https://cs.wikipedia.org/wiki?curid=591152", "title": "Pochybná sláva", "text": "Pochybná sláva\n\nPochybná sláva (orig. \"Infamous\") je americký dramatický film z roku 2006 natočený podle knihy George Plimptona \"Capote: In Which Various Friends, Enemies, Acquaintances and Detractors Recall His Turbulent Career\". Film se věnuje době od konce 50. let do poloviny 60. let 20. století, během kterých se Truman Capote věnuje psaní svého bestselleru \"Chladnokrevně\".\n\nTruman Capote, známý v newyorské společnosti díky svému vtipu a módnímu vkusu stejně jako je znám v literárních kruzích díky svým knihám, si v \"New York Times\" přečte o vraždě farmářské rodiny v Holcombu v Kansasu. Zvědavý na to, jak budou místní reagovat na masakr ve svém středu, se tam Truman se svou kamarádkou Nelle Harper Leeovou, aby je mohl vyzpovídat a napsat článek do časopisu. Když tam dorazí, přijde na to, že by mohl mít dostatek materiálu pro pravdivý román.\n\nCapote, jehož oblečení i chování pobaví i děsí místní úředníky, používá Nelle jako nárazník mezi ním a těmi, jejichž důvěru potřebuje získat, aby měl co nejvíce informací. Detektiv Alvin Dewey s ním nejdříve odmítá spolupracovat, ale jeho žena ho pak spolu s Nelle pozve na vánoční večeři. Své hostitele si Capote získá historkami o Humphrey Bogartovi, Johnu Hustonovi, Avě Gardner. Díky tomu může Capote navštívit v celách, když jsou dopadeni, obviněné Richarda Hicocka a Perryho Smithe. Obvinění jsou shledáni vinnými a začíná proces odvolávání.\n\nCapote pomalu získává Smithovu důvěru. Cítí s jeho nešťastným dětstvím, a jeho kajícného chování, skutečné upřímnosti a zjevná inteligence na něj zapůsobí. Postupně vyjdou najevo i Smithovi city ke Capotemu, ačkoli ten těžko vychází se svými emocemi. Smith se potom dozví, že chce Capote knihu nazvat \"Chladnokrevně\", a proto se domnívá, že si Capote myslí, že je nemilosrdný vrah. Vtekle tedy Capoteho napadne a téměř ho znásilní.\n\nSmith vytrvale odmítá popsat noc, kdy vraždili, což Capoteho rozčiluje. Zdá se, že to nechce zjistit jen proto, aby mohl dopsat svou knihu, ale také proto, že nemůže uvěřit, jak někdo milovaný může být vinen takovým činem. Smith se nakonec podvolí a vše mu prozradí.\n\nTruman zjistí, že se nachází v osobním a profesionálním dilematu. Chce, aby byl Smith odsouzen \"pouze\" na doživotí, ale zároveň ví, že, kdyby byl oběšen, více by to uspokojilo jeho čtenáře. Smith a Hicock pak Capota požádají, aby byl přítomen u jejich popravy a on souhlasí. Poté zjistí, že Smith odkázal svůj skrovný majetek jemu a mezi ním najde obrázek sebe namalovaný vrahem.\n\n"}
{"id": "591154", "url": "https://cs.wikipedia.org/wiki?curid=591154", "title": "Česká heraldika", "text": "Česká heraldika\n\nČeská heraldika je velice obecný pojem zahrnující heraldický vývoj přibližně od 12. století na území českého státu a posléze Zemí koruny české a to až do roku 1918 a potažmo až do let po druhé světové válce, kdy dekrety prezidenta Beneše definitivně ruší šlechtické výsady, které již de facto rušila Ústava a zákony Československé první republiky. Mimo šlechtickou heraldiku existovala také bohatá heraldika městská a zemská, která byla sice méně známá a propracovaná, ale na významu si udržela dodnes, neboť většina měst v Česku vychází z historických tradic při vytváření svých současných znaků a taktéž státní heraldika je inspirována především středověkými motivy. \n\nK pochopení problematiky české heraldiky a jejího vývoje je nutné se orientovat v historických souvislostech dějin českých zemí. Po vzniku českého státu v 9. století ještě heraldika na našem území neexistuje, ačkoliv se někteří historikové domnívají, že nejstarším znakem našich zemí v těch dobách byl hořící černý buben či koule na stříbrném poli. Tento znak však není nikde historicky doložen. \n\nPrvní skutečně heraldické dějiny naší země jsou spjaty s knížecí a posléze královskou vládnoucí rodinou Přemyslovců. V 9. a 10. století je české teritorium pod nadvládou několika kmenových rodin, z nichž nejslavnějšími byli právě Přemyslovci, Slavníkovci, Vršovci a Kosmas uvádí taktéž staré rody Těpticů a Municů. Tyto rody pravděpodobně náležely k nejstarší české aristokracii a vedli s Přemyslovci boj o úplnou nadvládu nad českým teritoriem. Koncem 10. století je většina těchto rodů podrobena Přemyslovci a tím je také celé české území sjednoceno pod vládou jednoho rodu. Zaniká tím ale vrstva nejstarší české aristokracie, jejíž erby ještě nejsou doloženy, ačkoliv například u Vršovců se předpokládá, že jejich tzv. mluvícím znamením byla zvláštně tvarovaná síť k lovu ryb, která se ve staročeštině označovala jako vrš – množné číslo vrše.\n\nAby bylo možné sjednocené a ovládnuté území kontrolovat, bylo nutné, aby si přemyslovská knížata vytvořila systém správních a opěrných bodů, jejichž řízením a správou byl pověřen člen panovníkova dvora, který se obvykle nazýval latinským slovem \"optimates\", \"seniores\", \"milites primi ordinis\"…, které se do češtiny překládá jako předák. Tito správci rozlehlých ploch země a správních bodů upevňovali své pozice během celého 11. století a postupně se z nich během 11. a 12. století vyvinula nejbohatší a nejvlivnější česká šlechta. Během tohoto procesu získali členové těchto rodin natolik silné postavení, že panovník s nimi musel diskutovat veškerá svá připravovaná nařízení a navíc tito předáci získávali svěřenou půdu do trvalého držení jako královské léno, za které byli panovníkovi poplatni svou poslušností.\n\nV průběhu 12. a 13. století vzniká česká šlechta moderního pojetí a to především z několika významných rodů jako byli Vítkovci – znak pětilisté růže, Markvartici - znak jednoocasého lva, Hrabišici - znakem byly hrábě, Buzici – znak kančí hlavy, Šternberkové – znak osmicípé hvězdy, Ronovci – znakem byly ostrve - německy \"die Ronne\" – jméno tohoto rodu ukazuje, že česká heraldika byla od svého vzniku silně ovlivněna heraldikou německou a to, jak erby – německý název pro dědictví či odkaz (\"die Erbe\"), tak i jmény rodů. Z rozrodu těchto mocných klanů se postupně vykrystalizovala nejvýznamnější česká šlechta středověku.\n\nV období posledních Přemyslovců již existovala rozvinutá heraldická kultura, která souvisela s úplným rozvojem české šlechty i v porovnání se zeměmi západní Evropy, kde na nejvyšším stupni heraldického vývoje byla šlechta ve Francii, Německu a Anglii. Po vymření Přemyslovců po meči roku 1306 se projevila moc šlechty tím, že rozhodovala o budoucím vládci českých zemí a navíc v době zmatků a chaosu po smrti Václava III. až do doby nastolení vlády Jana Lucemburského a potažmo až do vrácení většiny majetku, který si šlechta přisvojila, do rukou krále za vlády Karla IV. si přisvojila obrovský majetek nejen z vlastnictví krále, ale i církve a jiných zdrojů. \nV době vlády Karla IV. začíná proces, kdy se k vládě začínají dostávat i lidé, kteří nebyli úplně nejvyššího původu (jako třeba páni z Pardubic, páni z Dražic), kteří své úřady zastávali díky schopnostem a ne díky původu. Jejich erby jsou společně s erby starých panských rodů vyobrazeny v erbovním síni hradu Lauf poblíž Norimberka. Doba Karla IV. je vrcholem české heraldiky ve středověku. Po ní následuje vláda jeho syna krále Václava IV., kdy se do vlády dostávají už i lidé naprosoto nízkého původu, které král povyšuje do panského stavu, s čímž stará rodová šlechta nesouhlasí a znaky těchto rodů byly vázány na osobu držitele z vůle panovníka a po smrti Václava IV. byla většina těchto jeho přátel buďto znaku zbavena, nebo ztratili na vážnosti a významu mezi skutečnou šlechtou. Pro pochopení situace v heraldice i toho, kdo měl v Čechách tehdy největší moc, je ideální znaková síň hradu Lauf u Norimberka, který, jak bylo zmíněno výše, znázorňuje erby nejstarších českých rodů a také těch, které se vzmohli právě za vlády císaře a krále Karla IV.\n\nMezi nejslavnější znalce heraldiky v českých zemích patřili takřka vždy lidé spojení a obeznámení s historií, ať už historici, učitelé dějepisu, kronikáři, genealogové nebo i nadšení laici. \nZa nejznámější české heraldiky se považují August Sedláček, Bartoloměj Paprocký z Hlohol a Paprocké Vůle,Václav Březan, Jan Dobřenský, Pavel R. Pokorný či Milan Buben. \n"}
{"id": "591155", "url": "https://cs.wikipedia.org/wiki?curid=591155", "title": "Šlomo Arel", "text": "Šlomo Arel\n\nŠlomo Arel (: שלמה אראל‎, 20. listopadu 1920 Łódź, Polsko – 20. listopadu 2018 Tel Aviv) byl generálmajor Izraelských obranných sil a v letech 1966 až 1968 v pořadí sedmý velitel Izraelského vojenského námořnictva.\n\nNarodil se v Polsku a společně se svými rodiči podnikl v roce 1926 aliju do mandátní Palestiny. Tam nejprve bydleli v Petach Tikvě, ale nakonec se přestěhovali do Tel Avivu. V mládí byl členem mládežnického revizionisticko-sionistického hnutí Betar.\n\nS vypuknutím druhé světové války vstoupil do britského Královského námořnictva. V lednu 1941 byla jeho loď potopena torpédem německé ponorky U-boot a Erel strávil devět dní v záchranném člunu. Byl však zachráněn a po zotavení se vrátil zpět k námořnictvu. Po válce z námořnictva odešel v hodnosti kapitána. V souvislosti s vypuknutím izraelské války za nezávislost v roce 1948 vstoupil do izraelského námořnictva a stal se kapitánem izraelské lodi \"Palmach\". Tato loď si připsala mnoho operací při Sinajském poloostrovu a v Libanonu, včetně potopení Hitlerovy jachty na bejrútském pobřeží.\n\nPo válce pokračoval v kariéře izraelského důstojníka. Zastával řadu postů, včetně vojenského attaché při izraelském velvyslanectví v Itálii a velitele flotily izraelských raketových člunů. V lednu 1966 byl povýšen do hodnosti generálmajora (\"aluf\") a stal se velitelem izraelského námořnictva. Za jeho vedení však námořnictvo potkala dvě neštěstí, a to potopení torpédoborce INS \"Ejlat\" v říjnu 1967 a zmizení ponorky INS \"Hanit\" v roce 1968 na její cestě ze Spojeného království do Izraele. Téhož roku Arel nakonec rezignoval a odešel z armády.\n\nPo odchodu z armády získal vysokoškolské magisterské vzdělání v oboru obchodní správa na Columbia University. V 70. letech se stal členem strany Likud a čas od času působil jako stranický poradce v otázkách souvisejících s námořnictvem.\n\n\n"}
{"id": "591158", "url": "https://cs.wikipedia.org/wiki?curid=591158", "title": "Jablunkovské mezihoří", "text": "Jablunkovské mezihoří\n\nJablunkovské mezihoří (: \"Jablunkovské medzihorie\", : \"Międzygórze Jabłonkowskie\", : \"Jablunkauer Bergland\") je pohoří a geomorfologický celek v Západních Beskydech ležící na hranicích Česka, Slovenska a Polska.\n\nNa severu hraničí pohoří se Slezskými Beskydy od nichž je odděluje údolí Olše. Na východě hraničí s Żywieckými Beskydy, na jihu je údolím Čierňanky odděleno od Kysuckých Beskyd. Na jihozápadě přechází do Turzovské vrchoviny. Na západě je Jablunkovským průsmykem odděleno od Moravskoslezských Beskyd. Na severozápadě se svažuje do Jablunkovské brázdy.\n\nVětšina Jablunkovského mezihoří leží na území Slovenska. Nejvyšším vrcholem je Kykuľa (844 m n. m.) ležící na slovensko-polské hranici.\nRozloha české části je pouhých 26 km, což z něj činí nejmenší pohoří v Česku. Nejvyšší horou české části pohoří je 840 m vysoká Gírová, další hory uvádí Seznam vrcholů v Jablunkovském mezihoří. V Polsku pohoří netvoří samostatnou geomorfologickou jednotku, ale je považováno za blíže neurčenou část Slezských Beskyd.\n\nJablunkovským mezihořím prochází hlavní evropské rozvodí. Sever a severozápad je odvodňován Olší a Lomnou, patřícími do povodí Odry. Jih je odvodňován Čierňankou, která ústí do Kysuce a patří do povodí Dunaje. Východní část pohoří je odvodňována Sołou, která patří do povodí Visly.\n"}
{"id": "591172", "url": "https://cs.wikipedia.org/wiki?curid=591172", "title": "Dálkové plavání na Mistrovství Evropy v plavání 2010", "text": "Dálkové plavání na Mistrovství Evropy v plavání 2010\n\n"}
{"id": "591174", "url": "https://cs.wikipedia.org/wiki?curid=591174", "title": "Empathy", "text": "Empathy\n\nEmpathy je multiprotokolový internetový komunikátor, který podporuje přenosy textu, hlasu, videohovory, přenosy souborů mezi různými IM protokoly, sdílení vlastní plochy a další. Od verze 2.24 je součástí desktopového prostředí GNOME.\n\nEmpathy podporuje protokoly jež zvládá framework Telepathy a knihovna libpurple:\n\n"}
{"id": "591175", "url": "https://cs.wikipedia.org/wiki?curid=591175", "title": "Terapeutický index", "text": "Terapeutický index\n\nTerapeutický index (též terapeutický poměr) je poměr dávky léčiva nebo jiného léčebného činidla vyvolávající otravu (TD) ku dávce vyvolávající léčebný účinek (ED). Kvantitativně je to dávka způsobující otravu u 50 % populace (TD) k minimální dávce účinné rovněž pro 50 % populace (ED).. Je výhodné mít u léčiva co nejvyšší terapeutický index; jinak řečeno, aby práh toxicity byl co nejvyšší oproti účinné léčebné dávce a tím se minimalizovaly negativní účinky náhodného předávkování.\n\nformula_1\n\nObecně lze látky s užším terapeutickým rozmezím (menším rozdílem mezi toxickou a terapeutickou dávkou) dávkovat na základě měření hladiny v krvi pacienta. Používají se při tom protokoly terapeutického monitoringu (TDM). Terapeutický index diazepamu je velmi bezpečný, má hodnotu okolo 100. Jiné látky, například digoxin, však mají index například 2 nebo 3. K dalším takovým látkám s nízkým terapeutickým indexem (úzkým terapeutickým rozmezím), které vyžadují monitoring pro dosažení terapeutické dávky a současně i ochrany před otravou, patří dimerkaprol, theofylin, warfarin nebo uhličitan lithný. K vyvážení účinnosti a nežádoucích účinků je monitoring nutný i u některých antibiotik, například gentamicinu, vankomycinu, amfotericinu B nebo polymyxinu B.\n\nEfektivní terapeutický index lze ovlivnit cílením léčiv, kdy se činidlo koncentruje na místě, kde má působit. Například u radiační léčby rakovinných nádorů se ozařovací svazek paprsků ohraničuje přesně podle profilu nádoru, čímž se zvýší dávka v cílové oblasti, aniž by se zvýšily nežádoucí účinky. Takové ohraničení však nemění terapeutický index. Podobně je chemoterapie nebo radioterapie činidly vstřikovanými do krve (infuzí nebo injekcí) účinnější u onkofilních látek (takových, které se koncentrují v nádoru). To se využívá například při léčbě neuroendokrinních nádorů radionuklidy vázanými na peptidové receptory nebo při chemoembolizaci či radioaktivní mikrokuličkové terapii jaterních nádorů a metastáz. Činidlo se koncentruje v cílové tkáni a jinde je jeho koncentrace nižší, což zvyšuje účinnost a snižuje toxicitu.\n\nNěkdy se terapeutický index označuje i jako bezpečnostní index či bezpečnostní poměr, hlavně v souvislosti s psychoaktivními látkami používanými pro neléčebné (nelékařské) účely. V takových případech je účinná dávka taková, která vyvolává požadovaný účinek, což může být více nebo méně než v případě léčebně účinné dávky.\n"}
{"id": "591176", "url": "https://cs.wikipedia.org/wiki?curid=591176", "title": "Konvoj z Kandaháru na předsunutou základnu v Uruzgánu (podzim 2008)", "text": "Konvoj z Kandaháru na předsunutou základnu v Uruzgánu (podzim 2008)\n\nKonvoj z Kandaháru na předsunutou základnu v Uruzgánu na podzim roku 2008 byl doprovázen 601. skupinou speciálních sil z Prostějova a jinými spojeneckými jednotkami. Jeho trasa byla prozrazena bojovníkům Talibanu a jeho doprovod musel svádět tvrdé boje s povstalci, než se konečně dostal k cíli. V boji padlo asi 70 Talibanců a několik spojeneckých vojáků. Češi měli pouze 1 zraněného. Cesta trvala 8 dní, z toho 3 dny a 2 noci museli vojáci čelit útokům nepřítele. Celá trasa cesty konvoje byla dlouhá 100 kilometrů, z toho na posledních 20 kilometrech se museli koaliční vojáci včetně českých k základně probíjet.\n\nJednotky ochraňující konvoj si pak neodpočinuly ani na základně, protože se ji Taliban snažil odříznout od okolího světa. Působení českých vojáků v oblasti přesto bylo úspěšné. Češi se stali v oblasti populárními a byli za svůj vřelý přístup chváleni i afghánskými vojáky, které cvičili. Dle velitele cvičené jednotky byl přístup Čechů jeden z nejlepších, s jakým se setkali. Na konci roku 2009 se Češi přesunuli zpátky. Odchod z Uruzgánu už nebyl tak dramatický jako příchod, protože se povedlo Talibance oklamat.\n"}
{"id": "591177", "url": "https://cs.wikipedia.org/wiki?curid=591177", "title": "Dorothy Catherine Draper", "text": "Dorothy Catherine Draper\n\nDorothy Catherine Draperová (6. srpna 1807 Newcastle-upon-Tyne, Northumberland, Spojené království - 10. prosince 1901, Hastings-on-Hudson, New York, USA) byla sestra amerického filozofa, lékaře, chemika, historika a fotografa Johna Williama Drapera. Byla první ženou na světě, jejíž portrét byl zobrazen na fotografii.\n\nNa konci roku 1839, krátce poté co Louis Daguerre oznámil objev způsobu zachycení obrazu na měděnou postříbřenou desku, se J. W. Draper - výrobce vlastní originální konstrukce fotoaparátu a učitel chemie na New York University (později prezident Americké Chemické společnosti) - rozhodl podniknout řadu pokusů jak napodobit Daguerra. Na počátku roku 1840 byl schopen získat jasnou fotografii své sestry Dorothy.\n\nTato fotografie byla pořízena na střeše hlavní budovy New York University, v podmračený den, s 65-vteřinovou expozicí. Aby byl obraz jasnější, měla Dorothy svou tvář pokrytou vrstvou mouky. \n\nNyní se původní snímek (poškozený při neúspěšném pokusu o restaurování v roce 1934) nachází v muzeu Spencer Museum of Art v Lawrence (Kansas).\n\n\n\n"}
{"id": "591186", "url": "https://cs.wikipedia.org/wiki?curid=591186", "title": "Jimmie Lunceford", "text": "Jimmie Lunceford\n\nJames Melvin „Jimmie“ Lunceford (6. červen 1902 – 12. července 1947) byl americký jazzový saxofonista a bandleader ve swingovém období.\n\n"}
{"id": "591193", "url": "https://cs.wikipedia.org/wiki?curid=591193", "title": "Filozofická fakulta Jihočeské univerzity", "text": "Filozofická fakulta Jihočeské univerzity\n\nFilozofická fakulta Jihočeské univerzity vznikla v roce 2006, jde o jednu z osmi fakult Jihočeské univerzity.\n\nFilozofická fakulta Jihočeské univerzity v Českých Budějovicích byla zřízena k 1. lednu 2006. Jejím krystalizačním jádrem se stal Historický ústav JU, který existoval od roku 2003 jako samostatné vědecké a pedagogické pracoviště v rámci univerzity. K němu se v první fázi přičlenila část Katedry bohemistiky Pedagogické fakulty JU. Na nově zřízenou fakultu byly převedeny akreditace všech studijních oborů Historického ústavu JU a neučitelských studijních oborů, jejichž studenty připravovala Katedra bohemistiky PF JU.\n\nSoučástmi fakulty jsou Archeologický ústav, Historický ústav, Ústav archivnictví a pomocných věd historických, Ústav bohemistiky, Ústav věd o umění a kultuře, Ústav romanistiky, Ústav česko-německých areálových studií a germanistiky a Ústav anglistiky.\n\nFilozofická fakulta Jihočeské univerzity nabízí vzdělání v historických a filologických oborech a v oborech estetika a dějiny umění, a to v bakalářském, magisterském a doktorském stupni. Vysoká úroveň vzdělání je garantovaná kvalitním badatelským zázemím a rozsáhlou publikační činností vyučujících.\n\nNa fakultě existují dva excelentní vědecké týmy zaměřující se na dějiny novější české literatury v nadnárodních kontextech a dějiny společnosti českých zemí v raném novověku. Pracovníci Filozofické fakulty JU pravidelně publikují své studie v prestižních domácích i zahraničních časopisech a sbornících a jsou autory řady monografií. Historický ústav FF JU vydává vlastní ediční řady Opera historica, Monographia historica a Prameny k českým dějinám v 16.–18. století.\n\nBohaté vědecké a pedagogické kontakty orientované především na středoevropský prostor, ale i na Francii, Itálii či USA, umožňují nemalému počtu studentů absolvovat část studia v zahraničí.\n\n\n\n\n\n"}
{"id": "591196", "url": "https://cs.wikipedia.org/wiki?curid=591196", "title": "Forbidden Saga", "text": "Forbidden Saga\n\nForbidden Saga je česká freewarová RPG hra z roku 2009. Jde o nepřímé pokračování hry Broken Hearts. Hra byla vytvořena v programu RPG maker. Vývoj dalšího pokračování hry je momentálně pozastaven.\nForbidden Saga vypráví o chlapci jménem Lance, který má jeden velký sen. Stát členem váženého cechu lovců. A na rozdíl od většiny svých současníků se pro svůj sen rozhodl něco dělat. Každý den proto vyrážel do lesa trénovat se svým „učitelem“, jenž ho naučil vše potřebné. Nyní přichází ta rozhodující chvíle, kdy se rozhodne, jestli na to Lance má.\n\nHlavní hrdina hry. Pochází z vesnice Kizuna a chce se stát členem cechu lovců. Kvůli tomu trénuje se svým učitelem Valasem.\n\nJe Lancův učitel a jeden z nejsilnějších členů cechu lovců.\nLanceova kamarádka z Kizuna. Rozhodne se Kizunu opustit i s Lancem.\n\nStal se členem cechu těsně před Lancem. Není však příliš odvážný, a proto hned při svém prvním úkolu požádá Lance o pomoc.\n\nVůdce žoldáků, kteří hledají Gabriela, jenž měl jejich skupinu zradit.\n\nJe znám také jako dvouoký a je poloviční démon. Byl členem žoldnéřské skupiny, kterou však za dramatických okolností opustil. Jeho současnou společnicí je Samantha. Kromě jeho starých přátel ho pronásleduje i Valas, který ho viní ze smrti svých rodičů.\n\nJe králem Vanadie. Touží po ovládnutí světa je odhodlán k tomu využít Tantalova šílenství.\n\nJe démonka a společnice Gabriela.\n\nOperační paměť: 64 MB RAM, Grafická karta: 64 MB, jde i na 32 MB.\n\n"}
{"id": "591202", "url": "https://cs.wikipedia.org/wiki?curid=591202", "title": "Třída Absalon", "text": "Třída Absalon\n\nTřída Absalon jsou víceúčelové podpůrné lodě dánského královského námořnictva. De facto se jedná o fregaty vybavené speciální víceúčelovou palubou, která umožňuje jejich nasazení do různých typů misí. Mohou fungovat jako válečné, výsadkové, záchranné či velitelské lodě. Postaveny byly dvě jednotky této třídy.\n\nDánská loděnice Odense Staalskibsværft v Odense postavila dvě podpůrné lodě zařazené do služby v letech 2004–2005.\n\nJednotky třídy \"Absalon\":\n\nKonstrukce lodí je odvozena od fregat, jsou však též vybaveny víceúčelovou palubou, přístupnou rampou na zádi a na boku lodi, která umožňuje nasazení lodí v různých druzích misí. Například na ní může být vytvořena palubní nemocnice, nebo uskladněno 300 min, náklad, vozidla či až sedm tanků Leopard 2. Tvar trupu a použité technologie dávají lodím vlastnosti stealth. Lodě jsou rovněž chráněny proti účinku biologických a chemických zbraní. Posádku tvoří 100 mužů, celkově ale mohou nést až 300 osob.\n\nNa přídi se nachází dělová věž s jedním 127mm kanónem, který je vhodný k ostřelování pozemních cílů. Pro blízkou obranu slouží dva 35mm kanóny Oerlikon Contraves Millenium, účinné proti letadlům, vrtulníků a protilodním střelám. Hlavňovou výzbroj doplňuje šest 12,7mm kulometů. Ve středu lodí je pět vertikálních vypouštěcích sil pro umístění raketové výzbroje. Obvykle jsou to dva moduly nesoucí osm protilodních střel Boeing Harpoon a tři moduly pro 36 protiletadlových řízených střel RIM-162 ESSM. Plánováno je vybavení lodí 324mm torpédomety pro lehká protiponorková torpéda Eurotorp MU 90.\n\nNa zádi je přistávací plocha pro dva vrtulníky EH101. Pokud nenesou vrtulníky, mohou být na letové palubě umístěny nákladní kontejnery. Ze zádi lodí mohou být spuštěny dva rychlé čluny Storebro SB90E, sloužící pro operace speciálních jednotek. Čluny mají nosnost 9 mužů či 1800 kg nákladu a rychlost 40 uzlů.\n\nPohonný systém tvoří dva diesely MTU 8000 a čtyři pomocné diesely Caterpillar 3508B. Nejvyšší rychlost je 23 uzlů. Dosah lodí je 9000 námořních mil při rychlosti 15 uzlů.\n\n"}
{"id": "591204", "url": "https://cs.wikipedia.org/wiki?curid=591204", "title": "Volby do Národního shromáždění 1948", "text": "Volby do Národního shromáždění 1948\n\nVolby do Národního shromáždění, tedy do nejvyššího zákonodárného sboru Československa, se konaly dne 30. května 1948.\n\nJednotnou kandidátku použil již Adolf Hitler při doplňovacích volbách do říšského sněmu v roce 1938 a Češi se s ní setkali po Mnichovu na odstoupeném pohraničí, kdy jich takto volilo na 300 tisíc. V rámci příprav na parlamentní volby 1948 přišel s návrhem „jednotné kandidátky Národní fronty” Klement Gottwald na dubnovém zasedání Ústředního výboru KSČ. Jednotná kandidátka Národní fronty zaručovala komunistům 70 % všech mandátů. Vzhledem k tomu, že opoziční kandidátky nebylo povoleno postavit, mohl volič nesouhlasit s jednotnou kandidátkou použitím tzv. „bílého lístku” (pokud se nevzdal volby vůbec). Pro hlavní heslo ve volbách nakonec K. Gottwald zvolil znění: „\"Hlas pro jednotnou kandidátku bude hlasem pro republiku, pro lidovou demokracii - pro cestu svobodného a pokojného budování naší socialistické budoucnosti.\"”\n\nFenoménu bílých lístků, které lidé vhazovali do volební urny na znamení nesouhlasu, se ve svém deníku věnoval básník, prozaik, esejista a překladatel Jan Zábrana.\nBílé volební lístky se staly pro komunisty tzv. \"volebním nepřítelem\". V tisku i v rozhlase započala veliká kampaň pro volbu jednotné kandidátky, s níž se objevila i soutěž o „Vlasteneckou obec” - obec, která při parlamentních volbách odevzdá 100% hlasovacích lístků pro kandidátní listinu NF. KSČ na předvolebních schůzích voliče nabádala a přesvědčovala, že je jejich vlasteneckou povinností volit před plentou - veřejně. Část „nespolehlivých voličů” byla z voleb vyloučena, další byli zastrašováni. Jedním z prostředků, kterým byl prováděn systematický nátlak na voliče, byla také distribuce volebních lístků. Kandidátku NF doručovalo voličům děvče v národním kroji a bílé lístky chlapec v uniformě jednotek „SS”.\n\nJednotná kandidátka pod heslem «Jednota dá národu sílu, štěstí, svobodu.» vtiskla předvolebnímu boji budovatelský ráz a odbourala stranickou řevnivost a předvolební boj. To se odrazilo i v soutěži o „Vlasteneckou obec”, která záhy nabrala na masovosti. S výzvou soutěže o „Vlasteneckou obec” přišla obec Kamenice na Českomoravské vysočině, kde ve volbách roku 1946 byla nejsilnější stranou Čsl. strana lidová (587 hlasů), druhou byla KSČ (290 hlasů), třetí sociální demokracie (169 hlasů) a čtvrtou národní socialisté (127 hlasů). Tehdy byly v obci odevzdány 2 bílé lístky. Rezoluce ze schůze MNV a akčního výboru NF v Kamenici byla odeslána krajskému akčnímu výboru a ústřednímu akčnímu výboru NF.\n\nJiž 12. května 1948 sděloval ÚV KSČ krajům, že na Jihlavsku některé obce vyzvaly k soutěži o titul „vlastenecká obec\". Nejméně „vlasteneckých” obcí se nacházelo na okrese Moravské Budějovice s 88 obcemi, kde komunistická strana ve volbách 1946 prohrála. Nejvíce „vlasteneckých obcí” se na Moravskobudějovicku objevilo v pohraničí - v nově osídlených německých obcích; výjimku tvořily obce Korolupy, Rancířov, Dešná, Chvalkovice, Županovice.\n\n\n\n"}
{"id": "591205", "url": "https://cs.wikipedia.org/wiki?curid=591205", "title": "Marshall McLuhan", "text": "Marshall McLuhan\n\nHerbert Marshall McLuhan (21. července 1911, Edmonton – 31. prosince 1980, Toronto) byl kanadský filosof, spisovatel, literární kritik a mediální teoretik. Byl představitelem tzv. Torontské školy, jeho pojetí médií je někdy označováno jako technologický determinismus. K jeho základním konceptům patří: horká a chladná média, globální vesnice či medium i message.\n\nVystudoval literární vědu na University of Manitoba, doktorát získal v roce 1943 na Univerzitě v Cambridgi. V roce 1937 konvertoval k římskokatolické církvi. Učil angličtinu na Saint Louis University, od roku 1946 působil na St. Michael‘s College Torontské univerzity, založil zde Centrum pro technologii a kulturu. Významný vliv na jeho pojetí teorie komunikace měl jeho starší kolega Harold Innis. V šedesátých letech přednášel na newyorské Fordham University, hrál také sám sebe ve filmu \"Annie Hallová\". S manželkou Corinne měl šest dětí. V roce 1979 utrpěl mrtvici, na jejíž následky o rok později zemřel.\n\nKniha \"The Medium is the Massage: An Inventory of Effects,\" vydaná v roce 1967 ve spolupráci s Quentinem Fiore, se stala bestsellerem a kultovní záležitostí. Záměna písmenek v názvu byla původně typografickou chybou, která se ale dostala do tisku a autorům se zalíbila, jelikož název knihy lze nyní číst hned čtyřmi způsoby (čili \"Message\", \"Mess Age\", \"Massage\" a \"Mass Age\") a dokonale zapadá do konceptu díla i myšlenky. Některé stránky knihy jsou například tištěny zrcadlově, jiné jsou prázdné nebo obsahují fotografie, koláže. Na základě knihy vznikla později i nahrávka, složená z koláže zvuků, hudby a citátů z knihy.\n\nMcLuhann přišel s pojmem \"medium is the message\" (médium je zprávou). Tvrdí, že vlastnosti média jsou součástí jakékoliv informace, kterou médium přenáší, čímž vzniká symbiotický vztah, kterým médium ovlivňuje způsob vnímání zprávy. Od této myšlenky se odvíjí celá řada dalších úvah např. o vlivu reklamy, televize, četby knih atd. na vše, co se lidí týká.\n\nJelikož svými myšlenkami na přelomu 60. a 70. let zaujal mnoho lidí, stával se častým hostem v rozhlasu i televizi. V pozdějších letech zájem o něj upadl, nicméně po rozšíření internetu se řada jeho myšlenek znovu objevila.\n\n\n"}
{"id": "591206", "url": "https://cs.wikipedia.org/wiki?curid=591206", "title": "Železniční trať Jindřichův Hradec – Nová Bystřice", "text": "Železniční trať Jindřichův Hradec – Nová Bystřice\n\nŽelezniční trať Jindřichův Hradec – Nová Bystřice (v současném jízdním řádu pro cestující značena jako trať 229) je úzkorozchodná regionální železniční trať o délce 33,0 km nacházející se v Jihočeském kraji. Díky úzkému rozchodu koleje 760 mm (tzv. bosenský rozchod) a díky přírodě České Kanady, kudy dráha prochází, je vyhledávanou turistickou atrakcí. Byla zprovozněna v roce 1897. Jejím majitelem tehdy byla akciová společnost Localbahn Neuhaus – Neubistritz, ale přepravu zajišťovaly rakouské státní dráhy kkStB a od roku 1918 posléze Československé státní dráhy. V roce 1925 byla dráha zestátněna. Od roku 1998 je vlastníkem společnost Jindřichohradecké místní dráhy. Ta byla od téhož roku rovněž provozovatelem dráhy, ale od 16. října 2017 se jím stala Správa železniční dopravní cesty.\n\nPo zprovoznění železniční tratě mezi Veselím nad Lužnicí a Jihlavou přes Jindřichův Hradec v roce 1887 začala městská rada Nové Bystřice s podporou místních podnikatelů uvažovat o stavbě místní dráhy do Jindřichova Hradce, přičemž již od začátku bylo uvažováno se stavbou tratě s úzkým rozchodem. 18. prosince 1894 udělil František Josef I. novobystřickému okresnímu výboru koncesi k provozování železniční dráhy, na jejímž základě vznikla akciová společnost Localbahn Neuhaus – Neubistritz (česky \"Místní dráha Jindřichův Hradec – Nová Bystřice\"). Samotná stavba byla zahájena v létě 1896 vídeňskou firmou Leitner & Fröhlich, na přelomu srpna a září 1897 byly lokomotivkou Krauss v Linci dodány tři parní lokomotivy řady U (označení kkStB; později u ČSD řada U 37.0), od září téhož roku se postupně objevovaly v Jindřichově Hradci osobní i nákladní vozy (výrobcem byla vagónka ve Štýrském Hradci). Celkové náklady na stavbu a zařízení dráhy činily 2 394 000 K, z čehož 83 % poskytl půjčkou stát (který také garantoval její splatnost) a jako podporu odkoupila země Česká akcie v hodnotě 270 000 K, takže místní zájemci museli zajistit pouze 136 000 K. Slavnostní zahájení provozu se uskutečnilo 31. října 1897, pravidelný provoz byl zahájen 1. listopadu téhož roku. Dopravu zajišťovaly státní dráhy kkStB na účet vlastníka, společnosti Localbahn Neuhaus – Neubistritz, denně zde jezdily dva páry smíšených vlaků.\n\nV roce 1900 byla zprovozněna trať z Gmündu se shodným rozchodem kolejí 760 mm, která byla ukončena v Litschau, přibližně 15 km jižně od Nové Bystřice. Již od roku 1902 bylo vyprojektováno spojení těchto dvou drah, k čemuž ale nakonec nikdy nedošlo. Spojovací trať měla z východu obejít Litschau, pokračovat kolem říčky Kastenitzer Bach (pokračování české Dračice) ke Griesbachu, kde měla vstoupit na české území. Kolem Dračice a rybníků měla vést obloukem ke stávajícímu nádraží v Nové Bystřici, na nějž se měla napojit 400 m dlouhým a 5,5 m vysokým náspem se silničním podjezdem. V roce 1906 byla zahájena doprava na úzkorozchodné trati z Jindřichova Hradce do Obrataně.\n\nPo vzniku Československa na podzim 1918 převzaly dopravu Československé státní dráhy (číslo tratě 89c). V majetku soukromé akciové společnosti zůstala trať do roku 1925, kdy byla podle zákona č. 156/1925 Sb. zestátněna a kdy akcionáři museli rovněž podle tohoto zákona na valné hromadě odhlasovat likvidaci firmy. Za první republiky vzrůstal zájem o dopravu i počet spojů, především nákladních vlaků, pro něž byly zakoupeny nové podvalníky. I v osobní přepravě byl zvyšován počet cestujících, od roku 1929 jezdily na jindřichohradeckých úzkokolejkách první dva motorové vozy řady M 11.0, které dopravu zlevnily a zkrátily jízdní dobu. V roce 1930 byla zřízena nová zastávka Kaproun.\n\nPo odstoupení pohraničí na podzim 1938 se novobystřická trať ocitla vyjma úseku Jindřichův Hradec – Jindřiš na území Německé říše, proto ji spravovaly a provoz zajišťovaly Německé říšské dráhy (Deutsche Reichsbahn); trať měla číslo 461k. V roce 1944 zde jezdily denně tři páry vlaků. Po osvobození Československa vzrostla doprava díky poměrně hustě osídlenému a hospodářsky rozvíjejícímu se území na pět párů osobních vlaků denně. Odsun obyvatel německé národnosti a počátek komunistické vlády v roce 1948 ale tento vývoj zcela obrátil, v roce 1949 (číslo tratě 23p) zde již jezdily pouze dva páry smíšených vlaků denně a od 14. května 1950 byla osobní doprava zcela zastavena.\n\nNákladní doprava fungovala nadále, v roce 1949 byla dokonce postavena 1100 m dlouhá vlečka do textilních závodů Jitka v Jindřichově Hradci. V létě 1957 byla osobní doprava obnovena v rámci pionýrské železnice. Zájem cestujících ale byl tak velký, že již od 29. září téhož roku zde začaly jezdit běžné vlaky v počtu čtyř párů denně. Mezi lety 1954 a 1958 byly dodány moderní motorové lokomotivy řady T 47.0, které během několika let zcela vytlačily parní lokomotivy i motorové vozy a které jsou v provozu dodnes.\n\nRozvoj osobní dopravy však začal opět slábnout, v roce 1971 zde jezdily dva páry smíšených vlaků denně. Tento útlum lze připočíst jednak růstu počtu automobilů a rozvoji autobusové dopravy, jednak umístění koncového úseku trati v příhraničí, kam socialistický režim neměl chuť pouštět více lidí. Od roku 1981 již jezdily tyto smíšené vlaky pouze v letní sezóně, mimo ni jel pouze jeden vlak v sobotu ráno a druhý v neděli odpoledne. Minimálně od roku 1986 byla trať označena číslem 206. Obrat nastal po sametové revoluci v roce 1989, začal se zvyšovat místní turistický ruch a proto začaly být v letní sezóně vypravovány nové, doplňující páry čistě osobních vlaků. Od října do dubna ale byla osobní doprava zcela minimální, jezdil pouze jeden pár vlaků v sobotu a jeden v neděli.\n\nV roce 1992 byly vypraveny první historické vlaky vedené zachovanou parní lokomotivou U 47.001. O rok později byl založen Klub přátel jindřichohradeckých úzkokolejek, který začal organizovat nostalgické jízdy. Roku 1993 byly obě jindřichohradecké úzkorozchodné dráhy určeny vládou jako první železniční tratě v nově vzniklé České republice k privatizaci. Z Klubu přátel v září 1994 vznikla právě pro tento účel akciová společnost Jindřichohradecké místní dráhy, a.s. (JHMD), která si od Národního technického muzea pronajala lokomotivu U 47.001 a v srpnu 1995 vypravila první vlastní parní vlak.\n\nNa podzim 1996 bylo Českými drahami oznámeno chystané uzavření novobystřické tratě kvůli špatnému technickému stavu dráhy. I přes petici, kterou podepsalo 40 000 lidí, byl provoz na trati 25. ledna 1997 ukončen posledním, plně obsazeným vlakem. Náhradní osobní doprava byla zajišťována autobusovými spoji. Již 19. března 1997 rozhodla česká vláda o privatizaci tratě formou odprodeje JHMD za symbolickou 1 Kč. JHMD následně podepsaly nájemní smlouvu s Českými drahami, 14. června toho roku vyjel první vlak čistě v režii JHMD, pravidelná osobní doprava mezi Jindřichovým Hradcem a Novou Bystřicí byla obnovena 20. července 1997 a 25. ledna 1998 proběhla kompletní změna jízdního řádu podle požadavků a potřeb cestujících. 28. února 1998 byly obě úzkorozchodné tratě slavnostně předány do majetku Jindřichohradeckým místních drah, které jsou od té doby vlastníkem a provozovatelem dráhy i výhradním dopravcem. Od jízdního řádu 1998/1999 je trať označena současným číslem 229.\n\nV následujících letech proběhly ze strany JHMD značné investice do zanedbané infrastruktury, byly opraveny budovy stanic, technické zařízení tratě, byl obnoven železniční svršek (ještě v roce 1996 měla téměř celá trať původní kolejnice z let 1898–1908, výměny se na začátku 90. let 20. století dočkal pouze úsek do km 5,1), opraveny byly lokomotivy a vozy, byly nakoupeny ojeté motorové lokomotivy, motorové vozy i parní lokomotivy (neboť trať je svými historickými vlaky v létě turistickým lákadlem oblasti), uskutečnil se i rozvoj nákladní dopravy. V roce 2006 byla zřízena nová zastávka Jindřiš zastávka.\n\nPodle jízdního řádu 2009/2010 byla trať v rozšířené letní sezóně od května do října poměrně silně vytížená, naopak od listopadu do dubna byla osobní doprava zajištěna pouze jedním párem spojů denně a jedním ranním vlakem v pracovní dny mezi Jindřichovým Hradcem a Kunžakem-Lomy. V letní sezóně dopravu zajišťují vlaky v typickém složení motorová lokomotiva řady T 47.0 + 2× vůz řady Balm/ú + nákladní vůz řady Z pro jízdní kola (v případě většího zájmu je počet vozů řady Balm/ú větší), přes zimu lokomotiva řady T 47.0 táhne jeden vůz řady Balm/ú. V létě také jezdí historické vlaky tažené jednou z několika parních lokomotiv, které se skládají z několika osobní a nákladních vagónů (včetně bufetového vozu). Nákladní vlaky nejsou na trati pravidelné, jezdí podle potřeby.\n\nTrať začíná na samostatném nádraží úzkorozchodných (rozchod kolejí 760 mm) drah před staniční budovou jindřichohradeckého nádraží. Kromě několikakolejného nástupiště se zde nachází lokomotivní depo JHMD (výtopna zde postavena až v roce 1908), dílna pro opravy lokomotiv, remíza vozidel pro údržbu tratí a podvalová jáma pro přechod normálněrozchodných vozů na podvalníky na tratích úzkého rozchodu. V km 0,541 začíná kolejová splítka s tratí Veselí nad Lužnicí – Jihlava, která má normální rozchod kolejí 1435 mm. Původně byla splítka řešena čtyřkolejně, kdy kolejnice úzkorozchodné tratě byly umístěny uprostřed koleje normálního rozchodu. Toto řešení ale bylo náročné pro údržbu, proto bylo v roce 1985 přistoupeno k rekonstrukci na tříkolejnicovou splítku, kdy oba rozchody používají jednu společnou a vždy jednu vlastní kolejnici. Na odbočce Dolní Skrýchov v km 1,985 odbočuje úzkorozchodná trať do Obrataně. Splítka končí v odbočce Kanclov (km 2,569), kde se trať do Nové Bystřice odpojuje od jihlavské dráhy.\n\nZajímavostí dochovanou z konce 19. století je čtyři metry vysoká kamenná zeď vinoucí se podél trati v délce 521 m v tzv. Městském lese (v km 3,466 až 3,987) východně od Jindřichova Hradce, kde se tehdy nacházela c. a k. vojenská střelnice. Tato zeď tak chránila cestující ve vlacích před kulkami a šrapnely. Následuje jeden z mála mostních objektů na trati, ocelový most přes Hamerský potok (km 4,376). Ze širé trati v km 4,7 odbočuje zpětnou výhybkou vlečka do areálu firmy Jitka vybudovaná v roce 1949. Železniční trať dále pokračuje přes Jindřiš, prochází Jindřišským údolím a stále stoupá přes Blažejov, kolem Ratmírovského rybníka, přes nádraží Střížovice (zde se podle plánů ze 70. let 20. století měla odpojovat přibližně 3 kilometry dlouhá vlečka do podniku Strojobal Rozkoš, k její výstavbě ale nedošlo) a kolem Kamenického vrchu do stanice Kunžak-Lomy. Těsně před ní, v km 17,757 se nachází nadjezd nad silnicí Jindřichův Hradec – Kunžak. Dlouhou dobu to bylo pro větší nákladní automobily kritické místo, musely jej objíždět po místní komunikaci kolem nádraží a přes úrovňový přejezd. Nový most s úpravou směrového řešení silnice byl realizován v průběhu prvního desetiletí 21. století.\n\nZa vesnicí Lomy vstupuje trať do zalesněného masivu Vysokého kamene. Zde se uprostřed lesa, přibližně 1 km vzdušnou čarou od stejnojmenné vesnice, nachází zastávka Kaproun, kde byl v roce 2000 slavnostně odhalen pomník na paměť 100. výročí vyloučení z přepravy v osobním vlaku č. 4052 z Nové Bystřice fiktivního českého velikána Járy Cimrmana. Za následujícím nádraží poblíž Senotína vystoupá trať do svého nejvyššího bodu v nadmořské výšce 673 m. Tomuto místu (km 25,207) přezdívali strojvůdci „Na radosti“, neboť měli za sebou prakticky neustálé stoupání z Jindřichova Hradce (zde nadmořská výška nádraží 470 m) a čekal je již pouze sjezd do Nové Bystřice. Trať vede přes hůrecké nádraží u Hůreckého rybníka, stáčí se kolem rybníka Osika a prochází skrz kemp na jeho břehu, kde jsou projíždějící vlaky atrakcí.\n\nV km 30,108 se nalézá největší mostní stavba, viadukt se sedmi poli (dvě tvoří ocelová konstrukce, pět polí je kamenných) přes silnici Nová Bystřice – Slavonice a přes říčku Dračici. Ihned za viaduktem následuje zastávka s nákladištěm Albeř. Trať dále pokračuje po úbočí Kamenného vrchu nad vesnicí Albeř a končí na východním okraji Nové Bystřice na nádraží se čtyřmi kolejemi. Na konci tratě se nachází původní hrázděná výtopna, nyní již nevyužívaná.\n\nPro zahájení provozu na trati Jindřichův Hradec – Nová Bystřice byly v roce 1897 zakoupeny od lokomotivky Krauss & Cie, Linz tři parní lokomotivy tehdejší řady kkStB U (později u ČSD řada U 37.0), které byly označeny jako U 1, U 2 a U 3. Dvě z nich, stroje U 2 a U 3, zabavila v roce 1916 armáda a do Jindřichova Hradce se již nikdy nevrátily. Ačkoliv na obrataňské trati působily shodné lokomotivy, jednalo se až do roku 1925 o dvě samostatné společnosti a až na výjimky ve formě jednorázových výpomocí sloužily dané lokomotivy pouze na „svých“ tratích. V průběhu let zde po zestátnění jezdilo několik dalších lokomotiv řady U 37.0 převzatých z jiných tratí. Po první světové válce se na jindřichohradeckých drahách objevily kořistní srbské stroje německé výroby. Tyto lokomotivy systému Mallet byly označeny jako řada U 47.0 a působily zde až do 60. let 20. století, jako poslední dojezdil v roce 1965 stroj U 47.001, který byl následující rok předán Národnímu technickému muzeu v Praze. V průběhu druhé světové války zajišťovaly na novobystřické trati provoz stroje původem z Gmündu.\n\nV roce 1929 byly dodány první dva motorové vozy řady M 11.0, které v roce 1932 následoval třetí. Větší a výkonnější motorové vozy řady M 21.0 se na jindřichohradeckých drahách objevily v počtu pěti kusů mezi lety 1939 a 1948, poslední dojezdily na začátku 60. let 20. století, kdy motorové lokomotivy převzaly i osobní vlaky.\n\nPrvní dvě motorové lokomotivy jezdily v Jindřichově Hradci pod označením T 25.001 a 002 krátce po druhé světové válce. Jednalo se o původem německé stroje, které zde tahaly pracovní vlaky a brzy byly předány stavebním podnikům. V letech 1954 až 1958 bylo pro obrataňskou a později i novobystřickou trať zakoupeno devět nových motorových lokomotiv řady T 47.0 (později řada TU 47.0 a od roku 1988 řada 705.9). Postupně se zde objevily i další stroje původně vyrobené pro postupně uzavřené úzkorozchodné tratě Frýdlant v Čechách – Heřmanice a Ružomberok – Korytnica kúpele. Celkem zde bylo v provozu 16 různých lokomotiv řady T 47.0. Tyto stroje zajišťují většinu dopravy dodnes, některé z nich jsou modernizované.\n\nKrátce se zde vyskytla v letech 1961 a 1962 lokomotiva T 29.004, což byla pokusně upravená normálněrozchodná lokomotiva T 212.062, která se ale neosvědčila. Stroj stejné řady byl zakoupen JHMD v roce 1999 od firmy Sokolovská uhelná, kde lokomotiva jezdila na rozchodu 900 mm. Po úpravách a přerozchodování jezdí pod označením T 29.014 (oficiální označení 702.901) především na bystřické trati, kde tahá osobní vlaky. V roce 2004 byla zakoupena polská lokomotiva Lxd 2-331 (typ Faur L45H), která byla zprovozněna a schválena s označením T 48.001 (oficiálně 706.901); jejím hlavním úkolem je doprava nákladních vlaků.\n\nV letech 2005 a 2006 zakoupily JHMD pro osobní dopravu čtyři polské motorové vozy řady MBxd2, které byly dopravcem v Česku označeny jako řadou M 27.0, Drážním úřadem jako řada 805.9. Většina z nich dosud čeká na rekonstrukci.\n\nV roce 1897 bylo rakouskou vagónkou Grazer Wagen- und Waggonfabrik ze Štýrského Hradce dodáno 6 osobních vozů (3 s oddíly druhé a třetí třídy, 3 výhradně třetí třídy), 2 vozy služební s poštovním oddílem, 8 zavřených nákladních a 19 otevřených nákladních vozů a 2 dvojice podvalníků. V následujících letech počet nákladních vozů a především podvalníků stoupal v závislosti na růstu nákladní dopravy. Většina osobních vozů vydržela na jindřichohradeckých drahách až do 60. let 20. století, přičemž v průběhu let k nim přibylo i několik jednotlivých vozů různých typů z jiných úzkorozchodných tratí. Téměř kompletní výměna osobních vozů proběhla v roce 1966, kdy bylo dodáno 10 moderních vozů řady Balm/ú, které byly v roce 1975 doplněny šesticí stejných vozů ze zrušené trati Ružomberok – Korytnica kúpele. Tyto vagóny slouží v Jindřichově Hradci v osobní dopravě dodnes.\n\nPodobnou historii mají služební a poštovní vozy. Více jak pět vozů se služebním oddílem (2 bystřické a 3 obrataňské vozy doplněné ve 30. letech 20. století vozy ze zrušené tratě Ondrášov – Dvorce na Moravě) jezdilo do 60. let 20. století, kdy byly nahrazeny v roce 1963 dodanými deseti služebními vagóny, které dodnes slouží především jako brzdící.\n\nPark vlastních nákladních vozů rovněž zůstával téměř beze změn, neboť postupně rostl počet podvalníků pro normálněrozchodné nákladní vagóny. Poslední původní nákladní vůz byl vyřazen v roce 1966. Počty podvalníků byly navyšovány několika dodávkami v letech 1906, 1909, 1930 a 1941. Ty současné byly vyrobeny v letech 1986–1990 v počtu 190 kusů. V roce 2002 byly v Rumunsku zakoupeny moderní nákladní uzavřené vozy, které jsou využívány pro přepravu jízdních kol nebo kočárků.\n\nNa jindřichohradeckých úzkorozchodných drahách se postupně vystřídalo množství nejrůznějších speciálních vozidel. Při zahájení provozu v roce 1897 byla zakoupena jedna ruční drezína, tři ruční vozíky a tři samostatné sněhové pluhy, které se nasazovaly na čela lokomotiv. Za první republiky se zde objevila první motorová autodrezína, v 50. letech 20. století motorové vozíky Tatra 15/52, v 60. letech unikátní stroj vlastní výroby na odklízení sněhu pomocí tryskového motoru z MiGu-15 nebo osobní motorová drezína s automobilovou karoserií Moskvič. Z roku 1984 pochází současná trojice motorových univerzálních vozíků MUV 69 a čtveřice přívěsných vozíků PV. V roce 1988 byly zakoupeny tři univerzální traťové stroje – strojní vytahovače pražců SVP 74, od roku 1987 se na jindřichohradeckých drahách objevilo postupně několik strojních podbíječek.\n\nZachovaná parní lokomotiva U 47.001 z roku 1907 byla v roce 1986 převezena z Prahy zpět do Jindřichova Hradce, kompletně renovována a zprovozněna byla v letech 1991 až 1992 v Železničních opravnách a strojírnách České Velenice. Stroj je nadále v majetku Národního technického muzea, nicméně na jindřichohradeckých drahách vozil historické vlaky až do roku 2004, kdy vypršela technická způsobilost kotle a vzhledem k finančně náročné opravě byla lokomotiva odstavena.\n\nV roce 1990 získali nadšenci parní lokomotivu U 37.008 (r.v. 1899) původně provozovanou na zrušené trati Frýdlant v Čechách – Heřmanice. Její části (včetně kotle) posloužily při renovaci stroje U 37.002, po opravě ale má být uvedena do neprovozního, nicméně vystavovatelného stavu.\n\nParní lokomotiva U 37.002 (r. v. 1898; původem z dráhy Ondrášov – Dvorce na Moravě) byla odkoupena ze Slovenska v roce 1999, kompletní renovace za použití dílů ze stroje U 37.008 byla dokončena v roce 2004. Od té doby tahá nostalgické vlaky.\n\nRoku 1999 byla také zakoupena rumunská parní lokomotiva 764.108 (r.v. 1958) z průmyslové dráhy elektrárny zlatých dolů v Crişcioru. V Česku byla označena jako U 46.001 a po renovaci od roku 2002 slouží k historickým jízdám.\n\nSlužebně nejmladší je parní lokomotiva U 46.101 (r.v. 1953), která byla v roce 2005 dovezena z Polska, kde byla označena Px 48-1916. V současnosti je rovněž plně provozní.\n\nK výše uvedeným parním lokomotivám jsou zapřahovány vlastní renovované osobní i nákladní vozy, včetně některých původně provozovaných na jindřichohradeckých úzkorozchodkách.\n\n\n"}
{"id": "591208", "url": "https://cs.wikipedia.org/wiki?curid=591208", "title": "Wonderful Life", "text": "Wonderful Life\n\nWonderful Life je píseň britského synthpopového dua Hurts. Píseň pochází z jeho debutového studiového alba \"Happiness\". Produkce se ujali producenti Joseph Cross a Jonas Quant.\n"}
{"id": "591214", "url": "https://cs.wikipedia.org/wiki?curid=591214", "title": "Třída Sa'ar 4", "text": "Třída Sa'ar 4\n\nTřída Sa'ar 4 (: סער 4) či třída Rešef jsou raketové čluny Izraelského vojenského námořnictva. Byly dalším rozvinutím konceptu raketových člunů třídy \"Sa'ar 3\". Celkem bylo postaveno 19 raketových člznů této třídy. Pro izraelské námořnictvo jich bylo postaveno 10, další tři byly postaveny v Izraeli pro Jihoafrickou republiku a následně ještě šest bylo postaveno přímo v JAR s izraelskou pomocí. Modifikovaná plavidla Jihoafrického námořnictva jsou označována jako třída Warrior (dříve třída Minister). Izraelské čluny této třídy byly poprvé bojově nasazeny během jomkipurské války v říjnu 1973. Izrael již všechny své čluny vyřadil. Jejich dalšími uživateli se stalo Chile a Srí Lanka.\n\nStavba první šestičlenné skupiny raketových člunů třídy \"Sa'ar 4\" byla objednána roku 1968. Díly pro první plavidla byly dodány z Francie, přičemž stavbu provedla izraelská loděnice Israel Shipyards v Haifě. Po úspěšném nasazení izraelských raketových člunů v jomkipurské válce bylo rozhodnuto o stavbě dalších plavidel. V lednu 1975 byla objednána čtyři další mírně vylepšená plavidla.\n\nJednotky třídy \"Sa’ar 4\":\nElektroniku tvoří vyhledávací radar Thales Neptune TH-D 1040 a systém řízení palby Alenia Orion RTN-10X. Původní výzbroj skupiny \"Reshef\" tvořily dva 76mm kanóny OTO Melara, dva 20mm kanóny Oerlikon, čtyři 12,7mm kulomety a šest protilodních střel Gabriel Mk.I s dosahem 20 km. Pohonný systém tvoří čtyři dieselové motory MTU 16V 956 TB91 o výkonu 14 000 bhp, pohánějící čtyři lodní šrouby. Nejvyšší rychlost dosahuje 32 uzlů a cestovní 19 uzl. Dosah je 4800 námořních mil při rychlosti 19 uzlů a 2000 námořních mil při maximální rychlosti.\n\nRoku 1978 se složení raketové výzbroje změnilo na čtyři střely Gabriel Mk.I a čtyři americké protilodní střely RGM-84 Harpoon s dosahem 130 km. Později také jeden 76mm kanón nahradil 20mm kanón Mk.15 Phalanx. \"Tarshish\" a \"Yaffo\" během služby pokusně dostaly přistávací plochu pro vrtulník.\n\nIzraelské čluny této třídy byly poprvé bojově v říjnu 1973 v jomkipurské válce. Před začátkem války se podařilo dokončit čluny \"Reshef\" a \"Keshet\", které se úspěšně účastnily bitvy u Latakie a bitvy u Latakie. Roku 1982 byly čluny nasazeny v první libanonské válce.\n\nCilské námořnictvo v letech 1979 a 1981 získalo prakticky nové raketové čluny \"Casma\" (ex \"Romach\") a \"Chipana\" (ex \"Keshet\"). Roku 1997 byly přikoupeny ještě izraelským námořnictvem vyřazené čluny \"Angamos\" (ex \"Reshef\") a \"Papudo\" (ex \"Tarshish\"). Posledně jmenovaný sloužil především jako zdroj náhradních dílů. Chilská plavidla nesou dva 76mm kanóny, dva 20mm kanóny, dva 12,7mm kulomety a čtyři protilodní střely Gabriel.\n\nV roce 1974 byl podepsán kontrakt mezi Izraelem a Jihoafrickou republikou na výstavbu tří modifikovaných lodí této třídy v loděnicích Israel Shipyards v Haifě. Další tři lodě byly hned poté postaveny v loděnicích společnosti Sandock Austral Shipyard v Durbanu a na stejném místě byly o několik let později postaveny další tři lodě. Uvalení mezinárodního embarga na prodej zbraní Jihoafrické republice ze 4. listopadu 1977 si vyžádalo, aby byl projekt spolupráce veden v tajnosti. Jihoafrické verze lodí této třídy byly vybaveny střelami Gabriel, jinak známými pod názvem \"Scorpion\". Dále nesly dba kanóny 76mm kanóny OTO Melara.\n\nRoku 2000 byly dva vyřazené izraelské čluny prodány Srílanskému námořnictvu, kde vytvořily třídu Nandimitra. Čluny mohou nést střely Gabriel.\n\n\n"}
{"id": "591217", "url": "https://cs.wikipedia.org/wiki?curid=591217", "title": "1. liga národní házené mužů", "text": "1. liga národní házené mužů\n\n1. liga mužů je nejvyšší soutěž v národní házené v kategorii mužů. Organizuje ji Svaz národní házené. Účastní se jí 12 mužstev, hraje se dvoukolově každý s každým. Prvních osm družstev hraje play-off o titul mistra ČR, poslední dva týmy sestupují.\nV sezóně 2010/2011 hraje 1. ligu následujících dvanáct týmů:\n"}
{"id": "591218", "url": "https://cs.wikipedia.org/wiki?curid=591218", "title": "U.S. Bank Centre", "text": "U.S. Bank Centre\n\nU.S. Bank Centre (také jako \"City Centre\" a dříve jako \"Pacific First Center\") je mrakodrap v Seattlu. Má 44 podlaží a výšku 177 metrů, je tak 7. nejvyšší mrakodrap ve městě. Výstavba probíhala v letech 1987 - 1989 a za designem budovy stojí firma Callison Architecture. Budova byla otevřena pod názvem Pacific First Center, v dnešní době se ji také někdy říká City Centre.\n\n"}
{"id": "591221", "url": "https://cs.wikipedia.org/wiki?curid=591221", "title": "2. liga A národní házené mužů", "text": "2. liga A národní házené mužů\n\n2. liga, skupina A je druhá nejvyšší soutěž v národní házené v kategorii mužů. Organizuje ji Svaz národní házené. Účastní se jí 12 mužstev ze Středočeské, Severočeské a Západočeské oblasti, hraje se dvoukolově každý s každým. Vítěz postupuje do 1. ligy, do oblastních přeborů sestupují 2 - 4 družstva, podle toho, kolik do skupiny sestoupí týmů z 1. ligy.\nV sezóně 2010/2011 hraje 2. ligu ve skupině A následujících dvanáct týmů:\n"}
{"id": "591223", "url": "https://cs.wikipedia.org/wiki?curid=591223", "title": "Štědřenec odvislý", "text": "Štědřenec odvislý\n\nŠtědřenec odvislý (\"Laburnum anagyroides\") je rostlina, opadavá dřevina z čeledi bobovitých, tvořící keře nebo malé stromy s hroznovitými květenstvími s žlutými květy. V ČR se pěstuje jako okrasná rostlina, ale pochází z oblasti jižní Evropy.\n\nPro taxon označovaný \"Laburnum anagyroides \"EPPO používá označení LABAN \n\nPodle EPPO a biolib.cz je pro rostlinu s označením \"Laburnum anagyroides\" používáno více rozdílných názvů, například <nowiki>\"Cytisus laburnum\" nebo \"Laburnum vulgare\"</nowiki>, ale i \"Cytisus pendulus, Cytisus penduliflorus, Genista laburnum\".\n\nPodle dostupných zdrojů je pro rostlinu s označením štědřenec odvislý (\"Laburnum anagyroides)\" používáno více rozdílných názvů, například „zlatý déšť pravý“ nebo „zlatý déšť“.\n\nŠtědřenec odvislý (\"Laburnum anagyroides\") se přirozeně vyskytuje v jižní části Evropy od Francie přes jižní úbočí Alp a severní část Apenin až po Balkánský poloostrov. \n\nŠtědřenec odvislý je opadavý keř nebo malý strom s převislými větvemi, dorůstající výšky až 7 metrů, se zelenou kůrou a vzpřímenými nebo převislými větvemi. Listy jsou trojčetné, dlouze řapíkaté, bez palistů, s téměř přisedlými oválnými lístky.\n\nKvete od dubna do června. Květy jsou zlatožluté, motýlovité, v bohatých deseti- až třicetikvětných převislých hroznech. Kalich je zvonkovitý, slabě dvoupyský, s horním pyskem zakončeným 2 zuby a dolním trojzubým. Pavéza je okrouhlá až široce vejčitá, na vrcholu vykrojená. Křídla jsou obvejčitá, delší než člunek. Člunek je velmi krátký, zahnutý. Tyčinek je 10 a jsou jednobratré. Semeník je stopkatý, s mnoha vajíčky a zakřivenou čnělkou nesoucí vrcholovou bliznu.\n\nPlodem je až 8 cm dlouhý hedvábně chloupkatý lusk. Lusky jsou podlouhlé, zploštělé, dlouze stopkaté, na švech ztlustlé až úzce křídlaté a mezi semeny slabě zaškrcované. Obsahují několik ledvinovitých semen.\n\nŠtědřence obsahují (zejména v semenech) silně jedovatý chinolizidinový alkaloid cytisin (laburnin), dále laburnamin a derivát stilbenu hydroxyresveratol. Semena štědřence odvislého obsahují asi 1,5 až 3 % cytisinu, sušené listy asi 0,3 %, květy 0,2 %. Otravy se projevují dlouhotrvajícím zvracením, zemdlelostí, později i průjmem. Při velké dávce může smrt nastat již do hodiny. Otravy se nejčastěji objevují po požití semen nebo nápadných květů. Uvádí se, že k otravě u dětí postačí 2 semena nebo 5 květů. Zvířata s výjimkou koní se štědřenci vyhýbají. U masožravců spouští požití štědřence ihned silné zvracení, které odstraní většinu jedu ze žaludku.\n\nŠtědřenec odvislý je v České republice poměrně často pěstován jako okrasná dřevina.\n\nDřevo štědřence odvislého je velmi dekorativní a navíc je tvrdé, pevné, pružné a dobře opracovatelné. Je to jedno z nejtěžších a nejtvrdších evropských dřev. Běl je žlutohnědá, jádrové dřevo tmavě hnědé. Dřevo je vhodné např. na soustružení, násady, díly hudebních nástrojů a intarzie. Mimořádně vhodné je i na výrobu luků.\n\nDříve se používala semena a nať v lékařství jako psychofarmakum při nadměrné dráždivosti, psychoneurotických nemocech, migréně, chronické otravě arsenikem a k léčbě jaterních chorob. Za první světové války byly pokusy o užívání jako náhražky tabáku (hlavní účinná látka cytisin má podobné účinky jako nikotin).\n\nPreferuje teplé chráněné stanoviště a slunečné nebo světlé polohy, vlhké propustné živné půdy, snese i chudé, sušší, kamenité půdy. Dobře roste na stanovištích se zásaditou, vápenatou půdou ale snese i mírně kyselou. Je obtížným plevelem.\n\nMnoží se semeny, lze jej množit řízky.\n\nNení vhodné dřevinu vysazovat poblíž dětských hřišť, na sídlištích, a podobně. Jsou totiž známy případy otravy dětí zelenými „hrášky“.\n\n"}
{"id": "591224", "url": "https://cs.wikipedia.org/wiki?curid=591224", "title": "2. liga B národní házené mužů", "text": "2. liga B národní házené mužů\n\n2. liga, skupina B je druhá nejvyšší soutěž v národní házené v kategorii mužů. Organizuje ji Svaz národní házené. Účastní se jí 12 mužstev ze Severomoravské, Jihomoravské a Východočeské oblasti, hraje se dvoukolově každý s každým. Vítěz postupuje do 1. ligy, do oblastních přeborů sestupují 2 – 4 družstva, podle toho, kolik do skupiny sestoupí týmů z 1. ligy.\nV sezóně 2010/2011 hraje 2. ligu ve skupině B následujících dvanáct týmů:\n"}
{"id": "591229", "url": "https://cs.wikipedia.org/wiki?curid=591229", "title": "Morganovi", "text": "Morganovi\n\nMorganovi (\"Did You Hear About the Morgans?\") je americká filmová romantická komedie z roku 2009 režiséra Marca Lawrence. Hlavní role Paula a Meryl Morganových, newyorských manželů žijících právě odděleně, kteří se stanou svědky vraždy a musí být zařazeni do programu na ochranu svědků, ztvárnili Hugh Grant a Sarah Jessica Parker.\n\nÚspěšný pár z Manhattanu, právník Paul Morgan a realitní agentka Meryl Morganová, žije odděleně kvůli Paulově nevěře. Jsou ale nuceni spolu trávit čas poté, co se stanou svědky vraždy a stanou se rovněž terčem nájemného vraha.\n\nV rámci programu na ochranu svědků jsou Morganovi přesunuti ze svého milovaného New Yorku do malého městečka Ray ve Wyomingu, kde se jich dočasně ujmou Wheelerovi. Nyní užívají příjmení Fosterovi a Meryl je sestřenicí Claye Wheelera, za nímž přijela na návštěvu. Během pobytu v Rayi se Paul pokouší zachránit manželství. Když je Paul téměř napaden medvědem, Meryl ho omylem postříká sprejem na obranu proti medvědům a musí společně k místnímu lékaři. Tam Meryl neodolá a zavolá své asistentce do New Yorku. Jejím prostřednictvím získá nájemný vrah telefonní číslo lékaře a zjistí tak, kde se Morganovi nacházejí.\n\nPaul a Meryl jdou společně na rande do místní restaurace, aby zachránili svoje manželství, ale Paul je zklamaný, když zjistí, že během jejich odloučení se Meryl vyspala s jiným. Druhý den Morganovi očekávají odjezd z Raye. Wheelerovi je pozvou na rodeo, ale Morganovi se tam kvůli hádce nevydají. Do města ale již dorazil i vrah, který je nalezne u Wheelerových doma o samotě. Začne po nich střílet, ale jim se podaří ujet na koni na rodeo. Tam se schovají do kostýmu býka a nečekaně je napadne skutečný býk. Bezbranní čelí vrahovi, ale zachrání je Wheelerovi a jejich ostatní noví přátelé z města.\n\nO šest měsíců později jsou Paul a Meryl stále svoji a právě adoptovali malou holčičku z Číny, již pojmenují Rae po Rayi ve Wyomingu. Meryl také čeká jejich vlastní dítě.\n\nNatáčení probíhalo 25 dní v květnu a červnu 2009 v New Yorku a v Novém Mexiku ve městech Santa Fe a v Roy, ačkoli se příběh odehrává ve Wyomingu.\n\nFilm získal převážně negativní hodnocení. Server \"Rotten Tomatoes\" na základě 116 kritických hodnocení uvádí, že 12% z nich je kladných, čímž film získává rating 3,4/10. Server \"Metacritic\" dává snímku 26 bodů ze 100 na základě 25 hodnocení kritiků. Uživatelé Česko-Slovenské filmové databáze hodnotí snímek průměrně na 47%.\n\n"}
{"id": "591242", "url": "https://cs.wikipedia.org/wiki?curid=591242", "title": "Šakti", "text": "Šakti\n\nŠakti (v sanskrtu शक्ति, f., \"śakti\") je v hinduismu ženská kreativní síla či energie, která se aktivně podílí na existenci celého vesmíru. Šakti bývá někdy vnímána jako personifikace hinduistické Bohyně Matky. Prakticky každá hinduistická bohyně je personifikací šakti; k nejvýznamnějším však patří Lakšmí (manželka Višnua), Párvatí (manželka Šivy) a Sarasvatí (manželka Brahmy).\n\n"}
{"id": "591243", "url": "https://cs.wikipedia.org/wiki?curid=591243", "title": "Šípková Růženka", "text": "Šípková Růženka\n\nŠípková Růženka je klasická pohádka pocházející ze sbírek Charlese Perraulta i bratří Grimmů, která je také známá pod alternativním názvem O Šípkové Růžence. Pochází z jejich sbírky pohádek \"Kinder-und Hausmärchen\" (1812–1815, 1822, 1857).\n\nByl jednou jeden král a jeho manželka, která nemohla mít dítě. Ale jednoho dne, když se královna koupala v rybníku, žába jí řekla, že se jí narodí dítě. Po devíti měsících se královně narodilo krásné dítě a královna pozvala na oslavu dvanáct víl. Přišel den oslavy a každá z dvanácti pozvaných víl dala princezně darem nějakou vlastnost (krásu, dobrotu, inteligenci, atd.).\nKdyž přišla jedenáctá víla, objevila se ta, kterou nepozvali. Rozzlobeně pronesla kletbu, že se princezna při dovršení patnácti let píchne o vřeteno a umře.\n\nKdyž zlá víla odešla, dvanáctá víla, která ještě nedala svůj dar, zmírnila kletbu, že princezna a všichni obyvatelé paláce usnou na sto let.\nKrál se o princeznu bál a proto nařídil, aby byla spálena všechna vřetena a přeslice. V den patnáctých narozenin se princezna procházela po paláci. Když objevila starou věž, kterou ještě neviděla, vstoupila do ní a po schodech se dostala do místnosti, kde uviděla ženu předoucí na přeslici. Princezna se jí zeptala, zda to může také zkusit, ale když se dotkla přeslice, píchla se a celý zámek usnul. Kolem něj začalo okamžitě růst šípkové trní, až celý zámek porostlo tak hustě, že se do něj nikdo nemohl dostat. Po stu letech princ, který také zaslechl legendu o spící princezně, přišel k hradu s úmyslem probudit ji. Když se přiblížil, trní se rozestoupilo a on mohl vstoupit. Ve věži našel spící princeznu a okouzlen její krásou ji políbil. Okamžitě se všichni v paláci probudili a oslavovali. O několik dní později se princ a princezna vzali a žili šťastně až do smrti.\n\nTo je ale ta zmírněná verze, verze, jež byla upravena pro děti. V původní pohádce o Šípkové Růžence si Růženka vrazí do prstu trn a poté usne. Nalezne ji král, ale ten ji nehodlá v žádném případě vysvobodit, naopak, znásilní ji, ona otěhotní a pořád ve spánku porodí dvojčata. Probudí se až poté, co jí jedno z dětí začne sát prst a dostane tak trn z jejího prstu ven.\n\nPohádka existuje i jako divadelní hra a to jak v činoherní tak i loutkové podobě, existuje i stejnojmenná píseň a podle ní pojmenované stejnojmenné album české bigbítové skupiny Rebels. Na motivy této pohádky napsal Petr Iljič Čajkovskij balet \"Šípková Růženka\" (někdy též uváděn jako \"Spící krasavice\").\n\n\n\n"}
{"id": "591244", "url": "https://cs.wikipedia.org/wiki?curid=591244", "title": "Béla Tarr", "text": "Béla Tarr\n\nBéla Tarr (* 21. července 1955, Pécs, Maďarsko) je maďarský režisér a scenárista.\n\nNarodil se 21. července 1955 ve městě Pécs na jihu Maďarska v župě Baranya. Už jako šestnáctiletý jinoch se rozhodl věnovat se kinematografii. Začal natáčením amatérských snímků. Při natáčení se také setkal se svou budoucí manželkou Ágnes Hranitzkou, která spolupracovala při všech jeho filmech.\n\nKrátkometrážní film Hotel Magnezit (\"Hotel Magnezit\", 1978) mu získal pozornost filmových studií Bély Balázse, které mu pomohly natočit jeho oficiální debut, dokumentaristicky laděný film Rodinné ohniště (\"Családi tüzfészek\", 1979) o problémech mladé rodiny na sídlišti v Budapešti. Poté nastoupil na Vysokou školu filmu a divadla v Budapešti. I dva jeho další filmy, Outsider (\"Szabadgyalog\", 1981) a Panelové vztahy (\"Panelkapcsolat\", 1982), jsou zaměřeny silně sociálně-kriticky. V témže roce natočil také televizní film Macbeth (\"Macbeth\", 1982). Snímek je složen pouze ze dvou záběrů, přičemž první trvá 5 minut a druhý celých 67 minut.\n\nNa následujících filmech už spolupracoval se spisovatelem László Krasznahorkaiem, který mu pomohl dopsat Podzimní almanach (\"Öszi almanach\", 1985). Jejich druhým společným dílem jsou Zatracení (\"Kárhozat\", 1988). V dalších letech pak pracovali na zfilmování Krasznahorkaiova románu Satanské tango. Stejnojmenný film (\"Sátántangó\", 1994) trvá více než 450 minut.\n\nRoku 2000 představil v Cannes Werckmeisterovy harmonie (\"Werckmeister harmóniák\", 2000). Po snímku Muž z Londýna (\"Londoni férfi\", 2007) natočil na Berlinale oceněný film Turínský kůň (\"Torinói ló\", 2011), který je dle autorova vyjádření jeho posledním, desátým filmem.\n\n"}
{"id": "591246", "url": "https://cs.wikipedia.org/wiki?curid=591246", "title": "Déví", "text": "Déví\n\nDéví (v sanskrtu देवी, f., \"devī\", „bohyně“) je sanskrtský výraz, kterým je v hinduismu označována jakákoliv bohyně. Mezi nejznámější patří např. Sarasvatí, Kálí, Lakšmí či Párvatí. Bohyně jsou uctívány především v šaktismu, jejich uctívání má však dlouhou tradici a je nedílnou součástí hinduistické tradice.\n"}
{"id": "591248", "url": "https://cs.wikipedia.org/wiki?curid=591248", "title": "Severní Sulawesi", "text": "Severní Sulawesi\n\nSeverní Sulawesi ( ) je jedna z provincií Indonésie. Zahrnuje severovýchodní výběžek ostrova Sulawesi a řadu menších ostrovů ležících převážně dále na severovýchodě (např. Talaudské ostrovy, ostrovy Sangihe). Na ploše přes 15 000 km² zde žije asi 2,2 milionu lidí, hustota zalidnění je tedy přes 140 obyv./km². Součástí provincie Severní Sulawesi bylo i území dnešní sousední provincie Gorontalo, k oddělení došlo v prosinci roku 2000.\nHlavním a největším městem je Manado ležící při pobřeží Celebeského moře (asi 420 000 obyvatel). Nejpočetnějším etnikem jsou Minahasové vyznávající převážně křesťanství.\n\nPoblíž špičky poloostrova se nachází Národní park Bunaken chránící na ploše 890,65 km² především mořské ekosystémy. Kromě ochrany přírody má význam jako důležité místní centrum turismu.\n"}
{"id": "591249", "url": "https://cs.wikipedia.org/wiki?curid=591249", "title": "И", "text": "И\n\nИ (minuskule и) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena N v latince převráceného podle jeho svislé osy.\n\nPísmeno se vyskytuje v azbukách všech slovanských jazyků kromě běloruštiny, kde je místo něho použito písmeno І. V ukrajinštině se používá společně s písmenem І, které se používá pro zápis hlásky zapisované písmenem И v ruštině, zatímco И je použito pro zápis hlásky v ruštině zapisované písmenem Ы.\n\nV bulharštině a makedonštině se kvůli rozlišení významu používá rovněž písmeno Ѝ (čárka označuje přízvuk), které ale není považováno za samostatné písmeno.\n\nDalší varianty písmena И:\n\nV arménském písmu písmenu И odpovídá písmeno Ի (ի), v gruzínském písmu písmeno ი.\n\nV hlaholici písmenu И odpovídá písmeno Ⰹ.\n"}
{"id": "591252", "url": "https://cs.wikipedia.org/wiki?curid=591252", "title": "Veronica Ferres", "text": "Veronica Ferres\n\nVeronica Ferres (* 10. červen 1965 Solingen, Německo) je německá herečka, která se proslavila převážně ve filmech \"Hranice zoufalství\", \"Prolomit zeď\" a \"Žáby k zulíbání 1, 2, 3\".\n\nVeronica Ferres (celým jménem – Veronica Maria Caecilia Ferres) se narodila roku 1965 v Solingenu v Západním Německu. Po základní škole studovala divadelní historii v Mnichově , školu ovšem nedokončila, protože se chtěla stát herečkou. První film, kterým se proslavila je Rossini. Je vzdělaná, jak v oblasti herecké, tak i jazykové, umí plynně anglicky a francouzsky. Roku 2001 se provdala za Martina Kruga, s nímž má dceru Lilly.\n\n\n"}
{"id": "591255", "url": "https://cs.wikipedia.org/wiki?curid=591255", "title": "Е", "text": "Е\n\nЕ (minuskule е) je písmeno cyrilice. Jeho tvar se v minuskulní i majuskulní variantě shoduje s tvarem písmena E v latince.\n\nV ruštině, mongolštině a běloruštině slouží k zápisu slabiky \"je\" v češtině (pokud následuje po tvrdé souhlásce, vyslovuje se pouze jako \"e\", j se „vyčerpá“ na změkčení souhlásky, podobně jako se v češtině \"dě\" vyslovuje jako [\"ďe\"]). Nejotovaná hláska se zapisuje písmenem Э.\n\nV bulharštině, srbštině a ukrajinštině slouží k zápisu hlásky \"e\" v češtině. V ukrajinštině se jotovaná hláska zapisuje písmenem Є.\n\nV bulharštině a makedonštině se kvůli rozlišení významu používá rovněž písmeno Ѐ (čárka označuje přízvuk), které ale není považováno za samostatné písmeno.\n\nDalší varianty písmena Е:\n\nV arménském písmu písmenu Е odpovídá písmeno Ե (ե).\n\nV hlaholici písmenu Е odpovídá písmeno Ⰵ.\n"}
{"id": "591257", "url": "https://cs.wikipedia.org/wiki?curid=591257", "title": "Ѓ", "text": "Ѓ\n\nЃ (minuskule ѓ) je písmeno cyrilice. Vyskytuje se pouze v makedonské azbuce. Nachází se na pozici, na které se v srbské azbuce nachází písmeno Ђ. Jeho výslovnost se ale od výslovnosti písmena Ђ liší.\n\nPísmeno se používá také v tindičtině.\n"}
{"id": "591258", "url": "https://cs.wikipedia.org/wiki?curid=591258", "title": "Univerzální algebra", "text": "Univerzální algebra\n\nUniverzální algebra je odvětví abstraktní algebry, které zkoumá vlastnosti společné různým druhům algebraických struktur. Abstraktní algebra zkoumá vlastnosti platné pro jednotlivé struktury (například nějaká věta je dokázána pro grupu a není ji tedy nutné dokazovat pro nejrůznější matematické objekty, které splňují definici grupy), univerzální algebra míru abstrakce a obecnosti dále zvyšuje zkoumáním výsledků, které platí pro všechny variety (varietu grup, varietu svazů, varietu lineárních prostorů apod.) Výsledky univerzální algebry lze ještě dále zobecnit v teorii kategorií.\n\nElementární algebra zkoumá vlastnosti konkrétních objektů, zejména celých a reálných čísel. Dává řešení na různé otázky z této oblasti, například jak řešit různé druhy rovnic, například celočíselné rovnice, anebo lineární, kvadratické (obecně polynomiální), logaritmické atd. rovnice v oboru reálných a komplexních čísel.\n\nAbstraktní algebra naproti tomu pracuje s obecnými (abstraktními) strukturami. Každá množina s operací, které splňují jisté podmínky, se nazývá grupa. Množina s operacemi, která splňuje jinou soustavu podmínek, se nazývá svaz, podobně lineární prostor, okruh apod. \n\nV abstraktní algebře se dokáže, že nějaké tvrzení platí pro každou grupu, a není pak potřeba je ověřovat zvlášť pro grupu celých čísel, grupu komplexních čísel, grupu permutací apod. Nějaká věta se ověří pro lineární prostory, a není nutné je ověřovat zvlášť pro prostor spojitých funkcí, prostor integrovatelných funkcí, prostor matic, prostor omezených posloupností apod.\n\nUniverzální algebra tuto obecnost a abstrakci dovádí ještě dále. Zkoumá tvrzení, která\n\nV univerzální algebře tedy dokážeme, že něco platí pro každou strukturu (například věty o izomorfismu) a nemusíme to již dokazovat zvlášť pro grupy, zvlášť pro svazy apod.\n\nJeště obecnější je teorie kategorií, jejíž výsledky platí nejen pro algebraické struktury, ale pro všechny struktury, jejichž vlastnosti lze v nějaké míře popsat množinou všech \"rozumných zobrazení\" (v algebře je \"rozumným zobrazením\" homomorfismus).\n\nPro dosažení tohoto cíle musí univerzální algebra pracovat s definicí, která obsáhne nejrůznější matematické struktury. Například:\n\nAby bylo možno jednotně pracovat s tak odlišnými strukturami, zavádí se pojem \"signatura\", což je výčet symbolů s uvedenou aritou. Například u grup předpokládáme, že existují matematické symboly \"formula_2\", \"formula_4\" a \"formula_13\" a signatura grup je zobrazení, které každému z nich přiřadí jeho aritu. Označíme-li signaturu grup formula_14, pak tedy platí:\n\nJelikož zobrazení v matematice reprezentujeme jako množinu uspořádaných dvojic, platí:\n\nStriktně vzato pak signatura není množina symbolů, ale zobrazení, jehož definičním oborem je množina symbolů. Tam, kde nehrozí nedorozumění, však tento rozdíl opomíjíme a běžně říkáme, že symbol je prvkem signatury (například říkáme, že něco platí pro každý symbol formula_19). \nFormálně správné by však bylo psát formula_20, kde formula_21 značí doménu (definiční obor) zobrazení.\n\nAlgebru dané signatury pak reprezentujeme jako uspořádanou dvojici formula_22, kde formula_23 je nosná množina algebry a formula_24 je zobrazení, které každému symbolu signatury přiřadí konkrétní operaci.\n\nNapříklad grupu celých čísel reprezentujeme jako dvojici formula_25, kde formula_26 je množina celých čísel a formula_27 je zobrazení, které symbolu \"formula_2\" přiřadí matematickou operaci \"sčítání na celých čísel\", tedy množinu uspořádaných dvojic formula_29, takových, že formula_30 a formula_31.\n\nPojmem \"operace\" se označují jak symboly ze signatury, tak i konkrétní operace na nosné množině.\n\n\"Signatura\" je jakékoli zobrazení, jehož obor hodnot jsou přirozená čísla formula_32. Jeho definiční obor nazýváme množina symbolů.\n\nPro porozumění je vhodné si symboly představovat jako znaménka (textové řetězce), (například symbol + nepředstavuje žádnou konkrétní operaci a konkrétní algebry mu přiřadí různé konkrétní operace). V axiomatické teorii množin však nemáme k dispozici žádné jiné objekty, než množiny vytvořené několika základními operacemi z prázdné množiny. Proto se za symboly používají přirozená čísla, protože pojem \"symbol +\" nelze jejími prostředky exaktně definovat, ačkoli jeho význam je zřejmý.\n\n\"Algebrou signatury formula_33\" rozumíme dvojici (A, Op), kde A je množina a Op je zobrazení, které každému symbolu v formula_34 přiřadí algebraickou operaci nad \"A\" příslušné arity \"n\". Operací rozumíme zobrazení, které n-tici prvků z \"A\" přiřadí prvek z \"A\".\n\nPříkladem algeber s výše uvedenou signaturou (+,2 ; -,1 ; .,2) jsou tyto struktury:\n\nPoslední uvedený příklad není přirozený ani užitečný, ale lze na něm demonstrovat, že na téže množině je možno tutéž signaturu realizovat mnoha různými operacemi.\n\nMnožina všech \"přirozených\" čísel včetně nuly s obvyklými operacemi není algebrou, protože nesplňuje podmínku, že výsledek operace musí ležet opět v algebře (například 0-1 nebo 5-10 v ní neleží). Kdybychom však uvažovali signaturu, která obsahuje jen sčítání a násobení (nikoli odčítání), pak by algebrou byla.\n\nPojem podalgebra je zobecněním pojmů podgrupa, podprostor, podmonoid apod. Podmnožina A tvoří podalgebru, pokud je uzavřená na všechny operace z příslušné signatury (tzn. pokud argumenty operace náleží této podmnožině, musí v ní ležet i výsledek).\n\nNapříklad přirozená čísla formula_32 tvoří podalgebru celých čísel, pokud na nich uvažujeme jen operaci sčítání. Pokud i odčítání, pak podalgebrou není, protože 2-5 v ní neleží, ačkoli 2 i 5 v ní leží. Jinými slovy, přirozená čísla (včetně nuly) jsou podpologrupou podpologrupy celých čísel se sčítáním, ale nejsou její podgrupou, ačkoli celá čísla se sčítáním grupu tvoří.\n\nStriktně vzato jsou operace na podalgebře restrikcí operací na původní algebře, například sčítání na přirozených číslech je restrikcí operace sčítání na celých číslech.\n\nFormálně: Budiž formula_36 algebra signatury formula_33. Potom formula_38 je podalgebrou formula_36, pokud:\n\nVýznam definice\n\nPoslední podmínka říká, že operace v podalgebře musí dávat přesně stejné výsledky, jako v původní algebře (pokud v původní algebře 1+3 bylo 0, nemůže být v podalgebře 1+3 být nic jiného než opět 0).\n\nPro pochopení zápisu formula_45 je třeba si uvědomit, že signatura formula_33 obsahuje symbol, který značíme +, nikoli konkrétní matematickou funkci. Pokud chceme ukázat, že sudá čísla s obvyklým sčítáním jsou podalgebrou (tedy podpologrupou) pologrupy celých čísel s obvyklým sčítáním, pak má signatura jen jediný symbol \"+\", označme jej formula_47. Potom zobrazení Op symbolu \"+\" přiřadí operaci sčítání na celých čísel, zatímco zobrazení formula_48 témuž symbolu přiřadí operaci sčítání na přirozených číslech, což je restrikce sčítání na celých číslech. \n\nVýraz formula_49 značí množinu všech uspořádaných \"n\"-tic prvků z formula_50. V našem případě formula_32 značí množinu všech přirozených čísel a formula_52 množinu dvojic přirozených čísel. Sčítání přirozených čísel je totiž zobrazení, které dvojici přirozených čísel přiřadí přirozené číslo. Proto by bylo nepřesné použít zápis formula_53 (v našem případě formula_54). Ovšem když nehrozí nedorozumění, běžně se mluví o \"restrikci na přirozená čísla\" apod.\n\nTam, kde nehrozí nedorozumění, je obvyklé značit různé, navzájem související operace stejným symbolem. Když řekneme, že monoid formula_55 je podmonoidem monoidu formula_56, pak symbolem + jednou značíme sčítání na celých číslech a jednou na celých.\n\nHomomorfismus je definován podobně, jako v jiných algebraických strukturách. Jsou-li A, B dvě algebry téže signatury formula_33, pak zobrazení \"f\" z A do B je homomorfismem právě tehdy, pokud pro každou operaci \"g\" ze formula_33 (její aritu značme \"n\") a každé x až x formula_59 A, platí\n\npřičemž \"g a g\" je označení pro operaci, kterou je symbol \"g\" realizován v algebrách A a B.\n\nNapříklad pro výše uvedenou signaturu okruhů je zobrazení \"f\" homomorfismem, pokud pro každé x,y formula_59 A platí:\n\nJádro homomorfismu \"f\" z \"A\" do \"B\" (značené \"Ker f\") je označení pro binární relaci R takovou, že\n\nBinární relace \"R\" na nosné množině algebry \"A\" se nazývá kongruencí, pokud pro všechny operace algebry platí\n\nRelace na \"A\" je kongruencí právě tehdy, pokud je jádrem nějakého homomorfismu (příklad je v článku o kongruencích).\n\nNa faktormnožině \"A/R\" je možné přirozeným způsobem definovat strukturu algebry s touž signaturou, tzv. faktoralgebru.\n\nPříklad: Uvažujme homomorfismus formula_62. Tento homomorfismus sudým celým číslům přiřadí hodnotu 1 a lichým -1. Jeho jádrem je relace \" x - y je sudé číslo\" a faktoralgebrou je dvouprvková množina, která obsahuje množinu sudých čísel a množinu lichých čísel, tzv. těleso modulo \"n\".\n\nVarieta je klíčový pojem univerzální algebry, neboť mnoho výsledků se týká právě variet. Varieta je třída algeber popsatelná \"identitami\", neboli soustavou rovností. Například třída všech grup je podtřída třídy všech algeber s příslušnou signaturou formula_63. Tato třída je varietou.\n\nFormální definice: Je-li formula_64 signatura, formula_65 třída \"všech\" algeber této signatury a formula_50 je podtřídou formula_65, pak formula_50 je varietou, právě když existuje soustava identit taková, že v formula_50 jsou právě ty algebry z formula_65, které splňují všechny identity této soustavy.\nNapříklad grupu lze definovat těmito identitami:\n\nFormálně se \"identita\" definuje jako dvojice termů. Identitou tedy není žádná z následujících formulí (protože v identitě není dovoleno nic více, než rovnost dvou výrazů):\n"}
{"id": "591259", "url": "https://cs.wikipedia.org/wiki?curid=591259", "title": "Třída Dolphin", "text": "Třída Dolphin\n\nTřída \"Dolphin (: דולפין, \"Dolfin\"), někdy též překládáno jako třída \"Delfín, je nejaderný stíhací útočný typ ponorky, vyvinutý a postavený německou společností Howaldtswerke-Deutsche Werft AG (HDW) pro Izraelské vojenské námořnictvo. Je založen na německém exportním typu ponorek třídy \"209\", který je však výrazně pozměněn a zvětšen, díky čemuž je pokládán za samostatnou třídu a nikoliv součást třídy \"209\". Ponorky této třídy jsou považovány za nejsofistikovanější a nejschopnější konvenční ponorky na světě.\n\nZatímco první dvě ponorky (\"Dolphin\" a \"Leviatan\") financovala německá vláda a obě byly doručeny v roce 1997, třetí (\"T'kuma\") zaplatil Izrael z poloviny (druhou část uhradila opět německá vláda) a byla doručena v roce 1999. Během první války v Zálivu byly německé firmy obviněny, že pomáhaly Iráku s jeho programem vývoje chemických zbraní, což vedlo k protestům jak v Německu, tak v Izraeli. Tehdejší německý spolkový kancléř Helmut Kohl se rozhodl zklidnit izraelské obavy, kompenzovat Izraeli finanční ztráty (během války utrpěl Izrael značné škody, když na něj dopadaly irácké rakety Scud) a zajistit práci německým loděnicím tím, že se rozhodl darovat Izraeli dvě ponorky. Nové ponorky, tak nahradily stárnoucí ponorky třídy \"Gal\", které v izraelském námořnictvu sloužily od konce 70. let.\n\nKromě zmíněných tří ponorek podepsal Izrael kontrakt se společností ThyssenKrupp na koupi dvou dalších ponorek od dceřiné společnosti HDW. Dvě nové ponorky jsou vylepšenou verzí starých Dolphinů a obě jsou vybaveny na vzduchu nezávislým pohonem (AIP), podobný tomu, použitému v ponorkách třídy \"212\". Dne 6. července 2006 se německá vláda rozhodla v předstihu zaplatit zhruba 170 milionů eur na zahájení výstavby. Celkem mají dvě ponorky stát přibližně 1,3 miliardy eur, z čehož má třetinu uhradit Německo. V červenci 2011 byla mezi Izraelem a Německem uzavřena na dohoda na zakoupení v pořadí již šesté ponorky, která bude opět z části dotovaná německou vládou.\n\nŠestá jednotka se původně měla jmenovat \"Dakar\", na počest stejnojmenné izraelské ponorky třídy \"T\". Později bylo její jméno změněno na \"Dragon\", přičemž jméno \"Dakar\" připadně až nové generaci izraelských ponorek.\n\nJednotky třídy \"Dolphin\":\nKaždá ponorka je vyzbrojena šesti torpédomety ráže 533 mm, odkud je možné vypouštět řízené protilodní střely UGM-84 Harpoon či německá torpéda DM2A3 a DM2A4, a čtyřmi torpédomety ráže 648 mm. Ty lze využít jak pro potápěče a jejich vodní přibližovadla (tzv. Swimmer Delivery Vehicles), tak pro vypouštění „velkých protizemních střel s plochou dráhou letu Popeye ve verzi s proudovým motorem a dostřelem 300 až 350 kilometrů nebo v jaderné verzi s doletem přes 1000 kilometrů.“ Předpokládá se, že izraelské protizemní střely Popeye Turbo (varianta protizemní střely Popeye/AGM-142 Have Nap) by mohly být vybaveny jadernými hlavicemi, mít dostřel až 1500 kilometrů, a jako takové by mohly Izraeli poskytnout schopnost druhého úderu. Ponorky mohou rovněž vypouštět miny.\n\n"}
{"id": "591261", "url": "https://cs.wikipedia.org/wiki?curid=591261", "title": "Ў", "text": "Ў\n\nЎ (minuskule ў) je písmeno cyrilice. Ze slovanských jazyků se vyskytuje pouze v běloruské azbuce, kde zachycuje hlásku, která je v polštině zapisována písmenem ł a v angličtině písmenem w.\n\nPísmeno se dále vyskytuje v azbukách karačské balkarštiny, chantyjštiny, mansijštiny a itelmenštiny.\n"}
{"id": "591263", "url": "https://cs.wikipedia.org/wiki?curid=591263", "title": "Cincinnati Bengals", "text": "Cincinnati Bengals\n\nCincinnati Bengals je profesionální klub amerického fotbalu, který sídlí v Cincinnati ve státě Ohio. V současné době je členem North Division (Severní divize) American Football Conference (AFC, Americké fotbalové konference) National Football League (NFL, Národní fotbalové ligy). Svá domácí utkání hrají na Paul Brown Stadium, který je umístěn v centru Cincinnati. Primárními barvami týmu jsou oranžová a černá. Jejich hlavními rivaly jsou Baltimore Ravens, Cleveland Browns, Pittsburgh Steelers.\n\nBengals byli založeni v roce 1966 bývalým hlavním trenérem Cleveland Browns Paulem Brownem. Paul Brown byl také hlavním trenérem týmu až do roku 1975. Poté, co byl odvolán jako trenér Cleveland Browns, projevil zájem založit další tým v Ohiu, konkrétně v Cincinnati nebo Columbusu. Nakonec si vybral Cincinnati a to díky dohodě mezi městem a týmem Major League Baseball Cincinnati Reds o výstavbě nového multifunkčního stadionu, který by mohl hostit oba týmy.\n\nBengals se dvakrát dostali do Super Bowlu a to v letech 1981 a 1988, ale obě finále prohráli se San Franciskem 49ers. Po smrti Paula Browna v roce 1991 zdědil kontrolu nad týmem jeho syn Mike. V roce 2011 Mike Brown odkoupil akcie týmu z pozůstalosti spoluzakladatele týmu Austina Knowltona a stal se majoritním vlastníkem týmu. Brown, který je de facto generálním manažerem, bývá hodnocen jako nejhorší týmový vlastník v americkém profesionálním sportu.\n\nKlub dostal opět jméno Bengals, protože v Cincinnati již tým stejného názvu hrál v letech 1937–1941. Název Bengals získal podle vzácného bílého bengálského tygra chovaného v městské zoologické zahradě.\n\nPo přesunu z American Football Feague do National Football League se objevila komplikace. Starý dosluhující stadion Crosley Field, kde hráli společně se Cincinnati Reds, už nevyhovoval. Tento stadion byl postaven v roce 1912. Za asistence guvernéra státu Ohio Jamese A. Rhodese, zástupců okresu Hamilton County a městské rady bylo odsouhlaseno postavení nového multifunkčního stadionu.\n\nPo dokončení fúze mezi AFL a NFL v roce 1970, byl tým Cleveland Browns přiřazen do centrální divize American Football Conference, tedy do stejné divize jako Bengals. Tím vznikla veliká rivalita.\n\nPrvní dvě sezóny (ještě v AFL) hrál tým na Nippert Stadium, který je současným domovem univerzitního týmu Cincinnati Bearcats. Tým dokončil svou první sezónu s výsledkem 3-11. Jedním ze světlých bodů byly výkony Running backa Paula Robinsona, který naběhal 1 023 yardů a byl vyhlášen nováčkem roku.\n\nV roce 1970 se Bengals přestěhovali na Riverfront Stadium, který sdíleli se Cincinnati Reds až do přestěhování na Paul Brown Stadium v roce 2000. Tým dosáhl na playoff třikrát během deseti let, ale zde nevyhrál ani jednou. Do Super Bowlu se dostali dvakrát během 80. let, ale prohráli obě finále s týmem San Francisco 49ers. Po účasti v playoff v roce 1990 Paul Brown zemřel. Do vedení týmu se dostal jeho syn Mike a pro Bengals začala éra přestavby týmu. Ta trvala až do roku 2003, kdy byl k týmu povolán nový hlavní trenér Marvin Lewis. V tomto roce byl také draftován Quarterback Carson Palmer, ale celou sezónu nehrál. Pod Palmerem se tým objevil v roce 2005 v playoff, poprvé od roku 1990.\n\nBengals se vrátili do playoff v roce 2009 a trenér Marvin Lewis byl oceněn jako trenér roku. V roce 2010 skončil tým s bilancí 4-12 a do playoff se nepodívali. O rok později zakončil tým základní část s výsledkem 9-7 a hráli playoff. Zde se utkali s týmem Houston Texans a byli poraženi. V roce 2012 opět skončila sezóna postupem do playoff, kde opět narazili na Houston Texans a opět odešli poraženi.\n\n\n\nNejužitečnější hráč roku\nNováček roku\n\nTrenér roku\n\n\nHráči draftovaní v prvním kole za posledních deset sezón:\n"}
{"id": "591265", "url": "https://cs.wikipedia.org/wiki?curid=591265", "title": "Ѕ", "text": "Ѕ\n\nЅ (minuskule ѕ) je písmeno cyrilice. Vyskytuje se pouze v makedonské cyrilici, kde zachycuje hlásku \"dz\". Jeho tvar se v minuskulní i majuskulní variantě shoduje s tvarem písmena S v latince.\n\nV běloruské azbuce písmenu odpovídá spřežka дз, v mongolské azbuce písmeno З (mongolština nemá hlásku odpovídající hlásce zapisované v češtině jako \"z\").\n\nAbcházština v minulosti používala tvarově podobné písmeno Ꚃ.\n\nV arménském písmu písmenu Ѕ odpovídá písmeno Ձ (ձ), v gruzínském písmu písmeno ძ.\n\nV hlaholici písmenu Ѕ odpovídá písmeno Ⰷ.\n"}
{"id": "591266", "url": "https://cs.wikipedia.org/wiki?curid=591266", "title": "Artušovské legendy", "text": "Artušovské legendy\n\nArtušovské legendy pojednávají o králi Artušovi, svatém grálu a rytířích kulatého stolu. Příběh o hrdinném vůdci byl vyprávěn ještě dříve než ho v roce 1136 sepsal Geoffrey z Monmouthu ve své knize Historia Regum Britanniae (Dějiny britských králů). Artušovská legenda je zpracována mnoha autory, literárně i filmově.\n\nDalšími postavami v tomto příběhu jsou Artušovi rodiče Ygrein a Uther Pendragon, jeho (nevlastní) sestra Morgana Le Fay, kouzelník Merlin, manželka Guinevere, která tajně miluje Lancelota, a on ji. Paní z Jezera, matka Lancelota, čarodějka Vivien, dále Mordred, zlý syn Morgany, rytíři Kulatého stolu, jako např. Lancelot, Gawain, Bors, Galahad, Percival a mnoho dalších.\n"}
{"id": "591269", "url": "https://cs.wikipedia.org/wiki?curid=591269", "title": "Lokomotiva HG 2/3", "text": "Lokomotiva HG 2/3\n\nParní lokomotivy HG 2/3 jsou stroje pro smíšený adhezní a ozubnicový provoz na tratích úzkého rozchodu bývalé BVZ Zermatt-Bahn, v současnosti Matterhorn Gotthard Bahn dráhy ve Švýcarsku. Těchto lokomotiv bylo v továrně Schweizerische Lokomotiv- und Maschinenfabrik Winterthur (SLM) vyrobeno pro BVZ celkem osm kusů, většinou však byly postupně vyřazeny ze služby. Parní lokomotiva HG 2/3 č.7 Breithorn je jedna ze dvou lokomotiv této řady, které byly zachovány až do 21. století. (Druhý stroj provozuje Dampfbahn Furka-Bergstrecke.) Společnost Matterhorn Gotthard Bahn (nástupce BVZ Zermatt-Bahn), která stroj nadále používá, nechala lokomotivu Breithorn v roce 2001 přestavět na parní lokomotivu s vytápěním na lehký topný olej ve strojírnách ve Weisslingen DLM AG (ZH) (s novým kotlem), důvodem je ochrana životního prostředí požární ochrana\n\nParní lokomotivy typu HG 2/3 byly nasazeny do služby v roce 1890 při založení společnosti Visp-Zermatt-Bahn (VZ). První čtyři lokomotivy byly předány společnosti VZ v roce 1890, tehdy na ještě nedokončenou trať. Lokomotivy se osvědčily a do roku 1908 byly zakoupeny ještě čtyři kusy, lišící se pouze v detailech od první série. Lokomotivy byly chronologicky číslovány 1-8 a pojmenovány podle hor v okolí Zermattu. Vzhledem k tomu, že BVZ neměla k dispozici točny, lokomotivy byly orientovány pro jízdu z Vispu do Zermattu kotlem napřed.\n\nBěhem provozu byly stroje postupně vylepšovány. V roce 1893 následkem lomu nápravy byla provedena výměna všech náprav, v roce 1894 byly instalována nová vakuová brzda, v témže roce bylo u BVZ zavedeno elektrické osvětlení vozů pomocí akumulátorů. V roce 1901 byly instalovány lapače jisker typu Langer. Největším zlepšením však byl přechod z mokré páry na přehrátou páru v letech 1913–1926, který uspořil až 18% uhlí.\n\nElektrifikace jednofázovou napájecí soustavou v roce 1929 umožnila ukončení provozu pěti nejstarších lokomotiv, tři z nich zůstaly ve službě jako záloha. V roce 1935 byla vyřazena lokomotiva č. 8.\n\nLokomotiva č. 6 byla o 6 let později předána do provozu do chemického závodu Domat/EMS, dnes EMS-Chemie. Tam byl odstraněn ozubnicový systém a lokomotiva sloužila jako posunovací. V roce 1961 byla darována od městu Chur, kde byla vystavena před školou. V roce 1988 byla předána nově vznikající nostalgické společnosti Dampfbahn Furka-Bergstrecke a po opravě u společnosti Oswald-Steam zprovozněna dne 27. srpna 1989.\n\nLokomotiva č. 7 byla ponechána jako záloha u VZ, resp. BVZ od roku 1962, a dlouhou dobu byla jediným strojem s nezávislou trakcí, který byl schopen provozu na ozubnicových úsecích. Lokomotiva byla hlavně používána pro odklízení sněhu pod trolejovým vedením a pracích po sesuvu půdy u Randy v roce 1991. Kromě toho si také vystavována jako historický stroj BVZ. Za tímto účelem byla lokomotiva přestavěna v roce 2001 na spalování lehkého topného oleje. Spolu se třemi historickými vozy je od té doby několikrát do roka používána k nostalgickým jízdám na trati společnosti Matterhorn Gotthard Bahn. Kromě speciálních vlaků z Brigu do Zermattu také zajišťuje vyjížďky na bývalé trati FO do Oberwaldu. V létě roku 2002 byla nasazena na trati Furka DFB spolu se sesterským strojem (lokomotivou) č. 6.\n\nV konstrukci bylo použito parních strojů na mokrou páru, zvlášť pro adhezní a ozubnicový provoz. Pojezd lokomotivy je tvořen dvěma spřaženými a jedním běžným dvojkolím. Pojezd má vnější rám. Válce vně rámu slouží k pohonu dvojkolí, uvnitř rámu je umístěn další rám s ozubnicovým pohonem se dvěma ozubenými koly. Tato kola jsou poháněna vlastním dvouválcovým parním strojem. Všechny válce jsou skloněny v poměru 1:8. Na rozdíl od pozdějších lokomotiv, jako je HG 3/4 na dráze Furka-Oberalp-Bahn od roku 1914, pracovaly parní stroje s jednoduchou expanzí, což mělo za následek vyšší spotřebu páry. Vzhledem k poměrně krátké vzdálenosti mezi Vispem a Zermattem byla tato nevýhoda zanedbána. Použitý rozvod byl typu Heusinger v upravené podobě Belpaire.\n\nKotel byl standardní konstrukce, původně se 166 trubkami, vodorovně usazený v rámu. Na kotli byl umístěn jeden písečník a jeden parní dóm se dvěma bezpečnostními ventily typu Ramsbottom. Nádrže na vodu s objemem 2.500 litrů byly osazeny vně po obou stranách kotle a zásoba uhlí o hmotnosti 1,3 tuny na zadní části kabiny strojvedoucího. Původní lokomotivy měly čtyři nezávislé brzdové systémy. Nejdůležitější byl systém protitlakové brzdy Riggenbach použitý u obou pohonů (adhezního i ozubnicového). Vakuová brzda typu Hardy působící na hnací nápravy lokomotivy byla zároveň brzdou vlakovou. Dalším systémem byla parní brzda, používaná do roku 1902, kdy bylo působení vakuové a protitlakové brzdy označeno jako dostačující. K zajištění stojící lokomotivy sloužily tři ruční brzdy - jedna působila na hnací kola a další dvě na ozubená kola.\n\n) 1941–1965 v provozu v chemičce, pak vystavena v Churu, v roce 1989 převedena a provozována na horské trati Furka DFB\n) přestavěna na olej\n\n<gallery caption=\"Lokomotivy HG 2/3\">\nImage:20010804K207-19(2).jpg|Breithorn\nImage:VZ HG 23 2 1890.jpg|Monte Rosa\nImage:VZ HG 23 6 1902.jpg|Weisshorn\nImage:DFB7-Weisshorn.jpeg|Weisshorn na DFB\n</gallery>\n\n\n\n"}
{"id": "591271", "url": "https://cs.wikipedia.org/wiki?curid=591271", "title": "Luštěnicovité", "text": "Luštěnicovité\n\nLuštěnicovité (\"Cleomaceae\") je čeleď nevysokých rostlin z řádu brukvotvarých, které jsou občas pěstované jako okrasné.\n\nJsou to teplomilné rostliny pocházejí ze subtropických a tropických oblastí Ameriky, odkud se postupně rozšířily do teplých oblastí celého světa. Nyní za pomoci člověka se pěstují i v chladnějších částech mírného pásma, kde by bez jeho zásahu nemohly trvale přežívat.\n\nV Evropě rostou v přírodě pouze dva rody, luštěnice (\"Cleome\") v Portugalsku a Španělsku a malonožka (\"Polanisia\") v Itálii. V České republice neroste žádný.\n\nModerním taxonomickým systémem APG III, založeném na monofyletickém třídění, byly z čeledě kaparovitých vyňaty rody blízké rodu luštěnice a vytvořena z nich nová čeleď luštěnicovité. Protože existují veliké podobnosti mezi rody čeledí luštěnicovitých, kaparovitých a brukvovitých, není dosud mezi odborníky dosaženo plné shody o zařazení jednotlivých rodů.\n\nČeleď je tvořena převážně bylinnými rody, v menší míře to jsou keře, stromy nebo liány. Rostliny jsou většinou jednoleté, méně již dvouleté nebo vytrvalé. Řapíkaté listy vyrůstají střídavě ve spirále, jsou většinou dlanitě složené se 3 až 7 lístky s pýřitým žilkováním. Palisty bývají šupinaté, listové nebo trnité. U některých druhů jsou trnité i řapíky nebo spodní strany listů.\n\nKvěty vyrůstají jednotlivě na stopkách z úžlabí listů nebo jsou uspořádány v hroznovitých, řidčeji chocholíkovitých květenstvích. Květy jsou většinou oboupohlavné, někdy se však objevují i jednopohlavné. Korunních i kališních lístků bývá po čtyřech, tyčinek je v květu od 6 po 32. Květy mají prodlouženou část květního lůžka, které nese gyneceum. Některé jsou opylovány v nočních hodinách netopýry a nočními motýly. Plody jsou většinou mnohosemenné tobolky různých tvarů nebo míšky.\n\nRostliny čeledě luštěnicovitých se ve středoevropských podmínkách pěstují většinou pouze pro krásu svých květů jako letničky, v jižních krajích i jako rostliny dvouleté nebo trvalky. Mnohé druhy po poranění listů produkují sloučeniny, např. isothiokyanáty, dráždící lidskou kůži.\n\nExistuje několik odborných názorů, které rody jsou synonyma a které právoplatně přísluší do čeledě luštěnicovitých. Zde jeden renomovaný, dle kterého se čeleď skládá z 25 rodů s asi 250 druhy:\n\"Andinocleome\", \"Areocleome\", \"Arivela\", \"Cleome\", \"Cleomella\", \"Cleoserrata\", \"Coalisina\", \"Corynandra\", \"Dactylaena\", \"Dipterygium\", \"Gilgella\", \"Gynandropsis\", \"Hemiscola\", \"Kersia\", \"Melidiscus\", \"Mitostylis\", \" Physostemon\", \"Podandrogyne\", \"Polanisia\", \"Puccionia\", \"Rorida\", \"Sieruela\", \"Stylidocleome\", \"Tarenaya\", \"Thulinella\".\n\n"}
{"id": "591273", "url": "https://cs.wikipedia.org/wiki?curid=591273", "title": "John Hannah", "text": "John Hannah\n\nJohn David Hannah (* 23. dubna 1962, East Kilbride, Skotsko, Spojené království) je britský herec. Ženatý s Joannou Roth, mají dvojčata – chlapec Gabriel a dívka Astrid (* 11. února 2004).\n\nPochází z prosté rodiny ze tří dětí (má dvě starší sestry). Jeho otec byl nástrojař a matka uklízečka, on sám je původně vyučený elektrikář. Po vyučení nicméně vystudoval herectví na Královské skotské hudební a dramatické akademii v Glasgowě.\n\nV televizi účinkuje od roku 1987, kdy si zahrál v celé řadě audiovizuálních děl, nicméně svoji první významnější přelomovou roli získal ve známém britském snímku \"Čtyři svatby a jeden pohřeb\" v roce 1994. Svoji první významnou hlavní roli si zahrál v britsko-americkém romantickém snímku \"Srdcová sedma\" z roku 1998 (snímek pomáhal i spolufinancovat). V roce 1999 následovaly další výrazné a významné role ve snímcích \"Hurikán v ringu\" a \"Mumie\", seriál Spartakus a další...\n\n"}
{"id": "591276", "url": "https://cs.wikipedia.org/wiki?curid=591276", "title": "Právník roku", "text": "Právník roku\n\nPrávník roku je soutěž pořádaná od roku 2005 společností epravo.cz ve spolupráci s Ministerstvem spravedlnosti České republiky a profesními komorami a sdruženími v oblasti práva – Českou advokátní komorou, Soudcovskou unií České republiky, Unií státních zástupců České republiky, Notářskou komorou České republiky, Exekutorskou komorou České republiky a Unií podnikových právníků České republiky.\n\nOcenění získávají skleněnou plastiku sv. Yva.\n\n\n\n\n\n\n\n\n\n\n\n\n\n\n\n\n"}
{"id": "591277", "url": "https://cs.wikipedia.org/wiki?curid=591277", "title": "Bublina", "text": "Bublina\n\nBublina je plynové těleso obklopené kapalinou nebo pevnou látkou. Vyskytují se v heterogenních směsích a při fázových přechodech (změnách skupenství).\n\n\n"}
{"id": "591278", "url": "https://cs.wikipedia.org/wiki?curid=591278", "title": "Locale", "text": "Locale\n\nLocale (vyslovováno [loʊˈkæl, -ˈkɑl]) je v informatice soubor parametrů, které definují uživatelův jazyk, stát a jiné zvláštnosti, které se následně projeví v uživatelském rozhraní. Obvykle se locale skládá přinejmenším z identifikátoru jazyka a státu. V unixových a jiných systémech založených POSIXu jsou locale identifikátory podobné, jako definice jazyka značek BCP 47, ale modifikátor locale je definován odlišně, protože obsahuje navíc část se znakovou sadou.\n\nDefinice formátu: codice_1 (např. čeština s kódováním UTF-8 je codice_2).\n\nLocale definují různé jazykově specifické odlišnosti, mezi které patří:\n\nNastavení locale ovlivňuje formátování výstupu, takže časové pásmo a letní čas obvykle nejsou součástí nastavení locale. Méně obvyklé, ale za zmínku stojící, je formátování vstupů, které je většinou definováno na úrovni aplikace. Locale dále definuje obecné rozložení rozložení kláves (pro daný jazyk).\n\nPodpora je v těchto programovacích jazycích:\na další dnešní prostředí založená na Unicode, která jsou definována podobně jako BCP 47. Jsou definována obvykle pouze za pomoci kódů ISO 639 a ISO 3166-1 alpha-2.\n\nV unixových, linuxových a jiných POSIX platformách je locale identifikátor definován podobně, jako BCP 47, ale locale obsahuje navíc znakovou sadu (implicitní znaková sada pro češtinu je totiž stále ISO-8859-2). V následujícím příkladu je výstup příkazu locale pro český jazyk (cs) a Českou republiku (CZ) s užitím kódování UTF-8. V tomto případě je v systému nastavena pouze proměnná prostředí codice_3, která má nejnižší váhu. Nastavením proměnné prostředí s vyšší váhou (ve výpisu jsou níže) dojde k předefinování proměnné s nižší váhou. Je tak možné například nastavit prostředí programu tak, aby bylo české, ale zároveň byl používán anglický zápis čísel s desetinnou tečkou (tj. v tomto případě nastavit codice_4 na nějaký anglický locale kód, například codice_5). Nejvyšší váhu má proměnná codice_6, která přebije nastavení jakýchkoliv ostatních proměnných.\n\nPokud není locale definováno, předpokládá se nastavení na codice_7, čímž je míněno anglické prostředí.\n\nV Microsoft Windows je historicky pro „neřízený kód“ ( ) používán locale identifikátor (LCID). Například číslo 1033 pro angličtinu (Spojené státy), nebo 1041 pro japonštinu (Japonsko). LCID číslo se skládá z kódu jazyka (spodních 10 bitů) a kulturního kódu (horní bity). Proto se obvykle zapisují hexadecimálně, například 0x0409 nebo 0x0411. Microsoft zavedl pro .NET API, které tyto kódy využívá. Jedna z prvních implementací API, která byla vypuštěna, byla funkce pro řešení problémů s doménovými jmény, které obsahují znaky národních abeced – tzv. IDN (Internationalized Domain Names). Další API s LCID byly uvedeny v systému Windows Vista Beta 1.\n\nOd vydání Windows Vista přechází Microsoft na názvy locale podle BCP 47, které by mělo nahradit všechna zastaralá rozhraní založená na LCID.\n\n\n"}
{"id": "591282", "url": "https://cs.wikipedia.org/wiki?curid=591282", "title": "Ocelové magnólie", "text": "Ocelové magnólie\n\nOcelové magnólie, , je americký dramaticko-romantický rodinný komediální film z roku 1989. Film byl natočen podle stejnojmenné divadelní hry z roku 1987 Roberta Harlinga, který byl i autorem scénáře k tomuto snímku. Jeho děj se odehrává v Louisianě.\nDěj filmu pojednává o životních osudech celkem šesti spřátelených jižanských žen. Jde o šest přítelkyň, které společně řeší všechny životní trable, trampoty a problémy. Scházejí se pravidelně v místním salonu krásy (dámské kadeřnictví), což je místo vhodné nejen pro vzájemnou výměnu zkušeností, názorů, drbů ale i pro vzájemnou pomoc.\n\nOsu příběhu tvoří vztah matky Lynn (Sally Fieldová) a její těžce nemocné dcery dcery Shelby (Julia Robertsová), která je diabetička a porodu svého syna jí přestanou fungovat ledviny. Proto Shelby podstoupí transplantaci ledviny, kterou jí věnovala její matka, Shelby ale nakonec předčasně zemře na pooperační komplikace.\n\n\n\n\nJulia Robertsová zde hraje těžce nemocnou dívku, která je těžká diabetička a jež ve filmovém příběhu otěhotní, což nakonec způsobí, že bojuje o svůj život, tento souboj však prohraje a zemře.\n\n\n"}
{"id": "591284", "url": "https://cs.wikipedia.org/wiki?curid=591284", "title": "John Rabe", "text": "John Rabe\n\nJohn Rabe (23. listopadu 1882, Hamburk – 5. ledna 1950, Berlín) byl německý manažer nankingské pobočky společnosti Siemens a člen NSDAP, který se proslavil jako předseda výboru Nankingské bezpečné zóny, v níž během událostí nazývaných Nankingský masakr našlo před řáděním Japonské císařské armády úkryt 200 000 čínských obyvatel Nankingu.\n\nJohn Rabe se narodil v Hamburku, ve své kariéře manažera pobýval v létech 1903–1906 v Africe. V roce 1908 odešel do Číny, kde pracoval pro společnost Siemens AG v Šen-jangu, Pekingu, Tchien-ťinu, Šanghaji a nakonec v Nankingu.\n\nMnoho Evropanů žilo v Nankingu z důvodů obchodu nebo misie. John Rabe byl jako člen nacistické strany zvolen kvůli spojenectví Japonska a Německa předsedou bezpečné zóny. Zóna zahrnovala nemocnici, ambasády, továrnu Siemens a Nankingskou univerzitu. Podle dohody se v bezpečné zóně nesměli ukrývat čínští vojáci a nesměly v ní být žádné zbraně. Členství v nacistické straně Rabe využíval například při vyjednávání s Japonci ohledně dodávek rýže do bezpečné zóny. Také napsal dopis Adolfu Hitlerovi, v němž popsal rozsah masakru a žádal o intervenci.\n\nPo návratu do Německa byly Rabeovi zabaveny filmy týkající se událostí v Nankingu. Byl také zadržen a vyslýchán gestapem, avšak v důsledku intervence společnosti Siemens AG byl propuštěn. Gestapo mu zakázalo mluvit o událostech v Nankingu. Po válce byl pro své členství v NSDAP znovu zatčen a vyslýchán Spojenci (Sověty) a denacifikován až v roce 1946. Když se starosta Nankingu a lidé zachránění samotným Rabem dozvěděli, že má existenční problémy, uspořádali sbírku a poslali mu v přepočtu dva tisíce dolarů, za které jeho rodině starosta Nankingu koupil ve Švýcarsku potraviny. Od poloviny roku 1948 do komunistického převratu mu každý měsíc poslali balíčky s potravinami. Zemřel v chudobě v roce 1950.\n\nV Nankingu bylo na počest Johna Rabeho v roce 2006 otevřeno muzeum bezpečné zóny (\"John Rabe and International Safety Zone Memorial Hall\"), jedná se o opravenou rezidenci, ve které Rabe žil během svého pobytu v Nankingu. John Rabe je uctíván a považovaný mezi lidmi jako přítel čínského lidu za své zásluhy.\n\nV roce 1996 byl jeho náhrobní kámen přemístěn z Berlína do Nankingu. V roce 2009 byl o Johnu Rabeovi natočen film \"John Rabe – Ctihodný občan Třetí Říše\".\n\n"}
{"id": "591286", "url": "https://cs.wikipedia.org/wiki?curid=591286", "title": "Krupobití v Praze 2010", "text": "Krupobití v Praze 2010\n\nKe krupobití došlo 15. srpna 2010 na území města Prahy a okolí. Nahlášené škody dosáhly 1 až 2 miliard, zejména na zaparkovaných automobilech. Došlo k lokálním zátopám, poškození stromů, narušení dopravy a několika zraněním. \n\nPříčinou krupobití byla zvlněná studená fronta, která nad území České republiky postoupila 12. srpna 2010 v odpoledních hodinách a která se vlnila nad územím České republiky až do večerních hodin 15. srpna 2010 a poté postoupila dále k východu. S ní bylo spojené oblačné až zatažené počasí, na většině území České republiky déšť nebo přeháňky, místy bouřky lokálního charakteru s lijáky, kroupami a silným nárazovým větrem o rychlosti kolem 25 m/s. K tomuto krupobití došlo během supercelární bouře, která přecházela přes Prahu z jihu k severu. Bouřky se objevovaly až do rána 16. srpna, ale postupně slábly.\n\nNad Prahu přišla bouřka kolem 21 hodin a trvala přes půl hodiny. Na meteorologické stanici Praha-Libuš bylo naměřeno 30 mm srážek. Nejvíc škod napáchala vichřice, liják a kroupy v Praze 4 a v Praze 11 (Jižní Město) a potom také v Modřanech, kde všude bouře polámala větve stromům a některé dokonce i porazila. Větve strhané kroupami a větrem následně na mnoha místech ucpaly kanály a řada míst byla zatopena. Kroupy velké zhruba 3 cm padaly například v Krči, na Kačerově, na Chodově, v Roztylech. Kroupy padaly během bouřky také na Vinohradech. Krupobití zastavilo provoz i na dálnici D10, kde auta kvůli přívalu krup, podle řidičů velikosti zhruba křepelčích vajec, zastavila a ucpala několik kilometrů před Prahou oba pruhy. Kroupy poškodily tisíce zaparkovaných osobních automobilů (podle České asociace pojišťoven nahlásili lidé do osmi dnů po bouři v Praze přes 22 500 pojistných událostí za 1,29 miliardy Kč a odhaduje se, že nahlášené škody dosáhnou 1,72 miliardy Kč) a nedaleko Šeberáku v Kunraticích spadl strom na autobus městské hromadné dopravy. Pražští hasiči vyjížděli k více než 130 případům. Nejčastěji odstraňovali popadané stromy a větve a odčerpávali vodu z domů. Zdravotníci ošetřili v souvislosti s bouřkou celkem šest lidí – nejvážněji byl zraněn muž z Krče, na kterého spadlo okno a měl tepenné krvácení, jeden muž a dvě ženy měly poraněnou hlavu a dvě ženy záda.\n\n"}
{"id": "591287", "url": "https://cs.wikipedia.org/wiki?curid=591287", "title": "Beg Bajazid", "text": "Beg Bajazid\n\nBeg Bajazid je druhá opera slovenského skladatele Jána Cikkera na libreto básníka Jána Smreka z 50. let 20. století.\n\nPo jednoznačném úspěchu své první, folklorizující opery \"Juro Jánošík\" si Cikker k následující opeře vybral opět historický námět z básně Samo Chalupky: \"Turčín Poničan\", pojednávající o tureckém vojevůdci ze 16. století, který se dozvídá, že byl v mládí unesen své slovenské matce. Libreto napsal básník Ján Smrek. Opera má prolog a tři dějství, resp. dvě dějství a epilog.\n\nOperu \"Beg Bajazid\" Cikker psal v letech 1955 až 1956. Premiéru měla následujícího roku v opeře Slovenského národního divadla (dirigoval Tibor Frešo), ještě téhož roku byla uvedena i v Košicích a v Praze. Podobně jako u \"Jánošíka\" skladatel využíval řadu prvků slovenského folklóru, libreto mu však umožňovalo obohatit tuto paletu o exotické orientální prvky (scéna tureckého vojenského tábora, tanec arabských tanečnic, turecká obřadní hostina). Namísto jánošíkovského sociálního akcentu je u \"Bega Bajazida\" tematizováno zejména vlastenectví. Svazek s rodnou vlastí, symbolizovaý národní ukolébavkou, je nepřekonatelný a nezničitelný.\n\nJedno z bratislavských představení navštívil též (západo-)německý muzikolog Fritz Oeser, šéf německé sekce hudebního nakladatelství Bärenreiter, který měl následně velké zásluhy o popularizaci Cikkerova díla v zahraničí. Podnítil též nastudování \"Bega Bajazida\" v německém Wiesbadenu (1958), odkud byl převzat i v jiných německých městech (Drážďany 1959, Altenburg 1960) a v Szegedu (1963). Na Slovensku byl vedle zmíněných Košic (1957) uveden v Banské Bystrici (1966). V českých zemích byl vedle pražského Národního divadla (1957) inscenován v Olomouci roku 1975.\n\nSlovenský režisér Tibor Rakovský natočil roku 1973 podle opery televizní film pro Československou televizi.\n\n\"Beg Bajazid\" se odehrává na Slovensku a v Cařihradě v 16. století.\n\n(Turecký tábor pod Fiľakovom) Slovenskou pevnost Fiľakovo obléhá oddíl Turků vedený begem Hassanem. Zatímco mladý voják na stráži zpívá milostnou píseň (\"Prileť tak ako vták\"), vzpomíná Hassan smutně na svého syna zemřelého v Cařihradě na mor (\"Niekto spieva\"). Místo něj by rád vychoval chlapce ze statečného národa, proti kterému právě bojuje. Hassanův pobočník popisuje ostré srážky s obránci pevnosti v okolí vojenského tábora. Přináší malého chlapce, kterého se mu podařilo unést, jinak však byl jeho oddíl vesničany pobit. Hassanovi se dítě zalíbí; rozhodne se ho vychovat sám jako vlastního syna a Abdula zavazuje k mlčenlivosti.\n\n(V rychtářově domě v horské vesničce na středním Slovensku) Po dvaceti sedmi letech oslavují ve slovenské horské vesnici lidé svého nově zvoleného rychtáře (dívčí sbor \"Katrinko, koláč daj\"). Rychtář však hosty upozorňuje na turecké nebezpečí. Během slavnosti přepadnou vesnici Turkové pod vedením bega Bajazida a jeho pobočníka Ahmeda. Rychtář je těžce raněn. Jeho dcera Katka jej chce bránit sekerou a zalíbí se přitom begovi, který je ochoten dát rychtáři milost (begův zpěv \"Nie, so mnou čosi nie je v poriadku\"). Ten ji však z jeho rukou odmítne přijmout a umírá. Turkové všechny obyvatele, kteří nestihnou utéci, odvlečou do zajetí, včetně Katky i její staré kmotry Anny, které kdysi Turkové unesli synáčka (sbor zajatců \"Zaplač, pole, zaplač, roľa\").\n\n(V paláci bega Bajazida v Kadiköji, části Cařihradu) Bajazid se s Katkou oženil a má s ní syna; o ostatní ženy ze svého harému nestojí. Katce se vede dobře, i když se jí stýská po domově (zpěv \"Celá som ja rozžialená\"), ostatní zajatci však musí tvrdě pracovat. Bajazid sezval k oslavě narozenin svého dítěte pašu Ibrahima, istanbulského imáma a několik dalších begů. (Tanec odalisek.) Anna přináší syna ukázat, ale když mu rozvine pleny a spatří stejné znaménko, jako měl její syn, poznává v Bajazidovi svého syna a znamená jej křížem. Turečtí hodnostáři jsou chováním otrokyně pohoršeni a Bajazid dává Annu uvrhnout do věže. Katka jej však uklidní a Anna se může vrátit. Anna zpívá dítěti ukolébavku (\"Nôcka sa blíži\") a Bajazidovi se zdá, že ji poznává. Ženy se vzdálí a starý Abdul prozradí Bajazidovi tajemství jeho původu. Otřesený beg se rozhodne osvobodit své zajatce a vydat se s nimi zpět na Slovensko (begův monolog \"Čo sa to robí?\").\n\n(Na okraji lesa někde na Pohroní) Navrátilci se ve zdraví vracejí na Slovensko (tercet Bajazida, Anny a Katky \"Už sme blízko\"). Rolníci vedení starým bačou poznávají Bajazida a hrozí mu napadením, ale Anna a Katka situaci vysvětlí. Bajazid, který nadále ponese jméno Tomášik, je šťasten (zpěv \"Odpusť mi, kraj môj\"). Současně se vracejí i ostatní otroci (sbor \"Zráňaj si nohy\"). On i jeho krajani slibují vlasti věčnou věrnost a ochranu (finále — bačův zpěv \"Som starý človek\" a sbor \"Verne stoj\").\n\n\n"}
{"id": "591289", "url": "https://cs.wikipedia.org/wiki?curid=591289", "title": "Balčia", "text": "Balčia\n\nNázev Balčia může znamenat:\n\n\n"}
{"id": "591291", "url": "https://cs.wikipedia.org/wiki?curid=591291", "title": "Pilot Pen Tennis 2010 – ženy", "text": "Pilot Pen Tennis 2010 – ženy\n\nTenisový turnaj na okruhu WTA Pilot Pen Tennis 2010 se konal ve dnech 23. – 29. srpna v americkém New Havenu venku na kurtech s tvrdým povrchem. Odměny činily 600 000 USD.\n\nPrvní nasazená Dánka Caroline Wozniacká obhájila titul z minulého ročníku a poslední přípravný turnaj před grandslamem US Open 2010 vyhrála. Ve dvouhře grandslamu bude v pozici první nasazené hráčky. Ve čtyřhře také zvítězil první nasazený česko-slovinský pár Květa Peschkeová a Katarina Srebotniková.\n\n\n\n"}
{"id": "591296", "url": "https://cs.wikipedia.org/wiki?curid=591296", "title": "Howaldtswerke-Deutsche Werft", "text": "Howaldtswerke-Deutsche Werft\n\nHowaldtswerke-Deutsche Werft GmbH (často zkracováno jako HDW) je německý výrobce lodí s hlavním sídlem v Kielu. K roku 2009 se jedná o největší německou společnost svého druhu, zaměstnávající přes 2400 zaměstnanců. Od roku 2005 je součástí ThyssenKrupp Marine Systems, který vlastní společnost ThyssenKrupp. Současný název získala společnost v roce 1968 po sloučení s hamburskou společností Deutsche Werft.\n\nSpolečnost vyrábí jak civilní, tak vojenské lodě a ponorky. Jedná se například o trajekty, fregaty, korvety, aj. Z ponorek se jedná o třídy \"205\", \"206\", \"209\", \"212A\", \"214\" a \"Dolphin\".\n\n"}
{"id": "591301", "url": "https://cs.wikipedia.org/wiki?curid=591301", "title": "Aksaray", "text": "Aksaray\n\nAksaray je město v Turecku, hlavní město stejnojmenné provincie ve střední Anatolii. V roce 2009 zde žilo 171 423 obyvatel.\n\nMěsto bylo důležitou zastávkou na starodávné Hedvábné stezce.\n"}
{"id": "591302", "url": "https://cs.wikipedia.org/wiki?curid=591302", "title": "Peáž", "text": "Peáž\n\nSlovo peáž (pův. francouzsky \"péage\") nebo \"peážování\" může mít v češtině některý z těchto významů: \n"}
{"id": "591304", "url": "https://cs.wikipedia.org/wiki?curid=591304", "title": "Alice z Battenbergu", "text": "Alice z Battenbergu\n\nAlice z Battenbergu (: \"Victoria Alice Elizabeth Julia Marie\"), později provdaná Alice Řecká a Dánská (25. února 1885 Windsor – 5. prosince 1969 Londýn), německá šlechtična, matka Filipa Mountbattena, manžela britské královny Alžběty II.\n\nAlice, první ze čtyř dětí prince Ludvíka Battenberga (nejstarší syn z morganatického manželství hesenského prince Alexandra a hraběnky Julie von Hauke) a hesenské princezny Viktorie (vnučky britské královny Viktorie), se narodila 25. února roku 1885 ve Windsoru za přítomnosti své prababičky královny Viktorie. Pokřtěna byla 25. dubna téhož roku v Darmstadtu. Při křtu měla šest kmotrů: tři její žijící prarodiče (velkovévoda hesenský, Alexandr Hesensko-Darmstadtský a Julie Hauke), dále dvě její tety (ruská velkokněžna Jelizaveta Fjodorovna a princezna \"Marie Erbach-Schonenberg\") a její prababička, královna Viktorie.\n\nSvé dětství strávila v Darmstadtu, Londýně, Jugenheimu a na Maltě – v destinacích, kam byl její otec jako důstojník Královského námořnictva vyslán. Od dětství měla problémy se sluchem. Její matka záhy pozorovala pomalost, s jakou začínala Alice mluvit i to, že její výslovnost není zřetelná. Nakonec ji její babička vzala k specialistovi, který u Alice diagnostikoval vrozenou hluchotu.\nPod matčiným vedením se Alice nicméně naučila znakové řeči a mluvit anglicky a německy. Měla privátní vzdělání a jeho část probíhala ve francouzštině; později, před svou svatbou, se naučila řecky.\nNa korunovaci krále Eduarda VII. v roce 1902 Alice poznala a zamilovala se do řeckého prince Ondřeje, čtvrtého syna řeckého krále Jiřího I. a jeho manželky Olgy. Svatební ceremonie byly komplikované pro rozdílné vyznání snoubenců: 6. října 1903 se konal v Darmstadtu civilní obřad, následující den pak obřady církevní – jeden luteránský v evangelickém zámeckém kostele a druhý, pravoslavný, v Ruské kapli v Mathildenhohe. Od této chvíle byla Alice známa v anglofonní společnosti jako \"«Princess Andrew» (princezna Ondřej)\".\n\nŽenich a nevěsta měli těsné vztahy s panovnickými domy Velké Británie, Pruska (Německa), Ruska, Dánska, Řecka, Švédska, Hesenska a Šlesvicka-Holštýnska; jejich svatba byla jedním z velkých setkání potomků britské královny Viktorie a dánského krále Kristiána IX. před první světovou válkou.\n\nZ jejich manželství vzešlo pět dětí – čtyři dcery poměrně rychle po sobě, nakonec pak s větším časovým odstupem syn.\nVšichni Aliciini potomci měli děti, nikdo nezůstal bezdětný.\n\nKdyž vypukly v roce 1912 Balkánské války, Ondřej byl povolán do armády a Alice působila jako zdravotní sestra, asistovala při operacích a pomáhala zakládat polní nemocnice; za tuto činnost jí král Jiří V. v roce 1913 udělil řád Royal Red Cross (Královský červený kříž).\n\nZa první světové války její švagr, řecký král Konstantin I. rozhodl zachovat neutralitu své země, předpokládaje, že demokraticky zvolená Venizelosova vláda podpoří Státy Dohody. 1. prosince 1916 se ovšem Alice a její děti se musely ukrýt ve sklepeních paláce před francouzským bombardováním Athén. V červnu 1917 se politika neutrality, kterou Konstantin zvolil, ukázala být neudržitelnou a Alice i další členové královské rodiny byli nuceni odejít do exilu, zatímco její švagr abdikoval. V průběhu dalších let většina rodiny žila ve Švédsku.\n\nPrvní světová válka znamenala konec politické moci vládnoucích dynastií v Evropě. Námořní kariéra Alicina otce, Ludvíka Battenberga, byla přerušena již začátkem války z důvodu silných protiněmeckých nálad v Británii. Na žádost krále Jiřího V. Ludvík 14. července 1917 změnil své jméno \"Battenberg\" na jeho anglický překlad \"Mountbatten\", vzdal se i svého titulu velkovévody hesenského; následující den byl jmenován \"markýzem Milford Haven\", britským šlechtickým titulem.\n\nNásledujícího roku dvě Aliciny tety, carevna Alexandra Fjodorovna a velkokněžna Jelizaveta Fjodorovna, byly v porevolučním Rusku zavražděny bolševiky. Koncem války padlo ruské impérium, německé císařství i rakousko-uherská monarchie; sesazen byl i Alicin strýc, velkovévoda hesenský Ernest Ludvík.\n\nS restaurací krále Konstantina na řecký trůn v roce 1920 se královská rodina nakrátko vrátila do Řecka a usadila se v rezidenci \"Mon Repos\" na ostrově Korfu. Po porážce řeckých jednotek v turecko-řecké válce se však chopil moci revoluční výbor pod velením plukovníků Nikolaa Plastirase a Styliana Gonatase a přinutil krále Konstantina znovu odejít do exilu. Princ Ondřej, sloužící za války jako velitel Druhého sboru armády, byl zatčen, stejně jako řada bývalých ministrů a generálů; mnozí z nich byli zavražděni, z čehož britská diplomacie vyvodila, že i Ondřej je v nebezpečí života. Nakonec bylo dosaženo odsouzení pouze k vypovězení ze země; spolu se ženou a dětmi opustil Řecko na palubě britského křižníku \"Calypso\".\nRodina se usadila v malém domě poskytnutém princeznou Marií Bonapartovou (manželkou Ondřejova bratra Jiřího) v Saint-Cloud v blízkosti Paříže; zde Alice pomáhala v charitativním obchodě pro řecké uprchlíky. Hluboce se opřela o víru a 20. října 1928 přestoupila k řecké ortodoxní církvi. O něco později deklarovala, že obdržela božské zprávy a že má léčitelské schopnosti. V roce 1930 jí byla diagnostikována paranoidní schizofrenie; byla nucena odejít od rodiny do sanatoria ve Švýcarsku.\n\nBěhem dlouhé (dvouleté) rekonvalescence trpěla odloučením od svého manžela. Všechny její dcery se v letech 1930 a 1931 provdaly za německé prince (neúčastnila se ani jedné svatby) a princ Filip zůstal v Anglii u svých příbuzných z otcovy strany. Alice byla propuštěna po dvou letech a začala s toulavým životem inkognito ve střední Evropě. Udržovala kontakty se svou matkou, se zbytkem rodiny však je přerušila až do konce roku 1936. S Ondřejem se setkali po šesti letech, v roce 1937 při pohřbu dcery Cecilie a jejího manžela i dětí, kteří zahynuli při letecké havárii v Ostende. Poté již zůstala v kontaktu s rodinou, vrátila se však v roce 1938 sama do Athén, aby zde pomáhala chudým. Měla v úmyslu znovu převzít své mateřské povinnosti a věnovat se dospívajícímu synovi; přijala ho srdečně na návštěvě v Řecku a pokoušela se vysvětlit svému bratrovi, proč si myslí, že by se měl Filip navrátit do Řecka rovněž, ignorujíc, že Ludvík ho představil královské rodině a plánuje mu budoucnost v britských službách.\n\nV době druhé světové války byla Alice v obtížné situaci, neboť její zeťové bojovali na německé straně, zatímco její syn sloužil v Britském královském námořnictvu. Její bratranec, princ Viktor zu Erbach-Schönberg, byl německým vyslancem v Řecku do okupace Athén silami Osy v dubnu 1941. Alice žila v Athénách většinu války s velkokněžnou Jelenou Vladimirovnou Romanovovou (manželka Alicina švagra Nikolaje a matka princezny Mariny, vévodkyně z Kentu), zatímco většina členů řecké královské rodiny dlela v exilu v Jižní Africe.\n\nAlice pracovala pro Mezinárodní červený kříž, jezdila do Švýcarska pro léky (pod záminkou návštěvy své sestry Luisy), organizovala útulky pro osiřelé a opuštěné děti.\n\nOkupační síly předpokládaly, že Alice je příznivcem Německa, neboť jeden z jejích zeťů, Kryštof von Hesse, byl členem NSDAP a zbraní SS; další Beltold von Baden, byl v roce 1940 raněn ve Francii. Když však ji navštívil německý generál a ptal se, je-li něco, co může pro ni udělat, odvětila: „Sebrat své jednotky a odejít z mé země.“\n\nPo pádu italského diktátora Benita Mussoliniho v září roku 1943 německé vojsko obsadilo Athény, kde část řeckých Židů hledala úkryt. Většina (cca 60 000 z celé populace 75 000) byla deportována do nacistických koncentračních táborů, kde až na 2000 osob všichni zahynuli. V této době ukrývala Alice židovskou vdovu Rachel Cohenovou a dva z jejích pěti synů, kteří se snažili vyhnout se gestapu a deportaci do vyhlazovacího tábora. Manžel Rachel, Haimaki Cohen, poskytl v roce 1913 pomoc řeckému králi Jiřímu I. Na oplátku mu král nabídl jakoukoli službu, již by mu mohl v případě potřeby prokázat. Syn Cohen si na to vzpomněl pod nacistickou hrozbou a obrátil se na princeznu Alici, která vedle své švagrové Jeleny byla jednou ze dvou členů řecké královské rodiny, které zůstaly v Řecku. Alice ctila dávný slib a rodinu Cohenových zachránila.\n\nKdyž byly Athény v říjnu 1944 osvobozeny, byla situace stále neutěšená: komunistické jednotky bojovaly s britskými o kontrolu nad městem. Alice dostala zprávu, že její manžel zemřel – právě když svitla naděje na setkání (neviděli se od roku 1939). Bez ohledu na nebezpečí i v bojích rozdávala po ulicích potraviny opuštěným dětem.\n\nV dubnu roku 1947 se vrátila do Anglie, aby mohla v listopadu být přítomna svatbě svého jediného syna, Filipa Mountbattena, s princeznou Alžbětou, starší dcerou a následnicí krále Jiřího VI. Měla ještě nějaké šperky, které byly použity k výrobě snubního prstene pro princeznu. Při svatebním obřadu seděla v čele své rodiny na severní straně Westminsterského opatství, naproti králi, královně Alžbětě a královně-matce Marii. Rozhodla se nepozvat na svatbu sestry prince Filipa, kvůli poválečným protiněmeckým náladám v Británii.\nV lednu roku 1949 založila podle vzoru konventu, který v Rusku v roce 1909 založila její teta, mučednice svatá Alžběta Ruská, ošetřovatelský řád řecké ortodoxní církve, \"Christian Sisterhood of Martha and Mary\". Školila se na řeckém ostrově Tinos, zařídila pro řád dům severně od Athén a podnikla dvě cesty do USA (1950 a 1952) za účelem získat tam pro řád prostředky. Když její snacha nastoupila na trůn, Alice byla při její korunovaci (v červnu 1953) oblečena v šatech na způsob hábitu, konzervativním dlouhém oblečení ve dvou tónech šedé barvy a s kloboukem připomínajícím jeptišku. Řád však nakonec skončil nezdarem pro nedostatek vhodných uchazečů.\n\nStále více hluchá a se zdravím podlomeným silným kouřením opustila Řecko po vojenském převratu (21. dubna 1967). Královna Alžběta II. a vévoda z Edinburghu ji pozvali, aby sídlila trvale ve Velké Británii, v Buckinghamském paláci. Král Konstantin II. a královna Anne-Marie byli v exilu od prosince, poté, co ztroskotal pokus o monarchistický protipřevrat.\n\nZemřela 5. prosince roku 1969. Pochována byla nejprve v královské kryptě v kapli sv. Jiří na hradě Windsor, před smrtí však vyjádřila přání být pohřbena v konventu sv. Máří Magdaleny v Getsemanské zahradě na hoře Olivetské v Jeruzalémě – blízko své tety Jelizavety Fjodorovny (sv. Alžběty Ruské). Její přání bylo splněno 3. srpna 1988, kdy byly její ostatky převezeny na místo jejího posledního odpočinku, do krypty pod kostelem.\n\n31. října 1994 dva Alicini potomci, vévoda z Edinburghu a princezna Sofie, byli v Jad vašem (Památník holocaustu) účastni ceremoniálu, při němž byla oceněna jako \"Spravedlivá mezi národy\" za pomoc rodině Cohenů ve válce.\n\n"}
{"id": "591307", "url": "https://cs.wikipedia.org/wiki?curid=591307", "title": "Osudové selhání", "text": "Osudové selhání\n\nOsudové selhání (anglicky: \"Breach\") je americký špionážní thriller režírovaný Billym Rayem z roku 2007. Příběh vychází ze skutečných událostí. Zachycuje poslední fázi předávání tajných informací a zatčení špióna, kterým byl více než dvacet let agent FBI Robert Hanssen, pracující pro Sovětský svaz a Rusko. K jeho zadržení a doznání došlo v roce 2001. Hlavní postavu \"agenta Hanssena\" ztvárnil oscarový herec Chris Cooper.\n\nEric O'Neill (Ryan Phillippe) je mladý pracovník Federálního úřadu pro vyšetřování (FBI), jenž má v úmyslu stát se agentem. Pro dobré výsledky je mu svěřen důležitý úkol. Čeká ho přiřazení na pozici osobního asistenta dlouholetého agenta FBI Roberta Hanssena (Chris Cooper), který byl převelen na ústředí, aby se stal ředitelem nového oddělení zajišťujícího technologickou a informační bezpečnost úřadu kontrarozvědky. Šéfka Kate Burroughsová (Laura Linney) mu sdělí, že bude sledovat Hanssena a mapovat jeho činnost. Žije prý dvojím životem, navenek se chová jako zbožný člověk, katolík chodící pravidelně do kostela, člen Opus Dei řídící se desaterem, na druhou stranu má nezvládnuté sexuální deviace, nahrává si intimní akty s manželkou a ukazuje je přátelům, stahuje v práci porno a o svých sexuálních praktikách otevřeně chatuje na síti. Pravý důvod sledování potenciálnímu agentovi však zatím sdělen není.\n\nPo navázání bližších kontaktů obou hlavních hrdinů dochází ke vzájemným návštěvám rodin. Ericově mladé manželce Julianě O'Neillové (Caroline Dhavernasová) se však Hanssen nezamlouvá, dochází kvůli němu k hádkám a první rodinné krizi. Erica si však nový nadřízený získá svým vystupováním a důvěrou, nenachází nic, co by svědčilo o pojatém podezření. V tomto smyslu referuje šéfce, která mu sděluje skutečný důvod dohledu. Hanssen je špión, již od roku 1979 předal řadu tajných dokumentů Rusku, které ohrozily bezpečnost Spojených států, v rozsahu špionáže se jedná o jednu z největších kauz vůbec. Udal mnoho ruských agentů pracujících pro druhou stranu, minimálně tři byli po vyzrazení zastřeleni. Zvláštní sexuální aktivity nejsou jen zástěrkou, ale skutečností. Pro potvrzení těchto faktů jsou mladému pracovníku poskytnuty důkazy. Nové oddělení, které nyní Hanssen vede, je falešné. Obsahuje řadu sledovací techniky a na tomto případu pracují desítky lidí.\n\nHanssenovi byl jmenováním do „virtuálního úřadu“ odepřen přístup k důležitým zpravodajským informacím. Navíc začíná tušit, že by mohl být odposloucháván, když opakovaně zaznamenává ruchové interference rádia v autě. FBI zachycuje jeho vzkaz Rusům, ve kterém sděluje, že ztratil vliv a nemá dále zájem na spolupráci. Ericovi se přesto podaří šéfovu důvěru v sebe sama obnovit a tím vykřesat naději na poslední předávku materiálů, při které by jej zadrželi.\n\nV neděli 18. února 2001 se Hanssen rozjíždí do virginského lesíka Foxstone Park poblíž bydliště ve Vienně. Pod dřevěným mostem zanechává důkazní materiály k předávce a při nasedání do vozu je zadržen.\nBurroughsová nadějného O'Neilla pochválí a vyjadřuje potěšení nad tím, že se agentura získá dalšího vynikajícího agenta. Eric má však téměř rozvrácené manželství, stálá nejistota, stres a zákaz sdělování informací manželce jej dovedou k rozhodnutí z FBI definitivně odejít, a to do soukromého sektoru, kde se ocitá v právnickém odvětví.\n\nNěkolik skutečností v postavě Erica O'Neilla neodpovídalo pravdě. Mezi hlavní nesrovnalosti filmu s realitou patří:\n\n\nPrvní víkend byl film promítán v 1 489 amerických kinech s výdělkem 10 504 990 dolarů, což znamenalo 6. místo mezi všemi tehdy premiérovými snímky. Ve Spojených státech dosáhl zisk výše 33 231 264 dolarů, celosvětově pak hranice 7 722 671 dolarů, což v součtu tvořilo celkové tržby 40 953 935 dolarů.\n\n"}
{"id": "591308", "url": "https://cs.wikipedia.org/wiki?curid=591308", "title": "Šlomo Gazit", "text": "Šlomo Gazit\n\nŠlomo Gazit (: שלמה גזית, rodným jménem Šlomo Weinstein; * 1926) je penzionovaný generálmajor (\"aluf\") Izraelských obranných sil, který v letech 1974 až 1978 stál v čele izraelské vojenské zpravodajské služby. Po odchodu z armády působil na akademické půdě a v letech 1982 až 1985 byl prezidentem Ben Gurionovy univerzity v Negevu. Je autorem řady knih.\n\nNarodil se v tureckém Istanbulu do rodiny ukrajinských Židů. Před šestidenní válkou v roce 1967 působil jako vedoucí účetního oddělení izraelské armády, ale poté armádu dočasně opustil kvůli vysokoškolskému magisterskému studiu historie. Jeho studia však byla v létě roku 1967 přerušena, když byl ministrem obrany Moše Dajanem jmenován do čela komise, která byla pověřena řízením politických, bezpečnostních a později ekonomických záležitostí nově získaných teritorií. Tato skupina byla později přejmenována na jednotku pro koordinaci operací v teritoriích (\"The Unit for the Coordination of Operations in the Territories\")\n\nPo sedmi letech byl Gazit v roce 1974 povýšen do čela vojenské zpravodajské služby Aman, a tuto funkci zastával až do roku 1978.\n\nPo odchodu z armády se stal na dvě čtyřletá období (1982–1985) prezidentem Ben Gurionovy univerzity v Beerševě. Od roku 1988 je členem katedry Jaffeeho centraa strategických studií při Telavivské univerzitě.\n\nStudium historie nakonec dokončil na Telavivské univerzitě v roce 1983, kde získal titul magistr.\n\n\n"}
{"id": "591313", "url": "https://cs.wikipedia.org/wiki?curid=591313", "title": "Kresta", "text": "Kresta\n\nKresta může znamenat:\n\n\n\n"}
{"id": "591314", "url": "https://cs.wikipedia.org/wiki?curid=591314", "title": "Kresta (příjmení)", "text": "Kresta (příjmení)\n\nPříjmení Kresta, přechýleně Krestová, nosí více osobností:\n\n"}
{"id": "591319", "url": "https://cs.wikipedia.org/wiki?curid=591319", "title": "Typ 209", "text": "Typ 209\n\nTyp 209 je exportní třída konvenčních útočných ponorek, vyvinutá koncem 60. let německou společností Howaldtswerke-Deutsche Werft. Německému námořnictvu bránily v provozu tak velké ponorky mezinárodní smlouvy, proto byl typ úspěšně exportován do čtrnácti zemí světa.\n\nPonorka má pět základních verzí, označených 209/1100, 209/1200, 209/1300, 209/1400 (209/1400mod) a 209/1500. Uživateli třídy jsou Argentina, Brazílie, Ekvádor, Egypt, Chile, Indie, Indonésie, Jihoafrická republika, Jižní Korea, Kolumbie, Peru, Řecko, Turecko a Venezuela. V letech 1971–2008 bylo postaveno 61 ponorek třídy. Po dokončení čtyř dalších ponorek pro egyptské námořnictvo a tří pro indonéské námořnictvo jejich počet stoupne na 68.\n\nZvětšená a vylepená verze ponorek typu \"209\", postavená pro Izraelské vojenské námořnictvo, je označena jako třída \"Dolphin\".\n\nBěhem 70. let 20. století o koupi několika jednotek typu 209 uvažoval i Írán, ale obchod se nakonec nerealizoval.\n\nPeruánské námořnictvo od počátku 80. let provozuje čtyři ponorky typu 209/1200. V roce 2017 peruánská státní loděnice SIMA zahájila modernizaci celé třídy (zejména pohonu, řídícího, navigačního a dalších systémů), jejíž součástí bude rozříznutí trupu ponorek. Na programu spolupracují společnosti Elbit Systems a ThyssenKrupp.\n\nJednotky typu 209:\n\n"}
{"id": "591321", "url": "https://cs.wikipedia.org/wiki?curid=591321", "title": "Breach", "text": "Breach\n\nBreach může znamenat:\n\n\n\n"}
{"id": "591323", "url": "https://cs.wikipedia.org/wiki?curid=591323", "title": "US Open 2010 – mužská dvouhra", "text": "US Open 2010 – mužská dvouhra\n\nLoňský šampión Argentinec Juan Martín del Potro se rozhodl turnaje nezúčastnit, protože se celou sezónu potýkal se zraněním zápěstí, v květnu podstoupil jeho operaci a až v srpnu začal s tréninkem. V otevřené éře tenisu je tak třetím vítězem US Open, jenž titul neobhajuje. Předchozími dvěma hráči byli Ken Rosewall, neobhajoval v roce 1971 pro spor mezi asociacemi World Championship Tennis (WCT) a International Lawn Tennis Federation (ILTF) a Pete Sampras, neobhajoval v roce 2003, když kariéru neoficiálně ukončil po finále v roce 2002.\n\nFinálový zápas se v neděli 12. září neodehrál pro déšť a byl posunut na pondělí. V něm zvítězil první nasazený Rafael Nadal nad turnajovou trojkou Novakem Djokovićem a poprvé získal titul. Stal se čtvrtým hráčem v otevřené éře tenisu a celkově sedmým v historii, kterému se podařilo zkompletovat všechny čtyři grandslamové turnaje ve dvouhře. V sezóně získal tři ze čtyř Grand Slamů.\n\n\n"}
{"id": "591333", "url": "https://cs.wikipedia.org/wiki?curid=591333", "title": "Velká cena Velké Británie silničních motocyklů", "text": "Velká cena Velké Británie silničních motocyklů\n\nGrand Prix Velká Británie silničních motocyklů je motocyklový závod, který je součástí Prix silničních motocyklů závodní sezóny. V létech 1949 až 1976 se Grand Prix Velké Británie jela na ostrově Man.\n"}
{"id": "591344", "url": "https://cs.wikipedia.org/wiki?curid=591344", "title": "Velká cena Nizozemska silničních motocyklů", "text": "Velká cena Nizozemska silničních motocyklů\n\nVelká cena Nizozemska silničních motocyklů, také známá jako Dutch TT (holandská Tourist Trophy), je závod silničních motocyklů konaný pravidelně poslední sobotu v červnu. Tento závod se poprvé konal již v roce 1925, od roku 1949 je pak nepřetržitě součástí mistrovství světa silničních motocyklů (MotoGP), což z něj dělá nejstarší dosud pořádanou motocyklovou velkou cenu. Od roku 1955 se koná na okruhu TT Circuit Assen, který za dobu své existence prošel několika úpravami. Přezdívá se mu také \"Chrám\" či \"Katedrála\" motocyklového sportu.\n"}
{"id": "591345", "url": "https://cs.wikipedia.org/wiki?curid=591345", "title": "Jiří Švorc", "text": "Jiří Švorc\n\nIng. Jiří Švorc (* 1961), v letech 1979 -1984 vystudoval stavební fakultu ČVUT v Praze. Od roku 1989 působil ve vedoucích funkcích nejprve ve státním projektovém ústavu Brno a od roku 1993 v soukromé sféře ve společnostech ARAL, GLOBUS, OBI Slovensko a ÖMV. Od roku 2008 pracoval externě v oblastech inženýrské činnosti a projektového managementu.\n\n24. srpna 2010 byl nečekaně jmenován ministrem dopravy Vítem Bártou generálním ředitelem Ředitelství silnic a dálnic ČR na místo stejně nečekaně rychle odvolaného Alfeda Brunclíka.\n\nNa postu generálního ředitele Ředitelství silnic a dálnic ČR působil jen krátce do 5. září 2011, kdy sám rezignoval. Zároveň byl pověřen novým postem zmocněnce pro dálnici D1 a rychlostní silnici R35 (od roku 2016 značené dálnice D35).\n\nJe ženatý a má dvě děti. Hovoří aktivně anglicky, německy a rusky.\n\n"}
{"id": "591347", "url": "https://cs.wikipedia.org/wiki?curid=591347", "title": "Třída Flyvefisken", "text": "Třída Flyvefisken\n\nTřída Flyvefisken (jinak též Standard Flex 300 či SF300) jsou víceúčelové válečné lodě postavené pro dánské královské námořnictvo. Díky standardizovanému trupu a modulární konstrukci systému StanFlex může být každá z nich rychle upravena na raketový člun, stíhač ponorek, minonosku, minolovku či hlídkový člun. V letech 1989–1996 bylo do služby zařazeno 14 jednotek této třídy. Dánské námořnictvo v roce 2007 prodalo tři jednotky Litvě a člun \"Svaerdfisken\" nechalo sešrotovat. Roku 2016 Litva zakoupila čtvrtou jednotku. Druhým zahraničním uživatelem třídy se stalo Portugalsko, které zakoupilo čtyři dánským námořnictvem vyřazená plavidla.\n\nVšech 14 jednotek této třídy postavila dánská loděnice Aalborg Vaerft v Aalborgu.\n\nJednotky třídy \"Flyvefisken\":\n\nSystém StanFlex využívá standardizovaných kontejnerů o rozměrech 3,5×3×2,5 metru, nesoucích různou výzbroj a vybavení. Jejich výměnou lze rychle měnit vlastnosti lodě. Jeden modul se nachází na přídi a tři na zádi za nástavbou. Pro všechny verze je shodný velící systém, radary a sonar. Pohonný systém je koncepce CODAG. Tvoří ho dva diesely MTU 16V396 TB94 pro ekonomickou plavbu a plynová turbína General Electric LM2500 pro bojové situace. Nejvyšší rychlost je 30 uzlů. Pouze s diesely je to 20 uzlů.\n\nRaketový člun nese na přídi dělovou věž se 76,2mm kanónem OTO Melara Super Rapid. Dále má osm protilodních střel Boeing Harpoon s dosahem 120 km, vertikální vypouštěcí silo pro šest protiletadlových řízených střel Sea Sparrow a dva 533mm torpédomety pro torpéda Bofors TP613.\n\nMimonolovka má 76,2mm kanón, dva 12,7mm kulomety, střely Sea Sparrow a dvě dálkově ovládané ponorky pro likvidaci min. Minonoska má 76,2mm kanón a 60 min. K boji proti ponorkám mohou sloužit 324mm protiponorková torpéda MU90 Impact a hlubinné pumy.\n\n\n\n\n"}
{"id": "591348", "url": "https://cs.wikipedia.org/wiki?curid=591348", "title": "Velká cena Katalánska silničních motocyklů", "text": "Velká cena Katalánska silničních motocyklů\n\nGrand Prix Katalánska je motocyklový závod, který se koná na okruhu Circuit de Catalunya v Montmeló jako součást Prix silničních motocyklů závodní sezóny.\n"}
{"id": "591355", "url": "https://cs.wikipedia.org/wiki?curid=591355", "title": "Kachnička karolínská", "text": "Kachnička karolínská\n\nKachnička karolínská (\"Aix sponsa\") je pták z čeledi kachnovitých ze Severní Ameriky. Dospělý jedinec dorůstá délky 48 cm a má rozpětí křídel 73 cm. Samec je pestře zbarvený, zatímco samice je vybarvená nevýrazně, podobná samici kachničky mandarinské.\n\nKachnička karolínská patří mezi nejčastěji chované druhy okrasné vodní drůbeže u nás i ve světě a je při umělém odchovu značně přizpůsobivá. Už v 17. století bývaly tyto kachničky okrasou řady zámeckých zahrad či rybníků. Je to zapříčiněno zejména nepřehlédnutelným zbarvením samců. Kachničku karolínskou najdeme i v řadě zoologických zahrad, jako například v Zoologické a botanické zahradě Plzeň, Zoo Liberec či v Zoo Tábor.\n\nBývá zařazována do skupiny tzv. „dutinových kachen“, protože hnízdí vysoko v dutinách stromů, většinou využívají již existující dutiny po datlech. Při umělém chovu se využívají nejčastěji kmenové budky, do kterých samice snáší typicky 10 až 14 vajec, na nichž sedí 28 až 31 dní.\n"}
{"id": "591356", "url": "https://cs.wikipedia.org/wiki?curid=591356", "title": "Faktoralgebra", "text": "Faktoralgebra\n\nKoncept faktoralgebry je vyrobit z nosné množiny původní algebry hrubší objekt se stejnou strukturou. Formálně faktoralgebru tvoří vhodná ekvivalence formula_1 na nosné množině algebry formula_2, nosná množina faktoralgebry se pak bude skládat z bloků ekvivalence formula_3.\n\nFaktoralgebry odpovídají homomorfním obrazům algeber a jsou zobecněním faktorgrupy a faktorokruhu.\n\nNechť je formula_4 algebra. Ekvivalence formula_1 na formula_2 se nazývá kongruence algebry pokud:\n\n\nOperace faktoralgebry formula_10 pak definujeme na blocích ekvivalence takto:\n\n\nJinak řečeno, prvky bloku ekvivalence jsou z hlediska operací zaměnitelné. Proto si také můžeme z každého bloku zvolit reprezentanta, tím dostaneme množinu reprezentantů, která je izomorfní nosné množině faktoralgebry.\n\n\nUvažujme relaci formula_16 v grupě celých čísel formula_17. Ta má zřejmě dva bloky ekvivalence a to sudá a lichá čísla. Nyní je třeba ověřit, že její operace splňují definici faktorgupy. Tedy že:\n\n\nCož jde jednoduše ověřit. Například pro operaci sčítání máme čtyři možnosti formula_25 je buď sudé, nebo liché a stejně tak formula_26.\n\nNosnou množinu faktorgrupy reprezentovat například jako formula_27, neboť formula_28 je reprezentantem sudých čísel a formula_29 je reprezentantem čísel lichých.\nMějme grupu permutací na formula_30 prvcích formula_31 a relaci ekvivalence formula_32. Tedy dvě permutace jsou ekvivalentní, pokud mají stejné znaménko. Pak faktoralgebra bude izomorfní s faktoralgebrou v předchozím případě. (Stačí si uvědomit, že inverzní permutace má stejné znaménko, složení permutací má znaménko formula_33\na nulovým prvkem, je identita.)\n\nJe-li formula_34 homomorfismus algeber, pak platí formula_35.\n\nTedy algebra určená rozkladem nosné množiny algebry formula_2 podle jádra homomorfismu formula_37 je isomorfní s obrazem homomorfismu formula_38.\n\nMyšlenka důkazu:\nKaždá kongruence na algebře formula_1 je tedy jádrem vhodného homomorfismu, ten můžeme sestrojit jako zobrazení z formula_51, tedy formula_52.\n\nNaopak každé jádro homomorfismu formula_37 je kongruence formula_54.\n\nDále pak každá faktoralgebra odpovídá obrazu homomorfismu, tedy formula_55 pro formula_56.\n\nA naopak projekce formula_57 je homomorfismem pro kongruenci na algebře formula_1.\n\nV předchozím případě bychom mohli zvolit homomorfismus zobrazující sudá čísla na prvek formula_59 a lichá čísla na prvek formula_60, příslušné operace by byly zadefinovány takto:\n\n\n\n-0 = 0, -1 = 1\n\n\nKonstanta 0 se zobrazí na 0.\n\nPak jádro homomorfismu bude relace ekvivalence rozdělená na blok sudých a blok lichých čísel a faktoralgebra podle jádra zobrazení bude izomorfní s algebrou určenou obrazem homomorfismu.\n\n"}
{"id": "591366", "url": "https://cs.wikipedia.org/wiki?curid=591366", "title": "Senegalští střelci", "text": "Senegalští střelci\n\nSenegalští střelci (francouzsky \"Tirailleurs sénégalais\") byly jednotky pěchoty Francouzské koloniální armády, jejichž příslušníci byli rekrutováni zejména ve Francouzské Západní Africe. Byly zformovány v roce 1857 a účastnily se na francouzské straně první i druhé světové války. Ve druhé polovině 20. století postupně s procesem dekolonizace zanikly.\n\n"}
{"id": "591369", "url": "https://cs.wikipedia.org/wiki?curid=591369", "title": "Židé ve Vídni", "text": "Židé ve Vídni\n\nŽidé ve Vídni se podle zmínek v análech poprvé objevují ve 12. století. Na konci 19. a počátku 20. století představovala Vídeň vůbec jedno z největších center židovské kultury v Evropě. Za času nacionálního socialismu v Rakousku bylo židovské obyvatelstvo Vídně v průběhu holokaustu téměř zcela vyvražděno nebo vyhoštěno. Po roce 1945 došlo k mírnému znovuoživení židovské kultury a života ve Vídni.\n\nPřítomnost Židů je ve Vídni doložena od roku 1194. Prvním Židem známým podle jména je jistý \"Schlom\" nebo \"Schlomo\", jenž byl až do svého zavraždění v roce 1197 mincmistrem vévodů Leopolda V. a Friedricha I. a m.j. spravoval výkupné za Richarda Lví srdce. Patřily mu čtyři pozemky na území dnešní Seitenstettengasse. Přibližně od roku 1250 se židé usazovali v místě dnešního Judenplatz, tehdy označovaného jako „Vídeňské židovské město (Wiener Judenstadt)“. Zde se také nacházelo jejich centrum od 13. do 15. století, než byli v době vídeňské gezery v letech 1420 a 1421 za vlády Albrechta V. vyhnáni, popraveni, nebo spáchali sebevraždu v synagoze, když byli nuceni ke křtu. V roce 1238 udělil císař Friedrich II. Štaufský Židům privilegium, a od 14. století jsou záznamy v obci o zřízení synagogy, špitálu a masného dvora. Vídeňské městské právo ustanovilo pro případ sporů mezi křesťany a židy „soudce pro židovské otázky“ ( ). Na vnitřní konflikty mezi Židy se jeho pravomoc nevztahovala, kromě případů kdy jedna ze stran vznesla u něho žalobu.\n\nOd roku 1736 existovala ve Vídni malá sefardská komunita, která již za vlády Marie Terezie měla svou náboženská obec s vlastní synagogou; toto privilegium bylo aškenazské většině poskytnuto teprve za vlády císaře Františka Josefa.\n\nPod vlivem osvícenství vydal císař Josef II. Toleranční patent, jenž otevřel cestu k emancipaci Židů. Poprvé jim byla přiznána některá občanská práva a zrušena diskriminační nařízení. Nadále však zůstával v platnosti zákaz vytváření obcí a veřejné pořádání bohoslužeb.\n\nS koncem monarchie, kdy se Židé mohli svobodně pohybovat po celé společnému území Rakouska-Uherska, dosáhla židovská obec zhruba takového rozsahu, který si udržela až do počátku pronásledování Židů ve 30. letech. Vídeňské židovstvo se dělilo nejčastěji na již zde žijící nebo narozené Židy, kteří se společensky asimilovali a na část ortodoxních, kteří chtěli žít podle tradičních vzorů a zvyků. Při sčítání lidu z roku 1923 kromě toho udávalo 2 434 osob jako svůj hlavní dorozumívací jazyk jidiš, a v roce 1934 jen 510.\n\nJiž den po anexi Rakouska Německou říší v březnu 1938 byli Židé šikanováni, byli hnáni ulicemi Vídně, jejich příbytky a obchody byly rabovány a bylo započato s jejich arizací. Vrcholu tyto výtržnosti dosáhly za křišťálové noci z 9. na 10. listopadu 1938. Všechny vídeňské synagogy a modlitebny byly zničeny – jediný Stadttempel nemohl být vypálen kvůli své poloze uvnitř obytné čtvrti. Většina židovských obchodů byla vyrabována a uzavřena, přes 6 000 Židů bylo té noci zatčeno a většina z nich byla následujícího dne odvlečena do KT Dachau. Norimberské zákony začaly od května 1938 platit i v obsazeném Rakousku, zostřené navíc o četná protižidovská nařízení. Krok za krokem vedly k úplnému okleštění práv na svobodu, k vyloučení Židů téměř ze všech hospodářských odvětví, ze škol a univerzit, k očividné diskriminaci v podobě povinnosti nosit označení žlutou hvězdou.\n\nŽidovské organizace a instituce byly zrušeny. Nacionální socialisté tím chtěli Židy donutit k emigraci, což se jim podařilo. Do konce roku 1941 se podařilo s příležitostnou finanční podporou mezinárodních organizací pro pomoc utéci více než 130 000, z toho více než 30 000 emigrovalo do USA. Museli přitom opustit prakticky celý svůj majetek a krom toho zaplatit poplatek za opuštění říše ( ) Po Konferenci ve Wannsee v lednu 1942, na níž byl schválen plán celkové likvidace Židů, padla většina ve Vídni stále ještě přebývajících Židů za oběť vražedné mašinerii nacistů: z více než 65 000 vídeňských Židů, kteří byli odvlečeni do koncentračních táborů, přežilo jen něco málo přes 2 000.\n\nPrvní jidiš soubory vystupovaly ve Vídni v letech 1900 až 1908 v \"Leopoldstädter Volksorpheum\" (na Rotensterngasse 7a). První židovské (a také jidiš) divadlo ve Vídni a zároveň to, které mělo nejdelší nepřerušené trvání, byla \"Jüdische Bühne\" okolo Schulima Podzamcze, která hrála nejprve v hale hotelu Stefanie (kde také dlouhá léta hrál orchestr Budapester Orpheum, jenž sestával především ze židovských zpěváků a komiků a který uváděl i jednoaktovky). Po Hitlerově chopení se moci v Německu roku 1933 emigrovalo mnoho německých Židů nejprve do Vídně a nacházeli zaměstnání především u \"Jüdisches Kulturtheater\".\n\nŽidovská divadla ve Vídni před rokem 1938:\n\nSoučasná židovská divadla ve Vídni (jediná v Rakousku):\n\nV průběhu dějin vzniklo ve Vídni 93 synagog, např. Polnische Schul od Wilhelma Stiassnyho. Jediná historická synagoga, která přestála listopadové pogromy v době Nacionálního socialismu v Rakousku, je Stadttempel. Mezitím opět vzniklo několik nových synagog a pomníků.\n\n\n\n"}
{"id": "591371", "url": "https://cs.wikipedia.org/wiki?curid=591371", "title": "Sky Movies Box Office", "text": "Sky Movies Box Office\n\nSky Movies Box Office je jméno PPV služby, která je provozována společností British Sky Broadcasting (BSkyB) a vysílaná na satelitní platformě Sky. Jsou zde vysílány hlavně filmy, ale i některé sportovní přenosy.\n\nSky Box Office zahájil vysílání dne 16. března 1996 ještě na tehdejší Sky Analogue, kde většinou přenášel sportovní přenosy, hlavně box. Historicky první vysílanou událostí byl zápas WBC World Heavyweight Championship mezi Frankem Brunem a Miku Tysonovi. První události byly objednávány telefonicky. Cena za objednání v den přenosu byla £14.95, při objednání v předstihu cena klesla na £9.99. Po objednání události byly vzduchem zaslány aktivační impulsy na kartu diváka, která pracovala v kódovacím systému VideoCrypt, které odkódovaly na dobu události kanál, na kterém byla událost vysílána. Objednání události mohlo být stornováno pouze před zahájením přenosu. 1. prosince 1997 byly ve Sky Analogue spuštěny čtyři kanály pouze pro Sky Box Office. V tomto období se začaly na Sky Box Office vysílat i filmy, jako přídavek k filmovým kanálům Sky Movies, od té doby však bylo vyžadováno objednání minimálně jednu hodinu před zahájením vysílání. Jeden film stál £2.99 za jedno zhlédnutí. Po přesunu z analogového vysílání na digitální v roce 1998 a s představením digitálního přijímače Sky Digibox poskytujícího datový přenos (přes telefonní linku) je možno objednat film či sportovní přenos i minutu před zahájením, či dokonce v průběhu vysílání. V současné době stojí jeden film £3.99 (5.75 Eur v Irsku). 1. února 2011 byla služba přejmenována na Sky Movies Box Office.\n\nI když byly původní náplní přenosů Sky Box Office hlavně sportovní přenosy, spuštěním Sky v digitální verzi se staly hlavní náplní filmy. Filmy byly původně dostupné asi dva až tři měsíce od vydání na DVD, doba mezi vydáním filmu na DVD a uvedením ve Sky Box Office by se však měla postupně snižovat, již dnes je mnoho filmů vysíláno ve stejnou dobu, jako je vydáno na DVD.\nUdálosti na Sky Box Office je možno objednat dvěma způsoby:\n\n"}
{"id": "591372", "url": "https://cs.wikipedia.org/wiki?curid=591372", "title": "Ge'a", "text": "Ge'a\n\nGe'a ( גֵּיאָה, v oficiálním přepisu do angličtiny Ge'a) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 49 metrů v pobřežní nížině, v regionu Šefela. Obcí protéká vádí Nachal Ge'a s přítokem od východu Nachal Tejma.\n\nObec se nachází 7 kilometrů od břehu Středozemního moře, cca 52 kilometrů jihojihozápadně od centra Tel Avivu, cca 62 kilometrů jihozápadně od historického jádra Jeruzalému a 5 kilometrů jihovýchodně od města Aškelon. Ge'u obývají Židé, přičemž osídlení v tomto regionu je etnicky převážně židovské.\n\nGe'a je na dopravní síť napojena pomocí lokální silnice číslo 3412. Podél západní strany obce probíhá železniční trať, která zde ale nemá stanici. Používá se jako průmyslová vlečka s odbočkou k jihozápadu do elektrárny Rutenberg a okolo jižního okraje mošavu k východu (železniční trať Kirjat Gat-Aškelon, rovněž využívána pouze jako průmyslová vlečka). Ve výstavbě je ovšem železniční trať Aškelon-Beerševa pro osobní přepravu, která by měla navázat jižním směrem na zbytky britské železnice.\n\nGe'a byla založena v roce 1949. Zakladateli mošavu byli Židé z Československa a Maďarska. Mošav je pojmenován podle arabské vesnice al-Džija, která zde stávala do roku 1948, do války za nezávislost. Funguje tu synagoga, obchod se smíšeným zbožím a sportovní areály.\n\nPodle údajů z roku 2014 tvořili naprostou většinu obyvatel v Ge'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 919 lidí. Během roku 2014 populace stoupla o 1,0 %.\n\n\n"}
{"id": "591378", "url": "https://cs.wikipedia.org/wiki?curid=591378", "title": "Starship Trooper (počítačová hra)", "text": "Starship Trooper (počítačová hra)\n\nStraship Trooper je česká akční freeware hra inspirovaná hvězdnou pěchotou (odtud název Starship Trooper=Hvězdný pěšák). Hra byla vytvořena týmem Cyber Games roku 2004. Je dodnes považována za jednu z nejlepších českých freeware her.\n\nDěj se odehrává v období po Bitvě o Klendathu , kdy Mobilní pěchota začíná být vybavena tzv. Silovými obleky, které propůjčují nositeli nadlidskou sílu, a s ní spojenou výzbroj, kdy výjimkou není nošení raketometu, atomovek, granátometu, plamenometu a 22,5 mm kulometu. Hráč se jako člen průzkumné čety dostává přímo na planetu, kde se tyto \"hračky\" vyvíjí, a musí čelit útoku Brouků, kteří se jakoby náhodou dozvěděli, že tato na nerosty i jinak chudá planeta má takový strategický význam ... nakonec zjistíte, že to zas až tak velká náhoda nebyla, ale zbytek se dozvíte až ve hře pomocí rozhovorů nebo animovaných sekvencí.\n\nMinimální konfigurace: Procesor 400 Mhz, 64 MB RAM\n\n"}
{"id": "591379", "url": "https://cs.wikipedia.org/wiki?curid=591379", "title": "Michael Jeter", "text": "Michael Jeter\n\nMichael Jeter (26. srpna 1952 Lawrenceburg, USA - 30. března 2003 Los Angeles, Kalifornie, USA) byl americký herec.\n\nNarodil se v městečku Lawrenceburg ve státě Tennessee. Jeho matka Virginia byla domovnicí, otec William Claud Jeter byl zubař. Studoval na univerzitě v Memphisu, kde se od medicíny odvrátil a začal se věnovat herectví. Hrál v několika hrách a muzikálech, než se za hereckou prací odstěhoval do Baltimoru.\n\nV divadle zaznamenala velký úspěch jeho role v muzikálu \"Grand Hotel\", za kterou dokonce obdržel Tony Award. Velké množství jeho práce ve filmu a televizi spočívalo v hraní výstředních, okázalých rolí nebo rolí hloupých lidí, jako například ve filmech \"Král rybář\", \"Strach a hnus v Las Vegas\" nebo \"Zóna úniku\". Samozřejmě hrál také i jiné a divákům povětšinou sympatické role, ke kterým patří role ve filmech \"Můj pes Buddy\", \"Sestra v akci 2\", \"Jurský park 3\" nebo především role Eduarda Delacroix ve snímku Franka Darabonta \"Zelená míle\". Získal cenu Emmy za svou roli v seriálu \"Městečko Evening Shade\".\n\nNěkolikrát propůjčil svět panu Noodleovi do seriálu \"Sezame, otevři se\" a TV sérií pro děti s názvem \"Elmův svět\", do kterých byl jeho hlas využit i posmrtně.\n\nNikdy neskrýval svou homosexualitu a od roku 1995 otevřeně přiznával svůj vztah se Seanem Bluem.\n\nFilm \"Polární expres\" z roku 2004 byl jeho poslední rolí a tento film je také věnován jeho památce. Dne 30. března 2003 byl nalezen svým přítelem mrtev ve svém sídle v Los Angeles. Ačkoliv byl léta obeznámen s tím, že je nakažen virem HIV, zemřel na následky epileptického záchvatu.\n\n\n\n\n"}
{"id": "591380", "url": "https://cs.wikipedia.org/wiki?curid=591380", "title": "Talmej Jafe", "text": "Talmej Jafe\n\nTalmej Jafe ( תַּלְמֵי יָפֶה, doslova „\"Jafeho brázdy\"“, v oficiálním přepisu do angličtiny Talme Yafe, přepisováno též Talmei Yafe) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 76 metrů v pobřežní nížině, v regionu Šefela. Severně od vesnice prochází vádí Nachal Tejma, které pak ústí do vádí Nachal Ge'a.\n\nObec se nachází 8 kilometrů od břehu Středozemního moře, cca 53 kilometrů jihojihozápadně od centra Tel Avivu, cca 62 kilometrů jihozápadně od historického jádra Jeruzalému a 7 kilometrů jihovýchodně od města Aškelon. Talmej Jafe obývají Židé, přičemž osídlení v tomto regionu je etnicky převážně židovské.\n\nTalmej Jafe je na dopravní síť napojen pomocí lokální silnice číslo 3412. Podél jižní strany obce probíhá železniční trať Kirjat Gat-Aškelon, která je ale využívána pouze jako průmyslová vlečka.\n\nTalmej Jafe byl založen v roce 1950. Zakladateli mošavu byli Židé z Polska a Rumunska. Na vzniku osady se podíleli členové mládežnického hnutí ha-No'ar ha-cijoni.\n\nFungují tu sportovní areály. Vesnice je pojmenována podle předáka organizace Keren ha-jesod Arjeho Leiba Jafeho (1876-1948).\n\nPodle údajů z roku 2014 tvořili naprostou většinu obyvatel v Talmej Jafe Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě silně rostoucí populací. K 31. prosinci 2014 zde žilo 786 lidí. Během roku 2014 populace stoupla o 6,4 %.\n\n\n"}
{"id": "591386", "url": "https://cs.wikipedia.org/wiki?curid=591386", "title": "Brousek (Rychlebské hory)", "text": "Brousek (Rychlebské hory)\n\nBrousek ( \"Brunek\") je hora v Rychlebských horách, nacházející se na česko-polských hranicích, 5 km severozápadně od Ramzovského sedla a 650 m západně od Smrku, jehož je vedlejším vrcholem. Okolí vrcholu je odlesněné a porostlé jen borůvkami a brusinkami, na skalnatém vrcholu jsou zbytky smrkového lesa s příměsí jeřábu.\n\nV sedle mezi Brouskem a Smrkem se nachází historické trojmezí Moravy, Slezska a Polska (Kladska). U trojmezí je nouzový přístřešek s lavičkami a rozcestí turistických značek.\n\nNa Brousek je nejlepší přístup z Ramzovského sedla a Petříkova po červené a dále modré turistické značce na rozcestí Smrk hraničník (trojmezí) a odtud 500 m jihozápadně po hraniční pěšině (celkem 6 km).\n\n"}
{"id": "591389", "url": "https://cs.wikipedia.org/wiki?curid=591389", "title": "Mavki'im", "text": "Mavki'im\n\nMavki'im ( מַבְקִיעִים, v oficiálním přepisu do angličtiny Mavqi'im) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 55 metrů v pobřežní nížině, v regionu Šefela. Východně od obce teče vádí Nachal Ge'a, jež jihovýchodně od mošavu ústí do vádí Nachal Oved.\n\nObec se nachází 5 kilometrů od břehu Středozemního moře, cca 53 kilometrů jihojihozápadně od centra Tel Avivu, cca 64 kilometrů jihozápadně od historického jádra Jeruzalému a 5 kilometrů jihovýchodně od města Aškelon. Mavki'im obývají Židé, přičemž osídlení v tomto regionu je etnicky převážně židovské.\n\nMavki'im je na dopravní síť napojen pomocí dálnice číslo 4. Podél východní strany vesnice jsou dochovány zbytky železničního tělesa z dob mandátní Palestiny, kdy tudy vedla mezinárodní trať z Haify do Egypta. Používá se jako průmyslová vlečka s odbočkou k jihozápadu do elektrárny Rutenberg. K východu tu odbočuje železniční trať Kirjat Gat-Aškelon rovněž využívána pouze jako průmyslová vlečka. Ve výstavbě je ovšem železniční trať Aškelon-Beerševa pro osobní přepravu, která by měla navázat jižním směrem na zbytky britské železnice.\n\nMavki'im byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Zakladateli mošavu byli Židé z Maďarska, kteří se předtím v řadách izraelské armády účastnili bojů. Na vzniku osady se podíleli členové mládežnického hnutí ha-No'ar ha-cijoni.\n\nFunguje tu obchod se smíšeným zbožím, zdravotní středisko a sportovní areály. Do vesnice se přistěhovalo 25 židovských rodin evakuovaných v rámci plánu jednostranného stažení roku 2005 z osady Pe'at Sade z pásma Gazy.\n\nPodle údajů z roku 2014 tvořili naprostou většinu obyvatel v Mavki'im Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 378 lidí. Během roku 2014 populace klesla o 2,6 %.\n\n\n"}
{"id": "591393", "url": "https://cs.wikipedia.org/wiki?curid=591393", "title": "Velká cena USA silničních motocyklů", "text": "Velká cena USA silničních motocyklů\n\nGrand Prix USA je motocyklový závod, který se koná jako součást Prix silničních motocyklů závodní sezóny.\n\nRůžové pozadí ukazuje událost, která nebyla součástí Prix silničních motocyklů Racing Championship.\n"}
{"id": "591396", "url": "https://cs.wikipedia.org/wiki?curid=591396", "title": "Arado", "text": "Arado\n\nArado Flugzeugwerke byl německý výrobce letadel, původně založený jako pobočka továrny společnosti Flugzeugbau Friedrichshafen ve Warnemünde, která existovala od roku 1917.\n\nPo první světové válce musela firma se svou mateřskou společností kvůli Versailleské smlouvě zastavit činnost. Roku 1921 firmu koupil Heinrich Lübbe a v roce 1924 se zde opět začaly vyrábět letadla, tentokrát pro vývoz.\n\nV roce 1925, Lübbe společnost přejmenoval na \"Arado Handelsgesellschaft\" (\"obchodní společnost Arado\"), ale po roce 1933 ji nacistická vláda nechala přejmenovat na přesnější Arado Flugzeugwerke GmbH.\n\nPrvním hlavním konstruktérem se stal ing. Walter Rethel, který od roku 1918 pracoval jako konstruktér společnosti Kondor Flugzeugbau a potom ve firmě Fokker v Holandsku.\n\nPrvními letouny vyrobenými v závodech Arado byly cvičné stroje SC I a SC II. Po nich následovaly školní letoun S III z roku 1928, školní hydroplán W 2, jednomístný stíhací letoun SD I a čtyřmístný V 1, který byl používán v Deutsche Luft Hansa jako poštovní do své havárie 19. prosince 1929.\n\nDalšími konstrukcemi byly stíhací dvouplošníky SD II a SD III z roku 1929, stíhací hydroplán SSD I a lehké sportovní stroje V 2 a L I, který byl navržen druhým konstruktérem firmy ing. Hoffmanem.\n\nZ návrhů inženýra Rethela jednomístných stíhaček SD I a SD II vznikl v roce 1930 ve firmě Siemens-Halske licenčně vyráběný jednomístný dvouplošník Arado Ar 64, který byl poháněný řadovým devítiválcovým vzduchem chlazeným motorem Bristol Jupiter. I když měl tradiční konstrukci a jeho výkony nebyly nejlepší, stal se dalším krokem k první sériové stíhačce tehdy ještě tajné Luftwaffe Arado Ar 65.\n\nFirma Arado poté dosáhla úspěchu s letounem Arado Ar 66, který se stal standardním cvičným letadlem Luftwaffe. Dále se zde vyráběly první stíhačky Luftwaffe - Ar 65 a Ar 68. Roku 1936 RLM (\"Reichsluftfahrtministerium\" - \"říšské ministerstvo letectví\") trvalo na tom, že jako důkaz loajality by měl Lübbe vstoupit do NSDAP. Ten však odmítl a tak byla jeho firma znárodněna a na vedoucí pozice se dostali Erich Serno a Felix Wagenführ. Novým hlavním konstruktérem se stal ing. Walter Blume, který nahradil ing. Rethela.\n\nJeště před vypuknutím II. světové války bylo v závodech Arado licenčně vyrobeno mimo jiné 75 letounů Heinkel He 51, 140 kusů Heinkel He 59, 100 strojů Heinkel He 60 a přibližně 300 bombardérů Heinkel He 111.\n\nOd roku 1938 byly závody ve Warnemünde začleněny do programu výroby letounů Messerschmitt Bf 109. V konstrukční kanceláři pak vznikaly projekty nových letounů, které se koncem 30. let účastnily soutěží na standardní stroje Luftwaffe. V soutěži školních letounů však zvítězil Focke-Wulf Fw 44, Arado Ar 69 skončil na druhém místě. Lehká stíhačka a současně stroj pro pokračovací výcvik Arado Ar 76 se zase umístil za letounem Focke-Wulf Fw 56 Stösser.\n\nS příchodem druhé světové se zde však vyráběl nejpoužívanější cvičný letoun Luftwaffe\nAr 96 i jeho upravené verze Arado Ar 296/Arado Ar 396 a také Ar 196 - průzkumný hydroplán používaný na německých válečných lodích. Ar 196 za války vyráběly v licenci závody Fokker v Holandsku a společnost SNCA v St. Nazaire ve Francii. Naneštěstí pro Arado, nebylo mnoho jejich dalších návrhů uskutečněno ve prospěch silnější konkurence.\n\nLetecké závody Arado byly kromě Warnemünde a Brandenburgu-Neuendorfu, který společnost Arado převzala 6. září 1934, umístěny rovněž v Babelsbergu u Berlína, v Egeru, Rathenow, Wittenbergu, Tutow, Anklamu a Neubrandenburgu.\n\nTovárna ve Warnemünde se do září 1941 zabývala především výrobou Bf 109, od srpna 1941 do konce války pak licenční výrobou strojů Focke-Wulf Fw 190.\n\nPobočka v Brandenburgu-Neuendorfuod roku 1940 produkovala bombardéry Junkers Ju 88 a od března se zabývala výrobou bombardérů Heinkel He 177 Greif. Do ukončení výroby v srpnu 1944 zde vzniklo 716 těchto letounů. Jedním z posledních návrhů tohoto závodu byl první proudový bombardér Ar 234.\n\nKoncem roku 1944 firma Arado a její výrobní závody zaměstnávaly ve stálém pracovním poměru 15 786 pracovníků a dalších 16 260 pracovalo pro její potřeby v jiných firmách. V celkovém počtu zaměstnanců a osob pracujících pro společnost Arado tvořili 34% zahraniční dělníci a cca 8% političtí vězni či váleční zajatci.\n\nV roce 1945 byla firma zlikvidována, ale výroba letounů Ar 96 pokračovala ve firmě Zlín ještě mnoho let po válce jako C.2B.\n"}
{"id": "591400", "url": "https://cs.wikipedia.org/wiki?curid=591400", "title": "İzmit", "text": "İzmit\n\nIzmit (ve starověku \"Nikomédie\") je město v Turecku, administrativní centrum Kocaeliské provincie v Marmarském regionu. V roce 2009 zde žilo 293 339 obyvatel. Nachází se asi 100 km východně od Istanbulu. Izmit je důležitým průmyslovým centrem, nachází se zde ropná rafinerie, papírenské a cementářské závody. Město je také sídlem mnoha společnosti v automobilovém průmyslu.\n\nIzmit je sídlem \"Kocaeli Üniversitesi\", vysoké školy založené v roce 1992. V současnosti zde studuje více než 50 tisíc studentů.\n\nNa konci června 2016 byl v Izmitu dokončen visutý most přes Izmitský záliv, visutý most přes východní cíp Marmarského moře. Jde o čtvrtý nejdelší visutý most na světě.\n\n\n\n\n"}
{"id": "591410", "url": "https://cs.wikipedia.org/wiki?curid=591410", "title": "Rumburk (zámek)", "text": "Rumburk (zámek)\n\nRumburk je zámek ve stejnojmenném městě. Zámecký areál je chráněn jako kulturní památka.\n\nDochované písemné prameny dokládají jeho zdejší existenci již na počátku 16. století, přibližně okolo roku 1555. Zámek sloužil nejdříve jako sídlo pro zdejší tolštejnskou vrchnost.\n\nZámek byl dostavěn v roce 1571, v roce 1642 jej během třicetileté války vypálila švédská vojska.\nV roce 1683 proběhla jeho barokní obnova, znovu byl obnoven po dalším zničujícím požáru téměř celého města v roce 1724. V 18. století ale přestal sloužit svému původnímu účelu šlechtického sídla. Od 2. poloviny 19. století zde sídlily úřady a později i soud. Po porážce rumburské vojenské vzpoury v roce 1918, zde byli souzeni někteří její účastníci a tři z nich Vojtěch Kovář, Stanko Vodička a František Noha odsouzeni k trestu smrti a popraveni za rumburským hřbitovem. Tyto události připomíná pamětní deska vedle vstupu do zámku. Tyto změny se odrazily zejména v interiéru budovy. Z původní stavby se do dnešních dob zachoval pouze hlavní portál a obvodové zdi v nižších podlažích.\n\nPři jeho přestavbě byla odstraněna velká část renesanční výzdoby, to znamená že architektonicky není příliš zajímavý. Za zmínku stojí pouze portály a štuková výzdoba. Velmi pozoruhodné jsou ale klenby s lunetami v některých místnostech.\n\nZámek byl sice v 18. století barokně přestavěn, ale zachoval si zřetelně renesanční kompozici staveb. Okolo nádvoří stály tři samostatné budovy (dnes všechny propojené, tento stav je výsledkem úprav v moderní době) sídlo panské správy, hospodářská budova a vlastní zámek. Na nádvoří vedly tři vjezdy. Dva z dnešní Jiříkovské ulice protínaly budovu panské správy, přičemž ani jeden dnes neslouží svému účelu. Levý vjezd byl zazděn v dřívějších dobách, pravý sloužil svému účelu do 90. let minulého století, kdy byl zaslepen, zasklen a slouží jako dílna odborného výcviku. Současný vjezd na nádvoří je výsledkem posledních úprav. Třetí vjezd vedl od pivovaru a protínal hospodářskou budovu. Renesanci připomíná jeden z portálů na nádvoří s erbem některého šlechtického rodu.\n\nPři přestavbě si budova zámku zachovala jednoduchý obdélníkový půdorys, strohou a staticky působící kompozici. Oproti renesanci byla jednotlivá patra zvýšena, rozčleněna pásovými římsami a opatřena dvojitými okny. Barokní malířská výzdoba se nedochovala vůbec. Původní je barokní zdivo kolem vjezdů na nádvoří z Jiříkovské ulice, dva portály na nádvoří a restaurováno bylo barokní štukování.\nJeden barokní portál je u vchodu do zámecké budovy. Druhý portál je ozdoben erbem Lichtenštejnů s latinským nápisem: (vybudováno pod slavnou vládou knížete Aloise z Lichtenštejna na, vévody opavského a krnovského). Původně byl tento portál umístěn z vnější strany hospodářské budovy u vjezdu do zámku z pivovaru. Průjezd byl v moderní době zazděn a portál přemístěn na nádvoří.\n\nBudova přestala brzy sloužit k reprezentativním účelům. Nejdříve zde sídlilo hejtmanství, potom soud, kde byli souzeni příslušníci Rumburské vzpoury. Od padesátých let minulého století slouží budova zámku školství. Počátkem osmdesátých let se začala psát historie polygrafická. V devadesátých letech byl areál přestavěn. Budova zámku byla spojovací budovou propojena s bývalou hospodářskou budovou, která byla zvýšena o jedno patro. Jak již bylo uvedeno, změnil se také vjezd na nádvoří. Vznikla tak Střední odborná škola mediální grafiky a polygrafie Rumburk .\n\nK zámku se váže legenda. V roce 1680 vypuklo na panství Lipová velké nevolnické povstání, které bylo krvavě potlačeno. Traduje se, že v mnoha chalupách Šluknovska museli mezi sebou losovat otec a syn, kdo bude popraven. Tak prý také na nádvoří rumburského zámku hráli o život hru v kostky otec a syn Hampelovi z Podluží. Syn, který hodil dvanáct, hrůzou omdlel, a když se probral, spatřil svého otce na šibenici.\n\n"}
{"id": "591414", "url": "https://cs.wikipedia.org/wiki?curid=591414", "title": "Londýnští kleiniáni", "text": "Londýnští kleiniáni\n\nLondýnští kleiniáni je označení skupiny psychoanalytiků působících od 80. let 20. století ve Velké Británii, kteří navazovali na dílo Melanie Kleinové. Pojem „současní londýnští kleiniáni“ použil poprvé roku 1994 Roy Schafer a pojem se od té doby ustálil jako označení přesně omezené skupiny autorů, mezi něž patří Betty Josephová, Irma Brenman-Picková, Ron Britton, Michael Feldman, Ruth Malcolmová, Edna O'Shaughnessyová, Priscilla Rothová, Elisabeth Spilliusová a John Steiner.\n\nSkupina společně vystoupila roku 1988 reprezentativním výborem prací \"Melanie Klein Today\" (editorkou byla Elisabeth Spilliusová).\n\nLondýnští kleiniáni se od učení Kleinové odchýlili především v tom, že Kleinovou definovanou „paranoidně-schizoidní pozici“ a „depresivní pozici“ již nepovažují za fáze dětského vývoje, ale spíše za prototypy emočních stavů a objektních vztahů. Paranoidně-schizoidní stav je charakterizován pocity perzekuce, dezintegrací, destruktivitou, závistí a grandiozitou. Depresivní stav pocity viny, ztráty lásky a nepochopení druhými. Kleinovou definovaná „projektivní identifikace“ není pro Londýnské kleiniány už tolik infantilním mechanismem, ale spíše způsobem komunikace, kterým se psychicky nemocný pacient snaží zbavit neúnosných částí sama sebe.\n\nLondýnští kleiniáni v terapeutické praxi kladou důraz na vztah pacienta a analytika a tento důraz je považován za krajní (ve srovnání s ostatními terapeutickými školami), neboť vycházejí z předpokladu, že vše, co pacient říká, je jeho komentářem ke vztahu s analytikem. Další generace kleiniánů tento důraz opustila.\n\n"}
{"id": "591417", "url": "https://cs.wikipedia.org/wiki?curid=591417", "title": "Izomorfické transformace", "text": "Izomorfické transformace\n\nIzomorfické transformace je pojem, který do psychologie a psychoanalýzy zavedl roku 1972 Edgar Levenson. Levenson patří k tzv. interpersonální psychoanalýze, směru navazujícímu především na dílo Harry Stack Sullivana. Levenson věří, že jádrem problému každého psychicky nemocného pacienta je interpersonální vzorec, vzorec cítění, jednání a vztahů, který si osvojil v dětství. Tento vzorec podle Levensona ovšem není opakován jen při komunikaci s lidmi a analytikem, ale na všech úrovních života. Předtím, než na tuto úroveň přejde, je tzv. izomorficky transformován, upraven pro tu kterou konkrétní oblast skutečnosti. Podoba vzorce na nové úrovni je pak izomorfickou transformací. Cílem terapeuta je poukázat, že všechny izomorfické transformace mají společné jádro, a to pak pozměnit aktivním zásahem do vztahu mezi pacientem a terapeutem.\n\n"}
{"id": "591420", "url": "https://cs.wikipedia.org/wiki?curid=591420", "title": "Bardská funkce televize", "text": "Bardská funkce televize\n\nBardská funkce televize je pojem, který do kulturálních a mediálních studií vnesli John Fiske a John Hartley ve své společné práci \"Reading Television\" z roku 1978. Hartley i Fiske jsou představiteli tzv. Birminghamské školy, oba působili ve vlivném Centru pro studium současné kultury (Centre for Contemporary Cultural Studies) na Univerzitě v Birminghamu.\n\nPojem \"bardská\" autoři užili proto, že keltští bardi (v jejich interpretaci) svými písněmi smiřovali v minulosti vládce s ovládaným lidem. V jejich očích působí podobně i televizní vysílání, když usmiřuje nižší vrstvy s panujícími mocenskými poměry a za to jim dá odškodné v podobě nějakého potěšení.\n\nZpůsoby konstruování významu v televizi podle Fiskea a Hartleyho usilují o společenský konsensus a o představu u publika, že aktuální podoba společnosti je přirozená a jediná možná. Bardská televize se pokouší dát světu jednoznačný význam a vše, co tento význam zpochybňuje, označuje za úchylku, patologii, šílenství či nesmysl. Nejde však o zájem vlastníků či kapitalistů (jako u neomarxistické kritiky médií), podle Fiskeho je takové působení zkrátka \"neodstranitelnou vlastností kódu typu broadcasting\".\n\n"}
{"id": "591421", "url": "https://cs.wikipedia.org/wiki?curid=591421", "title": "Jiří Janoušek", "text": "Jiří Janoušek\n\nJiří Janoušek (* 4. listopadu 1943 Praha) je bývalý novinář a publicista, manažer reklamních agentur, jejichž asociaci vede.\n\nOtec byl úředník, matka, rozena Plešingerová, byla dcerou generálního ředitele Fantových závodů, rafinerie minerálních olejů (dnešní Paramo Pardubice). Roku 1960 odmaturoval na jedenáctiletce v Praze 5. Nebyl přijat na lékařskou fakultu UK, následující rok tedy pracoval jako pomocný dělník u Armabetonu.\n\nRoku 1961 začal studovat Institut tělesné výchovy a sportu UK, ale toto studium nedokončil, protože v roce 1963 po složení přijímacích zkoušek přestoupil na FAMU, kde vystudoval obor filmové historie, teorie a kritiky. V letech 1968–69 byl na stipendijním pobytu v Paříži, psal diplomovou práci o psychologických aspektech hrůzostrašného žánru ve filmu a studoval na tamním Institutu politických věd.\n\n1967-82 působil v Mladém světě, zprvu jako kulturní redaktor, po návratu z Paříže a následné vojenské službě jako reportér.\nRoku 1983 se stal vedoucím zakázkové výroby ve Filmovém studiu Barrandov, o rok později ředitelem Československého Filmexportu. V reklamě působí od roku 1991, kdy po několikaměsíční praxi v zahraničních agenturách Euro RSCG založil a vedl zastoupení této sítě v Praze. \nRoku 1994 odešel do Mark BBDO, vedoucí agentury na českém trhu, kde řídil klientský servis, 2000-02 ve vedení PR agentury Impact (součást BBDO Group v ČR), od ledna 2003 zástupce generálního ředitele v Euro RSCG, kde zároveň řídil dceřinou společnost Dream Studios. 2005 byl zvolen výkonným ředitelem Asociace komunikačních agentur (AKA).\n\nV roce 1977 se oženil s Evou Štrougalovou (dcerou tehdejšího předsedy vlády Lubomíra Štrougala), která spoluvlastní módní ateliér E.daniely s Danielou Flejšarovou. \n\nNecenzurované noviny uvedly, že v registru StB je jeho jméno a datum narození uvedeno jako agent StB s krycím jménem „SORRÉ“. J. Janoušek k tomu později uvedl, že je to příliš lichotivá kvalifikace jeho osmi schůzek od jara 1972 do zimy 1973 s pracovníkem 1. správy (tedy rozvědky), \"„kde mne zamýšleli vycvičit a vyslat do zahraničí, ale rozmysleli si to a styk ukončili“\".\n\nFilmové články a kritiky začal publikovat v roce 1963, o rok později vydal v nakladatelství Orbis sborník „3 ½“ o tvůrcích nové vlny českého filmu (Miloš Forman, Věra Chytilová, Jaromil Jireš, Pavel Juráček), na který navázal v roce 1968 sborníkem „3 ½ podruhé“ (Evald Schorm, Ivan Passer, Jan Němec, Karel Vachek).\nUspořádal sborník reportáží redaktorů MS Dobrodružství našeho věku (1974). \nPřipravil knižní výběry a literární zpracování televizních rozhovorů Marka Ebena Na plovárně (2003), Na plovárně 2 (2005), Na plovárně 3 (2007).\n\nJeho tvorba zahrnuje přes 700 000 vydaných výtisků knih.\nReportérská práce v Mladém světě se stala základem jeho publicistických knih: \n\n\nPro vydavatelství Supraphon editorsky připravil (výběr a sestava nahrávek, průvodní text ) LP desky \"To byl Jiří Grossmann\" (1974) a \"Zavěste, prosím, volá Semafor\" (1975).\n\n\n"}
{"id": "591426", "url": "https://cs.wikipedia.org/wiki?curid=591426", "title": "Filobatický a oknofilický přístup", "text": "Filobatický a oknofilický přístup\n\nFilobatický a oknofilický přístup jsou pojmy, které zavedl psychoanalytik Michael Balint. Jakmile kojenec podle Balinta objeví existenci objektů mimo sebe, může začít pociťovat úzkost. Podle Balinta existují dvě obranné strategie, které může kojenec zvolit, a které dle svých dispozic vždy bolí. Oknofilický přístup znamená, že se kojenec brání úzkosti tím, že si nově se objevující objekty zamilovává nebo se na nich stává závislý. Kojenec volící filobatický přístup nové objekty nemiluje, ale snižuje úzkost tím, že si vytváří láskyplný a oceňující vztah především ke svým vlastním dovednostem (recepce, rozlišování, první analýza). Oknofilik a filobatik si své charakteristiky nejspíše uchovají i v dospělosti, oknofilik bude zaměřen na vztahy, filobatik na vlastní výkony.\n\n"}
{"id": "591429", "url": "https://cs.wikipedia.org/wiki?curid=591429", "title": "Jednorozměrný člověk", "text": "Jednorozměrný člověk\n\nJednorozměrný člověk (v originále One-dimensional man) je kniha amerického sociologa a filozofa Herberta Marcuseho, který patří k představitelům tzv. Frankfurtské školy a je řazen k neomarxismu. Marcuse knihu vydal v roce 1964. Výrazně ovlivnila studentské hnutí 60. let, především revoltu roku 1968. Marcuse v knize podrobil kritice aktuální kapitalistické formy a zároveň odmítl socialistické režimy v tehdejší východní Evropě. Přihlásil se k utopii a vyzýval k revoltě, při níž ovšem nespoléhal na proletariát jako Marx, ale na skupiny třídně nedefinovaných společenských outsiderů a lidí s pocity vykořenění, což konvenovalo právě nespokojeným studentům ze střední třídy.\n\nModerní industriální společnost je podle Marcuseho, navzdory tomu, že se zaštiťuje racionalitou, naprosto iracionální. Duchovní a materiální vyspělost této společnosti není využita ke svobodnému rozvoji lidských potřeb, ale k větší vládě nad individuem, přičemž nástrojem této nadvlády přestal být teror a vystřídala ho technika.\n\nEkonomická základna přestala být autonomní složkou společnosti, naopak, je základnou integrovaného systému, tvrdí Marcuse. Ekonomická základna určuje produkt i operace k jeho obsluze a rozšiřování. Výrobní aparát se stává totálním v tom smyslu, že diktuje nejen potřeby společenské, ale i přání a potřeby individuální. Tato integrace sociální soudržnosti a kontroly je prováděna technikou. Technika přestává být neutrální. Již její výstavba totiž předurčuje charakter panství. Volba historické alternativy stroje jakožto nástroje k ovládnutí přírody tak začíná být dominantním faktorem ve vývoji společnosti. Tato totální tendence začíná pronikat do světa jazyka, jednání, duchovní i materiální kultury, tyto světy si podmaňuje a začíná je utvářet. Všechny partikularity společnosti -ekonomie, politika (ve smyslu programů), kultura apod. - se vlévají do jediného média, do techniky.\n\nTechnický pokrok si svou formující silou vynutil podle Marcuseho nesvobodnou formu demokracie. Původní kritické ideje a hodnoty, o něž byl sváděn boj v počátcích industriální společnosti (např. svoboda slova) ztrácejí svou racionalitu a obsah. Jako vybojované, a tedy zinstitucionalizované se obracejí proti svým předpokladům. Rozvinutá industriální společnost dokáže individuální potřeby, kvůli nimž tyto kritické ideje vznikaly, uspokojovat svou vnitřní organizací. S touto legitimací pak žádá redukci každé opozice na diskusi a začlenění každé alternativy do statu quo.\n\nVývoj kapitalismu je podle Marcuseho potenciálně progresivní. Technologická racionalizace by mohla efektivním výrobním aparátem cele zaplnit říši nutnosti (zajistit individuu životní potřeby), a individuum samo by se pak mohlo cele realizovat v říši svobody. Stalo by se cele autonomní. Osvobozené od ekonomiky i politiky. Soudobý systém však prosazuje opačný trend. Činí si nárok na jedince i ve volném čase. Žádá svou ochranu (neustále produkuje nějaké nepřátele) a expanzi. Stává se tak totalitní. Totalita totiž není jen teroristickou nadvládou. Marcuse ji vidí i v systému výroby a rozdělování, jež manipuluje individuální potřeby prostřednictvím tradičních zájmů. Ve společenském celku pak tento manipulativní trend pozorujeme jako neustálou totální mobilizaci. Vzniku skutečného individuálního myšlení v autonomii říše svobody brání společnost jako celek. Tím, že represívním způsobem brání skutečným potřebám individua stát se historickými. Tato represe má formu naočkování nepravých potřeb, jejichž síla spočívá v tom, že zvěčňují zastaralé formy boje o existenci. Tak vzniká masová konzumní společnost.\n\nMarcuse rozděluje potřeby na pravé a nepravé. Nepravé potřeby jsou nadiktovány partikulárními společenskými silami, jež potřebují individuum potlačit. Zvěčňují dřinu, agresi, bídu a nespravedlnost. Plnění takových potřeb vyvolává euforii v neštěstí. Jsou produkty společnosti, nikoliv jedince. Společnosti jejímž bytostným zájmem a všeprostupující charakteristikou je potlačování. Takové potřeby jsou proto represivní. Podle Marcuseho je nutno je odstranit jak ve jménu znásilňovaného individua, tak kvůli těm, na jejichž bídě jejich uspokojování stojí (deklasované vrstvy, třetí svět). Potřeby pravé si Marcuse neodvažuje definovat. Ty musí být prý \"historické\" - definované samotnými individui. Jestliže však individua jsou až do hloubky svých pudů indoktrinována a manipulována, není nikdo, kdo by byl pravomocen je pojmenovat. V tom spočívá pat rozvinuté industriální společnosti, a proto se činu musí podle Marcuseho chopit vyděděnci a marginálové.\n\nIndustriální společnost je dle autora vrcholně represivní. Represivita prý dosahuje takového stupně, že proměňuje svobodu v nástroj ovládání. Tzv. svobodná volba v rozmanitosti zboží a služeb neznamená podle Marcuseho svobodu, jestliže toto zboží a služby udržují kontrolu nad námahou a strachem a udržují tak odcizení. Konzumní rafinovanost se pak projevuje i iluzí vyrovnávání třídních rozdílů. Ve skutečnosti jde jen o kulturní unifikaci nadiktovanou masovými médii. Jde jen o ukazatel účinnosti sociální kontroly, tedy míry, v níž se manipulovaná individua podílejí na uspokojování potřeb, jež slouží uchování statu quo. Sociální kontrola je totiž zakotvena v nových potřebách, které společnost vytvořila. Tato kontrola je tak hlubinnou, že omezila i individuální protest. Tato kontrola atakuje vnitřní dimenzi jedince (vědomí i nevědomí). Jedinec se v systému neadaptuje. Cele se se systémem identifikuje. Tato archaická reakce je ovšem v etablované společnosti výsledkem manipulace (na rozdíl od společnosti tradiční). Jestliže systém ovládá vnitřní dimenzi člověka, ovládá území, v němž jediném může zakořenit opozice vůči statu quo, území kritického rozumu. Individuím byla odcizena existence a vložena do umělé existence věcí. Nyní ve druhé fázi umělá existence individua pohlcuje. Nalézají se v ní, identifikují se s ní, cítí se v ní svobodní. Jde o novou formu odcizení. Individuum není okupovaným kritickým rozumem mentálně schopno zformulovat obžalobu skutečnosti. Odtud tedy tzv. konec ideologií.\n\nRozvinutá industriální společnost je podle Marcuseho daleko ideologičtější než její předchůdkyně. Ideologie se přesunula do samotného výrobního procesu. Ideologie technologické racionality. Výrobní systém prodává a vnucuje sociální systém, jež je jeho obrazem, jako celek. Produkty prostupují lidmi, reklamní indoktrinace se stává žádaným životním stylem. Vzniká jednorozměrné chování i myšlení. Jakákoliv tendence přesahující univerzum řeči a jednání je buď vyvrhnuta anebo brutálně integrována.\n\nNa rovině vědy se jednorozměrnost projevuje ideologií operacionalismu. Pojmy jsou redukovány na souhrn odpovídající řady operací. Neoperacionální myšlenky systém vyvrhuje. Naopak operacionalistické hypotézy jsou do společnosti roubovány masovými médii a neustálým opakováním se hypnoticky mění v definice. Myšlenkové hranice etablovaného systému jsou prohlašovány za hranice samotného rozumu. Vše za nimi je nezdravé, šílené, úchylné, nebezpečné. Nerozumné rovná se neoperacionalizovatelné. Historická transcendence se proto jeví jako transcendence metafyzická, utopická, abstraktní, nevědecká.\n\nNejrozvinutější forma industriální společnosti je charakterizována klíčovou dvojznačností. Čím větší je zdokonalování technické racionality, jež dovádí člověka až k možnosti usmíření s přírodou, k odvržení života jako instrumentu na úkor života jako účelu, tím větší je zároveň tlak udržet tento technický potenciál pod kontrolou stávajících institucí. Ty však cestu k pacifikované existenci (mír s přírodou) otevřít z podstaty nemohou, neboť jsou institucemi války, omezování a manipulace.\n\nNejefektivnější industriální společenský model (kapitalistický) v sobě spojuje rysy státu válečnického a státu blahobytu (welfare state). V politické sféře dochází k integraci vrstev, jež byly kdysi opozicí proti systému jako celku - zejména dělnické třídy. Nejde však o skutečnou proměnu antagonistické struktury společnosti. Marcuse tvrdí, že negativní pozice těchto tříd je potlačena, nikoliv odstraněna. Vykořisťování trvá, jen je zahaleno do hávu objektivní racionality.\n\nKapitalisté ztrácejí identitu pánů a přejímají roli byrokratů. Manažerské skupiny se mění ve vědecky spravované laboratoře. Frustrace dělníka ztrácí svůj hmatatelný cíl (buržuje), který je skryt za závojem technologie. Nesvoboda dělníka je zintenzívňována, technologie ho stále více podřizuje a podrobuje výrobnímu aparátu. Dělník zůstává otrokem. Sublimovaným a přece otrokem. Neboť Marcuse neodvozuje definici otroctví z poslušnosti a tvrdosti práce, ale z míry degradace jedince v nástroj, z míry přeměny člověka ve věc. Byť se ta věc jako věc necítí, byť je to krásná, čistá a mobilní věc. Ani páni za závojem však nejsou nedotčeni. I oni jsou pohlceni, i oni jsou stále více závislí na aparátu, s jehož pomocí vládnou. I oni se stávají otroky.\n\nPro Marcuseho se dějinné vykoupení a vstup do říše svobody může odehrát díky automatizaci výroby. Automatizace podle Marcuseho není kvantitativním růstem mechanizace. Jde o skutečnou změnu charakteru výrobních sil. Ve své krajní podobě pak není slučitelná se společností založenou na vykořisťování lidské pracovní síly ve výrobním procesu. Automatizace zosobňuje přechod od kvantity v kvalitu. Práce mění svou substanci. Stává se nezávislou na individuu a ono na ní. Stává se z objektu subjektem. Tato neustálá revolucionalizace, tento potenciál přechodu k nové civilizaci, imanentně přítomný v samém jádru vykořisťovatelského výrobního procesu, však přichází vniveč. „Jeho“ historické síly jsou narkotizovány a totálně integrovány.\nMarcuse se tedy musí obrátit jinam. K radikální filozofii.\n\nMarcuse vyzývá k renovaci kritického rozumu, který by navrátil pojmům jejich antagonistickou jednotu, tedy dvojrozměrnost(rozpornost) do společenského univerza jazyka a jednání. Taková filozofie tenduje k osvobození člověka od přírody a přírody od člověka. Přijímá svou negativní historickou úlohu tím, že se vrhá na „negativně přítomné“ v pojmech, na strašidla uvnitř nich, na jejich „duchy“ a dialekticky se s nimi potýká. Zříká se pozitivistického operacionalismu. Je to filozofie vrcholně ideologická a politická, ničící, básnivá, vytrhující. Filozofie jež hodlá vyrvat totalitní společnosti její zotročené pojmy (zredukované na funkce) a osvobodit je tím, že je učiní pravdivé. Tedy zpochybňující sebe sama a tím i každou manipulaci a utlačování jejich prostřednictvím.\n\n"}
{"id": "591430", "url": "https://cs.wikipedia.org/wiki?curid=591430", "title": "Karmija", "text": "Karmija\n\nKarmija ( כַּרְמִיָּה, v oficiálním přepisu do angličtiny Karmiyya, přepisováno též Karmia) je vesnice typu kibuc v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 22 metrů v pobřežní nížině, v regionu Šefela. Kibuc leží v pásu zemědělsky obdělávané půdy podél vádí Nachal Šikma, který v této lokalitě proniká až téměř k mořskému pobřeží, ale je na obou stranách sevřen bloky písečných dun. Na Nachal Šikma se poblíž obce nachází umělá vodní nádrž Ma'agar Šikma.\n\nObec se nachází 4 kilometry od břehu Středozemního moře, cca 57 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 7 kilometrů jižně od města Aškelon. Karmiji obývají Židé, přičemž osídlení v tomto regionu je etnicky převážně židovské.\n\nKarmija je na dopravní síť napojena pomocí lokální silnice číslo 3411, která východně od vesnice ústí do dálnice číslo 4.\n\nKarmija byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Kibuc Karmija byl třetí a poslední židovskou vesnicí zřízenou nedaleko severního okraje pásma Gazy. Zakladateli osady byla skupina členů polovojenských jednotek Nachal napojených na mládežnické sionistické hnutí ha-Šomer ha-Ca'ir. Skupina sestávala z Židů z Francie a Tuniska. Do vesnice se přistěhovalo 54 židovských rodin evakuovaných v rámci plánu jednostranného stažení roku 2005 z osad Elej Sinaj a Nisanit z pásma Gazy.\n\nVe vesnici funguje mateřská škola, sportovní areály a plavecký bazén. Místní ekonomika je založena na zemědělství, ale většina obyvatel kibucu pracuje mimo obec. Obec prošla stavební expanzí a na jejím severním okraji vyrostla rezidenční čtvrť. Obyvatelstvo je sekulární.\n\nPodle údajů z roku 2014 tvořili naprostou většinu obyvatel v Karmiji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 638 lidí. Během roku 2014 populace stoupla o 6,5 %.\n\n\n"}
{"id": "591436", "url": "https://cs.wikipedia.org/wiki?curid=591436", "title": "Národní park Mount Rainier", "text": "Národní park Mount Rainier\n\nNárodní park Mount Rainier je národní park ve Spojených státech amerických, ve státě Washington a v okresech Pierce a Lewis. Stal se jedním z nejdříve vyhlášených národních parků v USA, byl totiž založen 2. března 1899 jako pátý v pořadí. Do parku patří celá hora Mount Rainier, 4 392 metrů vysoký stratovulkán. Hora se zvedá nad okolní krajinou místy 490 metrů, někde také 4 300 metrů a je také nejvyšším bodem Kaskádového pohoří. Okolo ní se vyskytují údolí, vodopády, lučiny, starobylé lesy a 26 ledovců. Často je vrchol vulkánu zahalený v mracích, ze kterých prší či sněží, a tak zůstává skryt návštěvníkům parku.\n\nHoru samotnou obkličují stezka Wonderland Trail a četné ledovce o rozloze až 91 km². Carbonský ledovec je nejobjemnějším ledovcem v pevninských Spojených státech, zatímco Emmonsův ledovec je tím nejrozsáhlejším. Okolo milionu a tří set tisíc lidí navštíví park ročně. Mount Rainier je populárním vrcholem pro horolezce, 10 tisíc se o výstup pokouší každý rok, přibližně 25 % pak dosáhne cíle.\n\nDo parku patří také výjimečné subalpinské lučiny a až 370 km² pralesů.\n\n97 procent parku je chráněno Národním programem pro ochranu divočiny jako divočina. Do této části patří od roku 1988 také národní divočiny Clearwater a Mount Rainier, které sousedí s Divočinou Tatoosh. V roce 1997 byl park vyhlášen také Národní historickou památkou pro svou architekturu, především díky hotelu Paradise Inn z první poloviny dvacátého století. Park je také zapsán v Národním registru historických míst.\n\nV lednu 2012 byla v parku zastřelena Margaret Anderson, která sloužila jako ranger v parku, když zastavovala vozidlo. Podezřelý Benjamin Colton Barnes z místa činu utekl a skryl se v parku samotném, načež místní úřady vyhlásily jeho stíhání. Den poté bylo však nalezeno jeho tělo.\n\nNejstarší důkazy lidské aktivity v oblasti byly nalezeny vedle stezky Bench Lake Trail a jsou staré mezi čtyřmi a šesti tisíci lety.\n\nPodstatnějším archeologickým nálezem byl kamenný úkryt byl nalezen na břehu potoka Fryingpan Creek, východně od hory Goat Island Mountain. V úkrytu byly nalezeny předměty potřebné pro lov. Kulturní podobnosti poukazují na to, že úkryt byl nejspíše používán jedním z kmenů Columbijské náhorní plošiny před třemi sty až tisícem let.\n\nV roce 1963 podepsala správa amerických národních parků smlouvu s Washington State University, která pak zkoumala využití oblasti původními obyvateli. Richard D. Daugherty vedl archeologickou výpravu a zjistil, že prehistoričtí lidé využívali oblast nejhojněji před čtyřmi až osmi tisíci lety. Allan H. Smith kontaktoval starší zástupce původních obyvatel a studoval etnografickou literaturu, nenašel ale žádný důkaz, že by byla oblast v minulosti permanentně obydlena. Park byl ale užíván k lovu a sbírání, také zde původní obyvatelé plnili rituální úkoly a výpravy. Smith také podal teorii, že park byl rozdělen mezi pěti kmeny původních obyvatel: Nisquallijcy, Puyallupy, Muckleshooty, Yakamy a Taidnapamy. Další studie ale zvrátili teorii toho, že by původní obyvatelé vytvářeli hranice než se setkali se Spojenými státy.\n\n2. března 1899 schválil vytvoření nového národního parku prezident Spojených států William McKinley. Park se stal pátým v historii Spojených států a prvním, který byl vytvořen z národního lesa. Území bylo předtím zahrnuto v Pacifické lesní rezervaci. Ta byla v roce 1897 rozšířena a přejmenována na Lesní rezervaci Mount Rainier. John Muir se svou družinou, do které patřil také P. B. Van Trump, byli první, kdo vyšplhal na vrcholek hory Mount Rainier. Muir byl výletem velice ovlivněn a začal se věnovat ochraně přírody. Národní lesy, tehdy zvané lesní rezervace, vytvářel na americkém západě Gifford Pinchot, vůdce americké lesní správy. Muir ale chtěl chránit území národním parkem, bohužel, v devadesátých letech devatenáctého století nezískal ani příliš veřejné podpory. Muir ale přesvědčil organizaci Sierra Club, aby začala chránit Mount Rainier jako národní park, brzy se připojila i National Geographic Society, která zde chtěla studovat vulkanismus a glaciologii. K podpoře se přidaly i komerční společnosti z Tacomy a Seattlu, dále také železnice Northern Pacific Railway. Snaha trvala pět let a zahrnovala šest návrhů americkému Kongresu. Kongres souhlasil s podmínkou, že půda není vhodná pro zemědělství ani těžbu a že nebude muset uvolnit žádné federální fundy na otevření parku.\n\nPark byl uzavřen 6. listopadu 2006 kvůli povodni, která byla důsledkem bouře Pinneaple Express, když za 36 hodin napadlo 460 mm srážek. Tábořiště a cesty v celém parku byly odplaveny. Turistické atrakce Paradise a Longmire byly odříznuty od elektřiny. 5. května 2007 byl přístup k parku obnoven po Washington State Route 706.\nCelý park byl vyhlášen národním historickým památkovým obvodem v únoru 1997, což bylo učiněno za účelem uznání vysokého standardu designu a dobré ochrany budov rustikální architektury. V parku se teď nachází 42 míst, která jsou zařazena do národního rejstříku historických míst, a čtyři z nich jsou dokonce národní historické památky.\n\nParadise je název místa na jižním svahu Mount Rainier v nadmořské výšce zhruba 1 600 metrů. Jedná se o nejpopulárnější turistickou atrakci v parku. 62 % z 1,3 milionu lidí, kteří navštívili park v roce 2000, zavítalo i sem. Nachází se zde historický hotel Paradise Inn a turistické centrum Henryho M. Jacksona.\n\nSpráva amerických národních parků prohlásila, že místo je nejvíce zasněžené s pravidelně měřenými sněhovými srážkami na světě. 28,5 metru v zimě 1971/72 je stále světový rekord.\n\nLongmire je turistické centrum, které leží 10,5 km východně od Nisquallijského vjezdu. Centrum leží v údolí řeky Nisqually v nadmořské výšce 842 metrů. Obklopují ho lesy douglasek, zeravů obrovských a jedlovců západních.\n\nV Longmiru se nachází motel National Park Inn, muzeum a budova administračního centra parku z roku 1928, která nyní slouží jako informační centrum. National Park Inn je jediným ubytováním v parku, které je dostupné celý rok.\n\nPo Paradisu je Longmire druhou nejoblíbenější turistickou atrakcí v parku. Zavítalo sem 38 % z 1,3 milionu lidí, kteří navštívili park v roce 2000. Tábořiště Cougar Rock se nachází tři kilometry severovýchodně od Longmiru. Longmire je jedním ze startovních bodů stezky Wonderland Trail.\n\nSunrise je turistické centrum v severovýchodní části parku. V nadmořské výšce 1 950 metrů je nejvýše položeným místem parku, které je zpřístupněno vozidlům. Kolem se nachází kilometry turistických stezek, především Wonderland Trail. Sunrise je spojeno s šestnáct kilometrů vzdálenou Washington State Route 410.\n\nOhanapecosh je tábořiště, turistické centrum a stanice rangerů v jihovýchodní části parku, zhruba 4,8 km od hranic parku po silnici Washington State Route 123. Nachází se v hlubokém údolí obklopeném pralesy v nadmořské výšce 610 metrů a je jediným rozvinutým místem v parku, odkud není vidět hora Mount Rainier. Nedaleko se nachází teplé prameny a také vodopády Silver Falls.\n\nVstupní stanice Carbon River se nachází v severozápadním rohu parku a je jediným místem v parku, kde se nachází deštný les. Nachází se zde také tábořiště a krátká stezka vedoucí do deštného lesa.\n\nMowichské jezero je největší a nejhlubší jezero v parku a leží jižně od vstupní stanice Carbon River, na silnici Washington State Route 165. V okolí jezera je tábořiště a turistická stezka.\n\nDvě hlavní silnice na severozápadě parku (WSR 165 a Carbon River Rd) byly poškozeny při záplavách v roce 2006. Stanice rangerů na Carbon River je vybavená personálem pouze v létě. Žádná motorová vozidla nesmí jet dál.\n"}
{"id": "591444", "url": "https://cs.wikipedia.org/wiki?curid=591444", "title": "Orální optimismus a pesimismus", "text": "Orální optimismus a pesimismus\n\nOrální optimismus a pesimismus jsou pojmy, které zavedli psychologové Paul Kline a Ron Storey, když se roku 1980 pokoušeli empiricky a z pozic biologické psychologie prokázat relevanci klasického pojmu Sigmunda Freuda \"oralita\", tedy ověřit, zda lze určit nějaký \"orální charakter\" jedince. Kline a Storey dospěli k názoru, že lze skutečně indikovat optimismus u osob, které zásadně ovlivnil uspokojivý pobyt u mateřského prsu, a naopak pesimismus u osob, které byly u mateřského prsu frustrovány. Orální optimismus se vyznačuje družností, přizpůsobivostí, závislostí na lidech a zálibou v novinkách. Orální pesimismus nezávislostí, vulgaritou, nepřístupností a netrpělivostí.\n\n"}
{"id": "591448", "url": "https://cs.wikipedia.org/wiki?curid=591448", "title": "US Open 2010 – mužská čtyřhra", "text": "US Open 2010 – mužská čtyřhra\n\nObhájcem titulu byl třetí nasazený česko-indický pár Lukáš Dlouhý a Leander Paes, který vypadl v prvním kole s dvojicí Martin Damm a Filip Polášek.\nVítězem se stala americká první nasazená dvojice Bob Bryan a Mike Bryan, když ve finále porazila turnajové šestnáctky Rohanna Bopannu a Ajsáma Kúrešího těsně ve dvou tiebreacích.\n\n\n"}
{"id": "591453", "url": "https://cs.wikipedia.org/wiki?curid=591453", "title": "Represe (genetika)", "text": "Represe (genetika)\n\nReprese je v genetice termín označující potlačení genové exprese. Znamená to, že daný gen není přepisován v RNA a tedy ani není vyráběn příslušný protein. Pojmu represor se v typickém případě používá v operonové genetice: u bakterií se vyskytují shluky genů, které jsou pod kontrolou těchto tzv. represorů. Represor se naváže na určitou sekvenci DNA před vlastními geny (na tzv. operátor) a tím umlčí transkripci. V případě známého lac operonu existuje ještě tzv. induktor, který se váže na represor a tím ho deaktivuje – to ve výsledku naopak transkripci spouští.\n\nReprese může ale probíhat i na úrovni RNA, čímž se zase zastaví translace (přepis RNA protein). K represi může dojít i jednoduše tím, že produkty určitého enzymatického děje dosáhnou nadkritické koncentrace.\n\n"}
{"id": "591454", "url": "https://cs.wikipedia.org/wiki?curid=591454", "title": "Canon EOS 60D", "text": "Canon EOS 60D\n\nCanon EOS 60D je 17,8 megapixelová digitální zrcadlovka (dále DSLR) oznámená společností Canon dne 26. srpna 2010, tedy dva roky po předcházejícím modelu Canon EOS 50D. Fotoaparát patří mezi střední třídu DSLR určených zkušeným amatérům nebo profesionálním fotografům. \n\n\nCanon EOS 60Da je modifikovaná verze modelu 60D, určená pro astrofotografii. Je vybavena novým modifikovaným filtrem, který nabízí třikrát větší propustnost Hα světla (656nm) než EOS 60D.\n\n"}
{"id": "591455", "url": "https://cs.wikipedia.org/wiki?curid=591455", "title": "Tomáš Víšek", "text": "Tomáš Víšek\n\nTomáš Víšek (* 30. května 1957) je český klavírista.\n\nNa klavír začal hrát v 8 letech na hudební škole u prof. Pavla Svobody. V letech 1972–1976 studoval Pražskou konzervatoř u Valentiny Kameníkové a později u Zdeňka Kožiny a v letech 1976–1984 na Hudební fakultě Akademie múzických umění (AMU) v Praze, nejprve ve třídě prof. Josefa Páleníčka a později prof. Zdeňka Jílka, u kterého posléze pokračoval i při svém aspirantuře v letech 1990–1993. V roce 2017 získal titul Ph.D. a v r. 2018 titul PhDr. na Pedagogické fakultě Univerzity Karlovy (disertace \"Atraktivita a problematika klavírního díla A. Dvořáka\"). Již během studií se stal několikanásobným laureátem domácích soutěží (Ústí nad Labem, Hradec Králové, Mariánské Lázně). Z mezinárodních soutěží získal ocenění v Chopinově soutěži ve Varšavě 1975 (zvláštní cena Janiny Nawrocké), Smetanově soutěži v Hradci Králové 1978 (2. cena a cena za interpretaci Smetany) a na Vídeňské mezinárodní hudební soutěži 1992 (2. cena v konkurenci pěti oborů). K jeho posledním soutěžním úspěchům patří 2. cena a cena J. S. Bacha na \"Ibla Piano Competition\" v sicilské Raguse 1994, 5. cena na \"Concours Milosz Magin\" v Paříži 1995, 1. cena+CMF-Prix na \"Concours Musical de France v Paříži 2013, 1. cena na \"Music Without Limits\" v litevském Druskininkai a na videosoutěži \"Grand Prize Virtuoso\" v r. 2015 a 1. cena na \"International Master Competition for Music Teachers\" ve Varšavě 2016. Vystupoval v Čechách, na Slovensku, v Polsku, Japonsku, USA, Egyptě, Maďarsku, Rusku, Bulharsku, Německu, Francii (recitál v Radio France – 1990), Holandsku, Itálii, Švýcarsku, Slovinsku a Rakousku (mj. dvakrát sólista Griegova koncertu ve vídeňském Musikvereinu). S mimořádným přijetím se setkal jeho klavírní recitál na mezinárodním festivalu Pražské jaro 1997 (stejně jako vystoupení v letech 2002, 2003, 2006 a 2014), festivalu Musica Iudaica 97, Klavírním festivalu R. Firkušného 2017 aj., několikrát vystoupil před vyprodaným Rudolfinem jako sólista Gershwinovy \"Rhapsody in Blue\". Natáčel pro český a polský rozhlas, Českou televizi a na kompaktní disky (např. CD dokládající postupně tvorbu Erwina Schulhoffa). Jeho obsáhlý repertoár, neustále obohacovaný hledáním nových podnětů, mu umožňuje sestavovat programy jak ze slavných děl světové hudby, tak i z neprávem zapomenutých autorů a skladeb, vždy s velkým ohlasem u veřejnosti. V roce 2007 vystoupil, s violoncellistou Františkem Brikciem, s programem \"Weinberger Tour\" v rámci 40. výročí úmrtí židovského skladatele Jaromíra Weinbergera.\n\nV sedmdesátých letech 20. století vystupoval s jazzovými hudebníky. například na 5. pražských jazzových dnech vystoupil 9. dubna 1977 ve velkém sálu Lucerny jako host v příležitostném seskupení \"Nikomu ani moog II\" v sestavě Milan Svoboda, Michael Kocáb a host Tomáš Víšek – akustické a elektrické klavíry, Ondřej Soukup – baskytara, Vratislav Placheta – bicí. Na 8. pražských jazzových dnech hrál 27. května 1979 v Lucerně v duetu s Michaelem Kocábem. A jazzově inspirovaným skladbám tzv. vážné hudby se věnuje stále.\n\n"}
{"id": "591456", "url": "https://cs.wikipedia.org/wiki?curid=591456", "title": "Scott Mechlowicz", "text": "Scott Mechlowicz\n\nScott David Mechlowicz (*17. leden 1981, New York, USA) je americký herec.\n\nRodák z New Yorku je synem Susan, lékařky, a Morrise Mechlowiczových. Jeho rodina má židovský původ, a když se narodil v New Yorku, byl vychován v městečku Plano v Texasu. Po ukončení studia v Austinu se odstěhoval do Los Angeles, kde vystudoval herecké programy s několika tituly.\n\nV roce 2003 si poprvé zahrál, a to v krátkém filmu \"Neverland\". O rok později dostal první hlavní roli, a to ve filmu \"Eurotrip\", který se z velké části natáčel v České republice. Ve stejném roce si zahrál v nezávislém filmu \"Zátoka ticha\" a také v jedné epizodě seriálu \"Dr. House\".\n\nV roce 2006 si poté zahrál ve filmu \"Pokojný bojovník\" a o rok později ve filmu \"Ztraceni v divočině\". V současné době probíhá dokončování dalších filmů, ve kterých hraje, s názvy \"Roadkill\" a \"Undocumented\".\n\n\n\n"}
{"id": "591457", "url": "https://cs.wikipedia.org/wiki?curid=591457", "title": "Lví hora", "text": "Lví hora\n\nLví hora (1041 m) je hora v Rychlebských horách na severovýchodní rozsoše Smrku, necelé 3 km severozápadně od Horní Lipové. Zalesněno smrkem, na jižním svahu zbytky bučin. Částečné výhledy východním směrem.\n\nNa Lví horu je nejsnazší přístup z Horní Lipové, buď po zelené turistické značce a dále po žluté hřebenové cestě (6 km) nebo údolím Staříče po modré značce na rozcestí Tři Studánky a dále po zmíněné žluté hřebenovce přes sousední o metr vyšší horu Studený (5 km). Hřebenová cesta vede přímo přes vrchol.\n\n"}
{"id": "591458", "url": "https://cs.wikipedia.org/wiki?curid=591458", "title": "Studený (Rychlebské hory)", "text": "Studený (Rychlebské hory)\n\nStudený (1042 m) je hora v Rychlebských horách na severovýchodní rozsoše Smrku, 3 km severozápadně od Horní Lipové. Zalesněno smrkem s příměsí buku, místy paseky, umožňující částečné výhledy.\n\nNa Studený je nejkratší přístup z Horní Lipové, buď po zelené turistické značce a dále po žluté hřebenové cestě přes o metr nižší Lví horu (6,5 km) nebo údolím Staříče po modré značce na rozcestí Tři Studánky a dále po zmíněné žluté hřebenovce (4,5 km). Hřebenová cesta vede přímo přes vrchol.\n\n"}
{"id": "591460", "url": "https://cs.wikipedia.org/wiki?curid=591460", "title": "Wells Fargo Center (Seattle)", "text": "Wells Fargo Center (Seattle)\n\nWells Fargo Center je mrakodrap v Seattlu. Má 47 podlaží a výšku 175 metrů, je tak 8. nejvyšší mrakodrap ve městě. Byl dokončen v roce 1983 a za designem budovy stojí McKinley Architects . Budova disponuje 87 386 m převážně kancelářských ploch, které obsluhuje 24 výtahů.\n\n"}
{"id": "591464", "url": "https://cs.wikipedia.org/wiki?curid=591464", "title": "Typ 205", "text": "Typ 205\n\nTyp 205 byla třída diesel-elektrických ponorek vyvinutých pro německé námořnictvo firmou Howaldtswerke-Deutsche Werft AG (HDW). Jednalo se o třídu malých pobřežních ponorek, určených primárně k operacím proti lodím Varšavské smlouvy v mělkých vodách Baltského moře. Postaveno jich bylo 11 kusů pro německé námořnictvo a další dvě jednotky v licenci postavilo Dánsko jako třídu \"Narvhalen\". Všechny jednotky již byly vyřazeny. Tři jednotky byly zachovány jako muzea.\n\nDvě ponorky pro Dánsko postavila v licenci domácí loděnice v Kodani.\n\nJednotky typu 205:\nVýzbroj tvořilo osm 533mm torpédometů. Ponorky \"typu 205\" byly diesel-elektrické koncepce. Poháněly je dva diesely a jeden elektromotor. Nejvyšší rychlost dosahovala 10 uzlů na hladině a 17 uzlů pod hladinou.\n"}
{"id": "591468", "url": "https://cs.wikipedia.org/wiki?curid=591468", "title": "Hry a lidé", "text": "Hry a lidé\n\nHry a lidé (v originále \"Les jeux et les hommes\") je kniha francouzského sociologa a antropologa Rogera Cailloise, v níž autor definoval čtyři principy hry, jež jsou zároveň čtyřmi principy, které organizují kulturní život jako takový.\n\nPodle Cailloise je hra svobodná – nikdo nás k hraní nenutí. Dále je vždy vydělená z každodenního života – je omezena časem a vzhledem ke každodennosti představuje jakýsi zvláštní čas, kdy se děje něco jiného, kdy platí jiná pravidla a kdy je například možné i beztrestně vybíjet agresivitu. Hra také není produktivní – nic v ní nevzniká, i hazardní hry jsou neproduktivní, hodnoty v nich pouze cirkulují v kruhu hráčů, aniž by však vznikaly. Hra je podřízena pravidlům – které jsou jí navrženy na míru, a konečně je fiktivní – nijak se neskrývá, že se jedná o alternativní realitu.\n\nPrvním principem, který může uspořádávat hru, je \"agon\", což je řecké označení pro námahu či úsilí. Princip agonu je dominantní ve většině kolektivních her a sportu obecně. Agonální hry se zakládají na boji: fotbal, golf, ale i dáma. Dosažení vítězství předpokládá pozornost a kázeň, výhra je zde vítězstvím nad soupeřem a vedle vítězů vytváří poražené, samo vítězství je pak možné ovlivnit správnou přípravou, cvikem, pozorností.\n\nDruhým herním principem, polárním k agonu, je \"alea\", v řečtině původně \"kostka\". Na principu alea jsou založeny všechny hry, jimž vévodí náhoda či Štěstěna. Všechna losování a loterie, náhodné konfigurace rozdaných karet, či konfigurace naprogramovaného výherního automatu. Právě hry na principu alea mohou vést k závislosti, tzv. gamblerismu, patologickému hráčství.V aleatorických hrách hráč vítězství příliš ovlivnit nedokáže, nehraje a nevyhrává se v nich totiž nad soupeřem, ale nad osudem či náhodou, jež aleatorické hry pokoušejí a vyzývají. Hráč, kterému v kostkách padne požadovaná hodnota tak neporáží soupeře, ale má pouze štěstí, které nelze nacvičit, ani si jím být jistý.\nTřetím principem hry jsou \"mimikry\". Mimikry můžeme přeložit slovem maska. Maskou je míněna každá nepřirozená role, jejímž prostřednictvím při hře vystupujeme z každodennosti. Role je často doprovázena vizuálními znaky (klubový dres apod.). Mimikry jsou založeny na hře s fantazií a napodobování reality, navozují jakousi iluzi, v níž se pravidla dají přizpůsobit hrané roli (v běžném světě například člověk nemůže létat, zatímco čaroděj na jevišti provozuje létání rutinně), záleží v nich výrazně na vynalézavosti, inovaci a v neposlední řadě na tom, čemu publikum uvěří.\nČtvrtým principem hry je podle Cailloise \"ilinx\", tedy doslovně závrať. Na závrati spočívají dětské pohybové hry, pouťové atrakce, adrenalinové sporty, závody motocyklů či automobilů i zábavy typu bungee jumping. Tento typ her stojí na pocitu zmatení organizmu, snaha po tomto zmatení má mnoho společného s alkoholizmem a užíváním omamných látek obecně.\n\nV každé z řečených kategorií jsou hry hierarchizovány od stavu \"paidaia\" – jakési dětské rozjařenosti, až ke stavu \"ludus\" – v němž je nutné překonávat stále výraznější obtíže. Ve skupině agonálních her tak například běh na sto metrů spadá k pólu \"paidaia\": radost z výhry je dětská a k jejímu dosažení nebylo třeba překonávat velké obtíže; zatímco šachy patří k pólu \"ludus\": jsou složité, vyžadují znalost pravidel a kombinací, které poražený zřejmě neovládl tak dobře jako vítěz.\n\nCailloise, Roger: Hry a lidé, Praha, Nakl. Studia Ypsilon 1998\n"}
{"id": "591469", "url": "https://cs.wikipedia.org/wiki?curid=591469", "title": "Prapohádky", "text": "Prapohádky\n\nPrapohádky je název knihy, kterou napsala Ljuba Štíplová a ilustrovala Marcela Walterová. Vyšla v roce 2008 v nakladatelství KNIŽNÍ KLUB.\n\nV pravěku žijí dva kamarádi Pazourek a Tlapička. Jsou jako obyčejné praděti, ale vymýšlejí spoustu vynálezů. Např. prahrneček, praknihu nebo prahousku.\n"}
{"id": "591470", "url": "https://cs.wikipedia.org/wiki?curid=591470", "title": "Al Jazeera English", "text": "Al Jazeera English\n\nAl Jazeera English (: ) je zpravodajský kanál v anglickém jazyce, vysílající 24 hodin denně s centrálou v katarském hlavním městě Dauhá. Mimo Dauhá kanál rovněž vysílá z dalších třech strategicky situovaných světových metropolí, jimiž jsou Kuala Lumpur (Malajsie), Londýn (Spojené království) a Washington DC (Spojené státy). Jejím sesterským kanálem je Al Jazeera, která vysílá v arabštině.\n\nAl Jazeera English vysílá kromě zpráv též dokumenty, živé diskuse, informace ze světa sportu, techniky a obchodu a další. Personál kanálu Al Jazeera English sestává z více než 1000 lidí, kteří jsou příslušníky více než 50 různých národností.\n\n"}
{"id": "591474", "url": "https://cs.wikipedia.org/wiki?curid=591474", "title": "Ósumi (průliv)", "text": "Ósumi (průliv)\n\nÓsumi kaikjó (: ) – doslova „kanál velkého rohu“ – je průliv u jižního pobřeží japonského ostrova Kjúšú. Odděluje poloostrov Ósumi na severu od ostrovů Ósumského souostroví na jihu. Na Západě bývá na některých mapách uváděn i jako (~ Van Diemenova úžina).\n"}
{"id": "591476", "url": "https://cs.wikipedia.org/wiki?curid=591476", "title": "Bank of America Fifth Avenue Plaza", "text": "Bank of America Fifth Avenue Plaza\n\nBank of America Fifth Avenue Plaza je mrakodrap v Seattlu. Má 42 podlaží a výšku 165,5 metrů, je tak 9. nejvyšší mrakodrap ve městě. Výstavba probíhala v letech 1979–1981 a za designem budovy stojí firma 3D/International.\n\n"}
{"id": "591479", "url": "https://cs.wikipedia.org/wiki?curid=591479", "title": "Třída Albatros (typ 143)", "text": "Třída Albatros (typ 143)\n\nTřída Albatros (typ 143) je třída raketových člunů postavených pro německé námořnictvo. Postaveno bylo celkem 10 jednotek této třídy. Německé námořnictvo všechny čluny vyřadilo v průběhu let 2004–2005. Šest jednotek poté získalo Tunisko a další dvě Ghana.\n\nPostaveno bylo celkem 10 jednotek této třídy, pojmenovaných \"Albatros\", \"Bussard\", \"Falke\", \"Geier\", \"Sperber\", \"Greif\", \"Kormoran\", \"Seadler\", \"Kondor\" a \"Habicht\". Do služby byly zařazeny v letech 1976–1977.\n\nJednotky třídy \"Albatros\":\nHlavňovou výzbroj člunů po dokončení tvořily dva 76mm kanóny OTO Melara, umístěné ve dvou dělových věžích (jedna na přídi a druhá na zádi). K boji proti válečným lodím čluny nesly čtyři kontejnery obsahující francouzské protilodní střely MM.38 Exocet s dosahem 42 km. Další výzbroj představovaly dva 533mm torpédomety. Použitý systém řízení palby umožňoval boj proti čtyřem cílům najednou. Pohonný systém tvoří čtyři diesely MTU, roztáčející čtyři lodní šrouby. Nejvyšší rychlost dosahuje 38 uzlů.\n\n\n"}
{"id": "591485", "url": "https://cs.wikipedia.org/wiki?curid=591485", "title": "Vyproštění francouzských vojáků ze základny Karin", "text": "Vyproštění francouzských vojáků ze základny Karin\n\nVyproštění francouzských vojáků ze základny Karin provedli v lednu 1993 příslušníci československého praporu působícího v rozpadající se Jugoslávii během mise UNPROFOR. Akce byla provedena v době, kdy už Československo neexistovalo, ale československý prapor byl rozdělen až tři měsíce poté.\n\nNa přelomu roku 1992 a 1993 se ocitla francouzská vojenská základna Karin pod minometnou palbou z chorvatské strany fronty. Francouzské jednotky na pomoc nemohly přijít, protože byly od základny odděleny zničeným mostem. V základně tou dobou bylo 55 Francouzů. Československý prapor byl tehdy jedinou funkční jednotkou UNPROFOR v oblasti . Na pomoc vojákům blokovaným v základně Karin bylo vysláno 29 vojáků s 2 transportéry OT-64. Od francouzské základny byli vzdáleni 30 kilometrů. Cesta trvala dvě hodiny. Čechoslováky mimo jiné zdržely stromy spadlé na cestu. Vojáci je museli odklízet za minometné palby.\n\nJakmile československé transportéry dorazily na ohroženou základnu, zahájil tamní francouzský velitel evakuaci do transportérů. Tou dobou již byli dva Francouzi mrtví a několik zraněných. Jeden z nich například přišel o chodidlo. Základna byla bombardována z chorvatské i srbské strany fronty.\n\nEvakuace francouzských vojáků nakonec proběhla úspěšně. Za celou akci byli francouzským ministrem obrany vyznamenáni 4 českoslovenští vojáci francouzským Válečným křížem – podplukovník Petr Pavel, major Karel Klinovský, major Stanislav Zaplatílek, npor. Aleš Opata a psycholog podplukovník Pavel Jirkovský. Šlo o největší úspěch československého praporu během mise UNPROFOR.\n"}
{"id": "591487", "url": "https://cs.wikipedia.org/wiki?curid=591487", "title": "Lekce neslušného chování", "text": "Lekce neslušného chování\n\nLekce neslušného chování (orig. \"Easy Virtue\") je britsko-kanadská filmová komedie založená na hře Noëla Cowarda \"Easy Virtue\". Režie se ujal Stephan Elliott a v hlavních rolích se objevují Jessica Biel, Colin Firth, Kristin Scott Thomas a Ben Barnes. Příběh pojednává o americké vdově Laritě, která se zbrkle vdala za mladého Angličana Johna Whittakera. Když se společně objeví u něj doma, jeho matka ji začne nenávidět, zatímco otci je sympatická.\n\nLarita, okouzlující americká vdova a úspěšná automobilová závodnice, potká v Monaku mladého Angličana Johna Whittakera. Vezmou se a John ji odveze s sebou domů, aby potkala jeho rodinu a seznámila se s jejich panstvím, kde hospodařilo sedm generací rodiny Whittakerů. Tam Larita potká svou ledově chladnou tchyni Veronicu a rozcuchaného tchána se smutnýma očima Jima.\n\nVeronica, předem rozhodnutá nemít ráda svoji snachu, je ještě více rozčílená, když zjistí, že se jedná o drzou Američanku, která, stejně jako Jim, mluví plynně francouzsky. Larita se rovněž seznámí s Johnovou bývalou přítelkyní Sarah Hurstovou, která má k Johnovu manželství dobrý vztah. Larita zůstává i přes pohrdání své tchyně klidná a dokonce prozradí, že již byla vdaná. Veronica cítí, že se John brzy svou manželkou unaví a manželství skončí rozvodem. Snaží se, aby byla Larita nešťastná, zatímco John souhlasil s tím, že zůstane doma.\n\nJohn se k Laritině znechucení nehodlá opustit rodinné panství. Larita se na venkově nudí a odmítá se účastnit krvavých sportů jako lovení. Čte román Hledání ztraceného času od Marcela Prousta, což šokuje ženské příbuzné jejího manžela. Odmítá hrát tenis a nelíbí se jí Veroničino staré zařízení domu, prudérní přátelé i jídlo. Navíc trpí sennou rýmou. Pokouší se s Veronicou vyjít, ale ta veškeré pokusy odmítá.\n\nLarita udělá několik neúmyslných faux pas. Omylem zabije rodinnou čivavu, když si na ni sedne, a dává různé rady manželově mladší sestře Hildě, které vyústí v to, že jí nenávidí i manželovy sestry. Veronica se svými hosty na lovu pak objeví Laritu a Johna při souloži v domku na poli. Veronica tak nenávidí Laritu ještě víc. Ta je izolovaná a jejími jedinými přáteli jsou Jim a služebnictvo, se kterým nakládá mnohem lépe než Veronica. Larita pomůže Jimovi pracovat na jeho motocyklu. Ten se stále cítí špatně kvůli tomu, že všichni jeho spolubojovníci z války zemřeli, a ztratil zájem o dění doma, mezi ním a manželkou již není žádná láska.\n\nKdyž John zjistí, že finanční situace jeho rodiny je velmi špatná, začne se více přiklánět k rodině a, k Veroničině radosti, začnou jeho city k Laritě ochabovat. Hilda pak získá novinový článek odhalující Laritino skandální tajemství. Larita pomohla svému prvnímu manželi zemřít, když trpěl na nevyléčitelnou rakovinu. Dala mu na jeho přání smrtelnou injekci. Byla kvůli tomu souzena, ale soud skončil jejím osvobozením. John Laritu odmítá, zatímco Jim obviňuje své dcery z krutosti. Na další Veroničině party odmítá John s Laritou tančit, a tak s ní tančí Jim. Larita je rozhodnuta své manželství opustit a při odchodu z domu se omlouvá Saře, že přerušila její vztah s Johnem. Když Larita odjíždí, Jim se k ní přidá.\n\n"}
{"id": "591493", "url": "https://cs.wikipedia.org/wiki?curid=591493", "title": "Fourth and Madison Building", "text": "Fourth and Madison Building\n\nFourth and Madison Building (někdy také IDX Tower) je mrakodrap v Seattlu. Má 40 podlaží a výšku 156 metrů, je tak 12. nejvyšší mrakodrap ve městě. Výstavba probíhala v letech 2000 – 2002 a za designem budovy stojí Zimmer Gunsul Frasca Partnership . Budova disponuje 78 632 m převážně kancelářských ploch, které obsluhuje 16 výtahů.\n\n"}
{"id": "591494", "url": "https://cs.wikipedia.org/wiki?curid=591494", "title": "Kevin Zegers", "text": "Kevin Zegers\n\nKevin Joseph Zegers (*19. září 1984 Woodstock, Kanada) je kanadský herec a model. Proslavil se rolemi Aleca Lightwooda ve filmu \"\", Jose Framma ve filmu \"Air Bud - Fotbalista\", rolí Damiena Dalgaarda v seriálu \"Super drbna\".\n\nZegers se narodil ve Woodstocku v Kanadě. Je synem Mary-Ellen, učitelky a Jima Zegerse. Má dvě sestry Kristu a Katie. Má nizozemské předky; jeho čtyři prarodiče pochází z Nizozemska. Navštěvoval St. Mary's Catholic High School ve Wodstocku.\n\nPoprvé se před kamerou objevil už v roce 1992, a to v seriálu \"Street Legal\". O rok později pak dostal příležitost i ve filmu, když si zahrál malého Mikeyho ve filmu \"Život s Mikeym\", který režíroval Michael J. Fox.\n\nProslavily jej především filmy, kde kromě něj v hlavní roli účinkovala zvířata. Nejznámější z nich jsou filmové serie o zlatém retrívrovi jménem Buddy, který v prvním díle hraje basketbal, ve druhém americký fotbal, ve třetím fotbal a ve čtvrtém baseball. Poslední dva snímky byly určeny už jen pro televizi. Zegers si také zahrál v roce 2000 ve filmu \"\" se šimpanzem, který hrál lední hokej.\n\nHrál také v několika dalších filmech, ke kterým patří hororové snímky \"Pach krve\" a \"Úsvit mrtvých\", či filmy jako \"Transamerika\", \"Já jsem ty a ty jsi já\" nebo \"Frozen\". Obsazován je také do seriálů a vidět jsme jej mohli například v seriálu \"Dr. House\", \"Smallville\", \"Super drbna\" nebo \"Traders\".\n\nRoli Aleca Lightowooda si zahrál ve filmu \"\". V roce 2016 hraje v seriálu \"Notorious\", který vysílá stanice ABC.\n\nV srpnu 2013 se oženil s agentkou Jaime Feld. Dvojici se narodili v srpnu 2015 dvojčata: Zoë Madison a Blake Everleigh.\n\n"}
{"id": "591499", "url": "https://cs.wikipedia.org/wiki?curid=591499", "title": "Průhonice (zámek)", "text": "Průhonice (zámek)\n\nPrůhonice jsou hrad přestavěný na zámek ve stejnojmenné obci v okresu Praha-západ. Poblíž zámku se rozkládá Průhonický zámecký park chráněný jako památka UNESCO.\n\nNa místě dnešního zámku vybudovali ve 14. století gotickou tvrz se statkem pánů z Říčan. Tvrz byla v jejich vlastnictví až do 90. let 14. století, kdy se stala majetkem měšťanů z Prahy. Od roku 1404 byla majetkem Jana Dubečského z Dubče. Jeho dědici později přistavěli věž a baštu s předsunutým opevněním. Po vymření rodu roku 1508 zdědili majetek Zápští ze Záp. Ti také provedli přestavbu na renesanční zámek. Roku 1616 od nich zámek koupil rada císaře Rudolfa II., Ondřej Hannewald z Eckersdorfu. Za třicetileté války byl zámek zpustošen.\n\nRuina postupně střídala majitele; obnova byla zahájena teprve jezuity z koleje svatého Klimenta na Starém Městě v Praze. Ti jej koupili v roce 1669 a začali stavbu rekonstruovat na trojkřídlém půdorysu. Mezi zámkem a kostelem postavili také budovu pivovaru. V jejich majetku byl zámek do roku 1685. Později opět střídal často majitele a chátral.\n\nV roce 1802 se majitelem stal hrabě Jan z Nostic-Rienecku, jenž nechal zámek přestavět v klasicistním slohu. V roce 1885 se dědička rodu, Marie Antonie Gabriela provdala za hraběte Arnošta Silva-Taroucu. Na jeho podnět byl zámek v letech 1889 až 1894 přestavěn novorenesančně. Přitom byla zvýšena věž, osazeny renesanční štíty a atiky. Souběžně začal Silva-Taroucca budovat okolní park.\n\nZ důvodu finanční náročnosti Silva-Tarouca v roce 1927 zámek i park prodal československému státu. Jeho správa po druhé světové válce spadala pod Botanický ústav ČSAV, po rozdělení Československa přešla na Botanický ústav Akademie věd České republiky, který zde sídlí.\n\nV roce 2010 byl zámek spolu s parkem zapsán na seznam národních kulturních památek.\n\nPředchůdcem zámku byl objekt, který se nacházel na hranici mezi tvrzí a hradem, ale vzhledem k rozsahu, poloze a vztahu k vesnici ho Tomáš Durdík zařadil spíše mezi hrady. Stavební dispozicí patřil ke hradům s palácem jako hlavní obrannou i obytnou stavbou. \n\nHrad stál v západní části ostrožny obtékané Botičem. V její východní části se nacházelo předhradí chráněné příkopem, který začínal přibližně u západního konce kostela Panny Marie a pokračoval směrem k severu. Druhý příkop odděloval předhradí od hradního jádra s lichoběžníkovým půdorysem, do kterého se vstupovalo bránou předsunutou před obrys obvodové hradby. Dominantou jádra byl obdélný palác, který stál podél téměř celé jižní strany. Palác zanikl až během přestavby na konci devatenáctého století. V patnáctém století bylo jádro rozšířeno o čtverhrannou věž na západní straně a nejspíše také o zadní část jádra s okrouhlou věží nebo baštou.\n\nZámek se objevil ve známém filmu S čerty nejsou žerty (r.H.Bočan - 1984)\n\n"}
{"id": "591500", "url": "https://cs.wikipedia.org/wiki?curid=591500", "title": "Bajaja", "text": "Bajaja\n\nBajaja může být:\n\n\n"}
{"id": "591501", "url": "https://cs.wikipedia.org/wiki?curid=591501", "title": "Lukáš Rosol", "text": "Lukáš Rosol\n\nLukáš Rosol (* 24. července 1985 Brno) je český profesionální tenista, vítěz Davisova poháru 2012 a 2013, který na okruh vstoupil v roce 2004. V rámci okruhu ATP World Tour získal dva tituly ve dvouhře a tři ve čtyřhře. Na challengerech ATP a okruhu Futures vyhrál třináct titulů ve dvouhře a dvacet jedna ve čtyřhře. Domovským klubem je I. ČLTK Praha.\n\nNa žebříčku ATP byl ve dvouhře nejvýše klasifikován v září 2014 na 26. místě a ve čtyřhře pak v říjnu téhož roku na 37. pozici. Trenérem je od BMW Open 2016 Adrián Sikora a kondiční přípravu vede Hynek Frömel. Do června 2015 plnil roli kouče Ctislav Doseděl, jenž byl s Patrickem Rafterem jeho tenisovým vzorem.\n\nVe druhém kole Wimbledonu 2012 senzačně zdolal jako 100. hráč žebříčku světovou dvojku a dvojnásobného vítěze turnaje Španěla Rafaela Nadala v pěti setech. Jednalo se o jeho druhou výhru nad hráčem elitní dvacítky žebříčku. Televizní stanice Eurosport uvedla, že se jednalo o jedno z nejpřekvapivějších vítězství v historii tenisu. Na nejvyšší grandslamové úrovni se ve dvouhře nejdále probojoval do třetích kol na French Open 2011 a ve Wimbledonu 2012.\n\nV únoru 2013 odehrál nejdelší zápas tenisové čtyřhry na okruhu ATP, když se spoluhráčem Tomášem Berdychem porazili švýcarské hráče Stanislase Wawrinku a Marca Chiudinelliho v 1. kole Světové skupiny Davisova poháru po sedmi hodinách a dvou minutách.\n\nK červenci 2012 vyhrál ve dvouhře sedm turnajů kategorie Futures, pět challengerů, ve čtyřhře pak čtrnáct událostí kategorie Futures a sedm challengerů.\n\nV letech 2007 a 2011 se stal mistrem České republiky ve dvouhře mužů, když zvítězil na Rieter Cupu v Ústí nad Orlicí. V lednu 2010 triumfoval na Halovém mistrovství republiky v Plzni. Dříve nastupoval za klub TK Precolor Přerov.\nVe druhém kole na French Open 2011 zdolal v pěti setech osmého hráče světa Rakušana Jürgena Melzera z pozice kvalifikanta.\n\nVe Wimbledonu 2012 poprvé postoupil do hlavní soutěže londýnského turnaje. V úvodním kole si poradil s Chorvatem Ivanem Dodigem ve čtyřech setech a ve druhé fázi jej čekal dvojnásobný vítěz a druhý nasazený Rafael Nadal.\n\nUtkání se odehrálo ve čtvrtek 28. června na vyprodaném centrálním dvorci. Před utkáním stý hráč světa Rosol prohásil: \"„I Nadal je jen člověk, na trávě ho můžu porazit.“\" Úvodní sadu po vyrovnaném průběhu ztratil v tiebreaku 9:11, přestože měl tři setboly. Další dva sety si připsal vždy poměrem 6–4. Ve čtvrtém dějství, kdy Čech snížil úspěšnost podání a dvě z nich prohrál, dominoval Španěl 6–2. Před pátou rozhodující sadou byla pro nastupující tmu zatažena střecha, což si vyžádalo 40minutovou přestávku. Na uměle osvětleném dvorci Nadal prohrál hned svůj první servis a nedokázal jej už zpátky získat. Rosol hrál přesnou a tvrdou nátlakovou hru s rychlostí forhendů až 155 kilometrů za hodinu. Celkově zahrál 65 vítězných míčů a 22 es. Utkání zakončil po třech hodinách a osmnácti minutách esem v čisté hře a konečným poměrem 6–4. Nadal tak vypadl poprvé po sedmi letech již ve druhém kole grandslamu.\n\nUtkání vzbudilo odezvu v celém tenisovém světě. BBC po zápase uvedla: \"„Rosol neudělal chybu, předvedl šílený výkon. Vůbec nezáleželo na tom, kdo stál na druhé straně kurtu. Je to užasné, vůbec jsme o něm nevěděli, přitom předvádí takový tenis.“\" Bývalý Agassiho trenér Darren Cahill prohlásil, že Rosol \"„ukázal neuvěřitelnou tenisovou odvahu, nebojácnost\"\" a indický tenista Rohan Bopanna dodal: \"„Tohle jsem nikdy neviděl. Z forhendu, bekhendu i ze servisu střílel jako z blesku.“\" Český tenista na pozápasové tiskové konferenci sdělil: \"„Nevím, co mám říci. Jsem plný emocí. Nejsem jenom překvapený, je to jako zázrak.“\"\n\nVe třetím kole nestačil na Němce Philippa Kohlschreibera ve třech setech.\n\nNa úvodním grandslamu sezóny Australian Open porazil v úvodním kole Brita Jamieho Bakera. Ve druhém kole skončil na raketě kanadské turnajové třináctky Milose Raonice.\n\nPrvní singlový titul na okruhu ATP získal 28. dubna, když ve finále antukového BRD Năstase Țiriac Trophy hraného v Bukurešti zdolal Španěla Guillerma Garcíu-Lópeze 6:3 a 6:2. V následné pondělní klasifikaci se posunul o třináct míst na své maximum, když mu patřilo 35. místo (1105 bodů). Ve druhé polovině října přidal titul ze čtyřhry na vídeňském Erste Bank Open, kde po boku rumunského hráče Florina Mergey vyhráli finále nad zkušeným rakousko-kanadským párem deblových specialistů Julianem Knowlem a Danielem Nestorem ve dvou setech 7–5 a 6–4. Získané body jej posunuly na nejvyšší kariérní postavení na žebříčku ATP ve čtyřhře, když po turnaji figuroval na 73. příčce.\n\nDo sezóny vstoupil lednovým Qatar ExxonMobil Open v katarském Dauhá, kde na úvod ve dvou setech nestačil na světovou jedničku a pozdějšího vítěze Rafaela Nadala. Před touto prohrou byli Rosol s Nikolajem Davyděnkem jedinými dvěma aktivními tenisty na okruhu, kteří měli s Nadalem kladnou bilanci zápasů. Rosolova porážka znamenala srovnání poměru utkání na 1–1, Davyděnko dále držel bilanci výher a proher 6–5.\n\nNásledně odletěl do Austrálie, kde nastoupil na Apia International Sydney. V prvním kole přehrál Portugalce João Sousu po dramatickém průběhu 7–6, 4–6 a 7–6. Poté však nestačil na ruskou turnajovou čtyřku Dmitrije Tursunova ve třech sadách. Spolu se Sousou si zahráli čtyřhru. Ve čtvrtfinále dokázali porazit světové jedničky bratry Mika a Boba Bryanovi. V dalším kole však vypadli. Na otevíracím grandslamu roku Australian Open skončil v prvním kole se sedmnáctým nasazeným Španělem Tommym Robredem po pětisetové bitvě, když nedokázal využít vedení 2:1 na sety a rozhodující dějství prohrál těsně 6–8.\n\nDo roku 2017 v soutěži nastoupil k třinácti mezistátním utkáním s bilancí 10–8 ve dvouhře a 2–1 ve čtyřhře.\n\nV neděli 18. září 2011 poprvé reprezentoval Českou republiku v Davisově poháru v barážovém utkání proti Rumunsku, v němž Česko zvítězilo poměrem 5:0. Do čtvrtého zápasu – dvouhry, nastoupil za rozhodnutého stavu a porazil v ní Mariuse Copila bez ztráty setu.\n\nV roce 2012 byl členem vítězného daviscupového týmu, kdy tým České republiky ve složení Tomáš Berdych, Ivo Minář, Lukáš Rosol a Radek Štěpánek porazil ve finále tým Španělska.\n\nV únoru 2013 odehrál nejdelší zápas tenisové čtyřhry, když v týmu s Tomášem Berdychem porazil švýcarské hráče Stanislase Wawrinku a Marca Chiudinelliho v 1. kole Davisova poháru po 7 hodinách a 2 minutách. Ve čtvrtfinále na kazašské antuce zvládl poprvé roli týmové jedničky, když se z utkání omluvil Tomáš Berdych a Radek Štěpánek se vracel po zranění. V pátek porazil Andreje Golubjeva a v neděli dovršil český postup do semifinále výhrou nad Jevgenijem Koroljovem. Česká republika pak zvítězila i ve finále nad Srbskem, v němž byl členem družstva. Připsal si tak druhý titul v soutěži.\n\nV listopadu 2008 se oženil s atletkou Denisou Ščerbovou, která přijala jeho příjmení. Na jaře 2011 oznámili konec manželství.\n\nS televizní moderátorkou Michaelou Ochotskou má syna Andrého Rosola (*13.1.2015). Sňatek páru proběhl 13. července 2015 na farmě Andreje Babiše Čapí hnízdo v Olbramovicích. V prosinci 2016 manželé oznámili odloučení. V listopadu 2017 bylo jejich manželství rozvedeno.\n\nV lednu 2018 se potřetí oženil s Petrou Kubinovou.\n\n"}
{"id": "591503", "url": "https://cs.wikipedia.org/wiki?curid=591503", "title": "Alexis Thorpe", "text": "Alexis Thorpe\n\nAlexis Ann Thorpe (* 19. dubna 1980, Newport Beach, USA) je americká herečka.\n\nPřed kamerou se poprvé objevila ve dvaceti letech, a to v roce 2000, když si zahrála ve filmu pro děti s názvem \"Dobrodružství Rockyho a Bullwinkla\". O rok později jsme jí mohli vidět ve filmech \"Pretty Cool\" nebo \"Hladová Noc\".\n\nV roce 2002 dostala velkou příležitost, když byla obsazena do role Cassie v dlouho natáčeném seriálu \"Tak jde čas\", kde působila až do roku 2005 a natočila 228 epizod. Kromě toho jsme jí mohli vidět i ve filmech \"\" nebo \"Trhni si!\". Hrála také v seriálech \"Plastická chirurgie s. r. o.\" nebo \"Dr. House\".\n\n\n"}
{"id": "591505", "url": "https://cs.wikipedia.org/wiki?curid=591505", "title": "Seznam olympijských zkratek", "text": "Seznam olympijských zkratek\n\nMezinárodní olympijský výbor (MOV) používá třípísmenné olympijské zkratky kódů zemí, pod nimiž jsou vedeni sportovci, kteří se účastní olympijských her. Každý kód obvykle označuje národní olympijský výbor, ale existuje několik kódů, které byly na minulých hrách použity pro jiné případy, jako například družstva složená ze sportovců více zemí či skupiny sportovců formálně nereprezentujících žádnou zemi.\n\nNěkolik kódů MOV se liší od standardních třípísmenných kódů ISO (Mezinárodní organizace pro normalizaci). Jiné sportovní organizace jako FIFA, FIBA nebo Federace Her Commonwealthu používají podobné kódy zemí, pod nimiž jsou vedena jejich příslušná družstva.\n\nZimní olympijské hry 1956 a letní olympijské hry 1960 byly první hry, na kterých se objevily \"iniciály zemí\", pod nimiž byl v uveřejňovaných oficiálních zprávách veden každý NOV. Nicméně kódy použité na několika příštích hrách byly často založeny na jazyku hostitelské země (např. GIA pro Japonsko na zimních olympijských hrách 1956 a letních olympijských hrách 1960 konaných v Itálii, z italského \"Giappone\") nebo na základě francouzského názvu země (např. COR pro Koreu, z \"Corée\"). Od zimních olympijských her 1972 byla většina kódů standardizována pro současné použití, ale některé se v posledních letech změnily. Kromě toho se rozpustil Sovětský svaz, rozpadla se Jugoslávie, rozdělilo se Československo, znovu se sjednotilo Německo a v několika případech zeměpisných přejmenování měla všechna za následek změny kódu.\n\nKromě tohoto seznamu více než 200 NOV vyžaduje standardizované kódy MOV účast výborů na paralympijských hrách. Tyto nedávné příklady zahrnují Macao a Faerské ostrovy, které mají kódy MAC, resp. FRO.\n\nZde je 206 současných NOV (národních olympijských výborů) v rámci olympijského hnutí. Následující tabulka uvádí současný používaný kód každého NOV a jakékoli jiné kódy používané na minulých hrách podle oficiálních zpráv z těchto her. Některé v minulosti používané kódy jsou vysvětleny dále v následujících odstavcích. Kódy používané speciálně pouze pro letní olympijské hry a pouze pro zimní olympijské hry konané ve stejném roce jsou označeny „LOH“, resp. „ZOH“.\n\nDvanáct historických NOV a družstev má kódy, které jsou dosud používány v databázi výsledků MOV, pod nimiž jsou vedeni minulí medailisté z těchto družstev.\n\nDošlo k dvěma dalším významným změnám kódů, v obou případech kvůli změnám označení země používaných MOV:\n\n\n"}
{"id": "591511", "url": "https://cs.wikipedia.org/wiki?curid=591511", "title": "Paludititan", "text": "Paludititan\n\nPaludititan (\"titán z bažin\") byl menší sauropodní dinosaurus ze skupiny Titanosauria. Žil v období pozdní křídy (stupeň maastricht, před 72 až 66 miliony let) na území dnešního Rumunska (údolí Haţeg). Typový druh dostal jméno \"P. nalatzaensis\", a to podle místa objevu v Nǎlaţ-Vad. Popsali jej paleontologové Zoltán Csiki, Vlad Codrea, Cǎtǎlin Jipa-Murzea a Pascal Godefroit v roce 2010. Je známa pouze neúplná kostra dinosaura (zachovala se pánev a část páteřního oblouku). Tento malý sauropod dosahoval délky kolem 6 metrů a hmotnosti zhruba 1000 kilogramů. Podle jiných odhadů však mohl vážit až kolem 15 000 kilogramů.\n\n"}
{"id": "591512", "url": "https://cs.wikipedia.org/wiki?curid=591512", "title": "Křepelka (rozcestník)", "text": "Křepelka (rozcestník)\n\nKřepelka může být:\n\n\n"}
{"id": "591514", "url": "https://cs.wikipedia.org/wiki?curid=591514", "title": "Faith Prince", "text": "Faith Prince\n\nFaith Prince (*6. srpna 1957, Augusta, USA) je americká herečka a zpěvačka.\n\nRodačka z Augusty vyrůstala v Lynchburgu ve Virginii, kde také navštěvovala divadelní školu. Následně studovala hudební konzervatoř v Cincinnati.\n\nDivadelní kariéru odstartovala v roce 1989, když si zahrála ve hře \"Jerome Robbin´s Broadway\" a ve hře \"Nick a Nora\".\n\nV roce 1992 získala Tony Award i Drama Desk Award za roli ve hře \"Guys and Dolls\". Nominaci na obě ceny získala znovu v roce 2001 za roli ve hře \"Zvony zvoní\". Obě nominace si zopakovala do třetice i v roce 2008 za hru \"A Catered Affair\". Hrála také v koncertní verzi \"Sweeney Todd\".\n\nKromě divadla se věnuje i filmovému a televiznímu hraní. Kromě filmů \"Poslední drak\", \"Dave\", \"Velký tyran\" nebo \"Jsi jen naše\" hraje především v televizních seriálech. A tak jsme jí v menších rolích mohli vidět například v seriálech \"Zákon a pořádek\", \"Můj přítel Monk\", \"Znovu na světě\", \"Kriminálka Las Vegas\" nebo \"Dr. House\".\n\nJejím manželem je od roku 1986 hudebník Larry Lunetta. Žijí spolu dodnes v Los Angeles se synem Henrym.\n\n\n"}
{"id": "591515", "url": "https://cs.wikipedia.org/wiki?curid=591515", "title": "Wells Fargo Center (Minneapolis)", "text": "Wells Fargo Center (Minneapolis)\n\nWells Fargo Center (někdy také Norwest Center) je mrakodrap v Minneapolis. Má 57 podlaží a výšku 236 metrů, je tak 3. nejvyšší mrakodrap ve městě. Výstavba probíhala v letech 1986 – 1988 a za designem budovy stojí César Pelli & Associates Architects.\n"}
{"id": "591520", "url": "https://cs.wikipedia.org/wiki?curid=591520", "title": "Pier Gonella", "text": "Pier Gonella\n\nPierangelo \"Pier\" Gonella (* 23. březen 1977 Janov, Itálie) je italský kytarista a skladatel; člen heavymetalové skupiny Mastercastle a thrashmetalové Necrodeath.\nNa kytaru začal hrát jako čtrnáctiletý, inspirovaný hudbou Deep Purple,Scorpions,Joe Satriani,Yngwie Malmsteen. V létě roku 2003 se zúčastnil konkurzu na zpěváka Labyrinth a byl přijat.\nGonella nahrál spolu se Labyrinth 2 alba v letech 2005-2007.\nV roce 2005 vypomohl Pier Gonella skupině Necrodeath při natáčení alba \"Draculea\", když potřebovali sehnat narychlo náhradu za Andyho, který z náhlých osobních důvodů nemohl kytary na tomhle albu nahrát. Gonella nahrál spolu se Necrodeath 3 alba v letech 2006-2010.\nPier Gonella je kytarista a spoluzakladatel heavymetalové skupiny Mastercastle.\n\n\n"}
{"id": "591522", "url": "https://cs.wikipedia.org/wiki?curid=591522", "title": "Capella Tower", "text": "Capella Tower\n\nCapella Tower (někdy také \"225 South Sixth\") je mrakodrap v Minneapolis. Má 56 podlaží a výšku 237 metrů, je tak 2. nejvyšší mrakodrap ve městě. Výstavba probíhala v letech 1989 – 1992 a za designem budovy stojí firma HKS, Inc.\n"}
{"id": "591526", "url": "https://cs.wikipedia.org/wiki?curid=591526", "title": "Zemědělská fakulta Jihočeské univerzity", "text": "Zemědělská fakulta Jihočeské univerzity\n\nZemědělská fakulta Jihočeské univerzity (ZF JU) je jedna z osmi fakult Jihočeské univerzity. Vznikla v roce 1960 jako samostatná škola pod názvem \"Zemědělská fakulta v Českých Budějovicích\". V roce 1991 se spolu s Pedagogickou fakultou v Českých Budějovicích podílela na vzniku Jihočeské univerzity.\n\nV současnosti se zaměřuje nejen na zemědělské obory, ale také na aplikované přírodní vědy. Fakulta se skládá z deseti kateder. Ve třech bakalářských studijních programech je možné studovat 11 studijních oborů. Na fakultě probíhá také navazující magisterské studium, v jehož rámci zde fungují 4 studijní programy, v nichž se uskutečňuje výuka 7 oborů.\n\n\nV květnu 2016 byl založen Univerzitní minipivovar Zemědělské fakulty. Hlavním cílem není pouze vařit \"akademické\" pivo, ale především rozvíjet výzkum a výuku s praxí v oblasti pivovarnictví a souvisejících oblastech. Sladkém se stal pan Libor Smutek, který má mnohaleté zkušenosti s vařením piva v plzeňských pivovarech Gambrinus a Plzeňský pivovar.\n\nPo předešlé domluvě je možné si v pivovaru dohodnout prohlídku spojenou s ochutnávkou zdejších pivních specialit. Od listopadu 2017 minipivovar ZF JU nabízí individuální i skupinové kurzy vaření piva.\n\nMezi aktuálně nabízená piva patří:\n\n\n"}
{"id": "591533", "url": "https://cs.wikipedia.org/wiki?curid=591533", "title": "Mike Hanke", "text": "Mike Hanke\n\nMike Hanke (* 5. listopadu 1983, Hamm) je německý fotbalista, který nastupuje za německý tým SC Freiburg na pozici útočníka.\n\nS fotbalem začal v 6 letech za TuS Wiescherhöfen. Ve 13 letech se přesunul do týmu Hammer SpVgg. Když mu bylo 16 let, přestoupil do Bochumi. Zde vydržel pouhou jednu sezónu a následně se stěhoval do Schalke 04. V roce 2005 přestoupil do támu VfL Wolfsburg. Od 1. července 2007 je hráčem Hannoveru 96, který za něj zaplatil pět milionů eur.\n\nV květnu 2012 přestoupil za 3 miliony € do bundesligového klubu Borussia Mönchengladbach, kde podepsal čtyřletou smlouvu. 11. května 2013 ve 33. kole přispěl jedním gólem k vítězství 4:1 nad 1. FSV Mainz 05.\n\nV základní skupině C Evropské ligy 2012/13 byla Borussia přilosována k týmům Fenerbahçe SK (Turecko), Olympique de Marseille (Francie) a AEL Limassol (Kypr). Hanke jednou skóroval 8. listopadu 2012 proti Marseille, čímž přispěl k remíze 2:2 a 6. prosince 2012 proti Fenerbahçe (výhra 3:0, skóroval z pokutového kopu). Borussia postoupila s 11 body do vyřazovací fáze ze druhého místa za prvním Fenerbahçe. Tam byla v šestnáctifinále vyřazena italským Laziem Řím po výsledcích 3:3 doma a 0:2 venku.\n\nV únoru 2013 Borussia Mönchengladbach avizovala, že s Hankem neprodlouží smlouvu, neboť trenér Lucien Favre hodlal zapracovávat do sestavy mladší hráče (např. Luuka de Jonga a další). Hanke tedy přestoupil před sezónou 2013/14 do konkurenčního SC Freiburg.\n\nS Freiburgem se probojoval do základní skupiny H Evropské ligy 2013/14, kde vedle českého týmu FC Slovan Liberec narazil na portugalský GD Estoril Praia a španělskou Sevillu. Pro Freiburg to bylo vystoupení v evropských pohárech po 12 letech. Ve skupině skončil tým se ziskem 6 bodů na třetím místě a do jarních vyřazovacích bojů nepostoupil.\n\nV německém A-týmu debutoval 8. června 2005 na Konfederačním poháru proti Rusku (remíza 2:2). Na turnaji vstřelil i svou první (a jedinou) branku, bylo to 18. června v utkání proti Tunisku, kde v 88. minutě pečetil výhru 3:0.\n\nTrenér Jürgen Klinsmann jej nominoval do sestavy Německa na pořádaném mistrovství světa v roce 2006. Za národní tým odehrál 12 zápasů a vstřelil jednu branku. Od roku 2007 nebyl mezi nominovanými.\n\nSchalke 04\n\nNěmecko\n\nPřestože je fotbalistou, je paradoxně alergický na trávník.\n\n"}
{"id": "591534", "url": "https://cs.wikipedia.org/wiki?curid=591534", "title": "Mastercastle", "text": "Mastercastle\n\nMastercastle je italská heavy-metalová skupina založená roku 2008. Jádro skupiny tvoří zpěvačka Giorgia Gueglio a sólový kytarista Pier Gonella.\n\nHistorie kapely Mastercastle se začala psát v roce 2008, kdy se spolu poprvé setkali Pier Gonella a Giorgia Gueglio, kteří později vytvořili základní pilíř této skupiny. Kapelu doplnili bubeník Alessandro Bissa a basista Steve Vawamas.\n\nProducentem jejich debutového alba \"The Phoenix\" byl Pier Gonella a bylo vydáno ke konci roku 2009 u vydavatelství \"Lion Music Records\".\n\nV roce 2010 kapela vydala své druhé album \"Last Desire\".\n\n\n\n"}
{"id": "591535", "url": "https://cs.wikipedia.org/wiki?curid=591535", "title": "Třída Gepard (typ 143A)", "text": "Třída Gepard (typ 143A)\n\nTřída Gepard (typ 143A) byly raketové čluny německého námořnictva. Postaveno bylo celkem 10 jednotek této třídy. Poslední čtyři čluny německé námořnictvo vyřadilo v listopadu 2016. Třídu \"Gepard\" nahradily výkonnější korvety třídy \"Braunschweig\" a Německo zcela přestalo provozovat válečné lodě této kategorie.\n\nCelkem bylo postaveno 10 jednotek této třídy, pojmenovaných \"Wiesel\", \"Puma\", \"Ozelot\", \"Nerz\", \"Hyane\", \"Gepard\", \"Frettchen\", \"Zobel\", \"Hermelin\" a \"Dachs\". Do služby byly zařazeny v letech 1982–1984. Sedm jich postavila loděnice Lürssen ve Vegesacku a tří loděnice B. Kroger v Rendsburgu.\n\nJednotky třídy \"Gepard\":\nCelá třída je modifikací předchozí třídy \"Albatros\" (typ 143). Liší se instalací jediného 76mm kanónu OTO Melara v dělové věži na přídi, oproti dvěma věžím u třídy \"Albatros\". Jejich hlavní útočnou výzbrojí jsou čtyři protilodní střely MM.38 Exocet. V místě zadní dělové věže jsou vybaveny protiletadlovým systémem RAM, chránícím je též vůči protilodním střelám. Výzbroj doplňují dva 12,7mm kulomety a dvě kolejnice pro námořní miny. Pohonný systém tvoří čtyři diesely MTU 16V956 TB91 o celkovém výkonu 16 000 bhp. Nejvyšší rychlost je 36 uzlů. Dosah je 2600 námořních mil při rychlosti 16 uzlů.\n"}
{"id": "591538", "url": "https://cs.wikipedia.org/wiki?curid=591538", "title": "Zikim", "text": "Zikim\n\nZikim ( זִיקִים‎, doslova „\"Záblesky\"“, v oficiálním přepisu do angličtiny Ziqim) je vesnice typu kibuc v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 24 metrů v pobřežní nížině, v regionu Šefela. Kibuc leží v pásu zemědělsky obdělávané půdy, který v této lokalitě proniká podél vádí Nachal Šikma až téměř k mořskému pobřeží, ale je na obou stranách sevřen bloky písečných dun. Na Nachal Šikma se poblíž obce nachází umělá vodní nádrž Ma'agar Šikma.\n\nObec se nachází 2 kilometry od břehu Středozemního moře, cca 57 kilometrů jihojihozápadně od centra Tel Avivu, cca 69 kilometrů jihozápadně od historického jádra Jeruzalému a 7 kilometrů jihozápadně od města Aškelon. Zikim obývají Židé, přičemž osídlení v tomto regionu je etnicky převážně židovské.\n\nZikim je na dopravní síť napojen pomocí lokální silnice číslo 3411.\n\nZikim byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda. Kibuc byl součástí bloku židovských vesnic zřízených tehdy nedaleko severního okraje pásma Gazy. Jeho zakladateli byla skupina členů levicového sionistického hnutí ha-Šomer ha-Ca'ir z řad Židů z Rumunska. Ti už roku 1944 po osvobození Rumunska zformovali kolektiv. V letech 1945–1948 pak postupně přesídlili do tehdejší mandátní Palestiny. 14. února 1949 pak zřídili v této lokalitě samostatnou vesnici.\n\nPočátkem 50. let 20. století prošel kibuc rozkolem kvůli odlišnému hodnocení míry potřebné socializace izraelské společnosti a její orientace na SSSR. Následoval odchod části ideologicky nespokojených obyvatel. Populace vesnice pak musela být posílena příchodem nových osadnických skupin. Jméno kibucu odkazuje na hebrejský výraz „\"zik\"“ označující \"záblesk\". Podle jiného výkladu jde o překlad jména marxistických novin Iskra vydávaných počátkem 20. století Vladimirem Iljičem Leninem.\n\nRoku 2000 prošel kibuc reformou, při níž se zbavil většiny prvků kolektivismu ve svém hospodaření. Vesnice je pro blízkost pásma Gazy opakovaným terčem raket Kassám, které jsou odpalovány z nedalekého pásma Gazy ovládaného hnutím Hamás. Dne 21. prosince 2010 dopadla jedna z raket u místní školky, kde její šrapnely zranily čtrnáctiletou dívku.\n\nV obci fungují sportovní areály, plavecký bazén a zdravotní středisko.\n\nPodle údajů z roku 2014 tvořili naprostou většinu obyvatel v Zikim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 622 lidí. Během roku 2014 populace stoupla o 3,8 %.\n\n\n"}
{"id": "591543", "url": "https://cs.wikipedia.org/wiki?curid=591543", "title": "Last Desire", "text": "Last Desire\n\nLast Desire je druhé album od italské heavy metalové kapely Mastercastle.\n\n\n\n"}
{"id": "591544", "url": "https://cs.wikipedia.org/wiki?curid=591544", "title": "Jad Mordechaj", "text": "Jad Mordechaj\n\nJad Mordechaj ( זִיקִים, doslova „\"Památník Mordechaje\"“, v oficiálním přepisu do angličtiny Yad Mordekhay, přepisováno též Yad Mordechai) je vesnice typu kibuc v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 43 metrů v pobřežní nížině, v regionu Šefela. Jižně od obce protéká vádí Nachal Šikma, do kterého sem podél východní strany vesnice ústí vádí Nachal Oved.\n\nObec se nachází 6 kilometrů od břehu Středozemního moře, cca 57 kilometrů jihojihozápadně od centra Tel Avivu, cca 67 kilometrů jihozápadně od historického jádra Jeruzalému a 9 kilometrů jižně od města Aškelon. Jad Mordechaj obývají Židé, přičemž osídlení v tomto regionu je etnicky převážně židovské.\n\nJad Mordechaj je na dopravní síť napojen pomocí dálnice číslo 4. Z ní tu k jihovýchodu odbočuje dálnice číslo 34. Podél východní strany vesnice jsou dochovány zbytky železničního tělesa z dob mandátní Palestiny, kdy tudy vedla mezinárodní trať z Haify do Egypta. Ve výstavbě je železniční trať Aškelon-Beerševa, která by zčásti na tyto pozůstatky měla navázat.\n\nJad Mordechaj byl založen v roce 1943. Pojmenován je podle Mordechaje Anielewicze, jednoho z vůdců povstání ve varšavském ghettu. Zakladateli kibucu byli Židé původem z Polska, napojení na levicové sionistické hnutí ha-Šomer ha-ca'ir. Během války za nezávislost v roce 1948 byl kibuc místem těžkých bojů. Egyptská invazní armáda se tudy pokoušela o průnik do pobřežní nížiny směrem k Tel Avivu. Po dobu bojů byly ženy a děti z kibucu evakuovány. Nakonec ovšem zdejší oblast ovládla izraelská armáda. Egypt si podržel kontrolu pouze nad pásmem Gazy.\n\nKoncem 40. let měl kibuc rozlohu katastrálního území 1 700 dunamů (1,7 kilometrů čtverečních). V obci funguje muzeum povstání v ghettu, základní škola a mateřské školy.\n\nVesnice je pro blízost pásma Gazy opakovaným terčem raket Kassám, které jsou odpalovány z nedalekého pásma Gazy ovládaného hnutím Hamás. Například v dubnu 2006 dopadla raketa nedaleko od společné jídelny, a to právě ve chvíli, kdy členové kibucu zasedali ke slavnostní večeři na počátku šabatu. Nikdo nebyl zraněn, ale budova jídelny byla těžce poškozena.\n\nPodle údajů z roku 2014 tvořili naprostou většinu obyvatel v Jad Mordechaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 687 lidí. Během roku 2014 populace stoupla o 3,2 %.\n\n\n"}
{"id": "591551", "url": "https://cs.wikipedia.org/wiki?curid=591551", "title": "Mister Scrooge", "text": "Mister Scrooge\n\nMister Scrooge (též psáno Mr. Scrooge) je třetí opera slovenského skladatele Jána Cikkera na vlastní libreto napsané ve spolupráci s básníkem Jánem Smrekem na námět povídky Vánoční koleda Charlese Dickense.\n\nVe své třetí opeře Cikker radikálně změnil svůj hudební jazyk: na místo folklorismu a parafrází lidové písně jako v Jurovi Jánošíkovi a Begu Bajazidovi nastupuje rozhodný modernismus. Ve středu Cikkerovy pozornosti stojí – jako u všech jeho pozdějších oper – základní mravní otázky, na místo výpravného historického dramatu nastupuje komorní podobenství. Hudebně se jedná o prokomponované drama s příznačnými motivy, lyrickými místy (áriemi) a hojným a vynalézavým využitím sboru.\n\nPracovní název opery byl Tieně (\"Stíny\"). Cikker ji začal psát v prosinci 1957 v lázních Sliači, kde se léčil, když mu diagnostikovali vážnou chorobu. Dokončil ji do ledna 1959. Její uvedení bylo ihned připravováno ve Slovenském národním divadle. Již ve stadiu zkoušek však byla \"vinou hrubého administrativního zásahu\", souvisejícího zřejmě s konkurenčním bojem ve Svazu slovenských skladatelů, z repertoáru vyřazena. Opeře byl vyčítán především mysticismus. Bylo připravováno místo toho nastudování v Banské Bystrici, ale i tam z uvedení sešlo.\n\nOdmítnutí opery a související okolnosti přispěly ke zhoršení skladatelovy nemoci a depresi v následujících letech. Uvedení zamítnuté opery prosadil nakonec Cikkerův příznivce, (západo-)německý muzikolog Fritz Oeser, šéf německé sekce hudebního nakladatelství Bärenreiter. Premiéra \"Mistera Scrooge\" (pod názvem \"Večer, noc a ráno (Mister Scrooge)\") se konala v roce 1963 v německém Kasselu pod taktovkou Christopha von Dohnányiho a v režii Hanse Neugebauera. Teprve poté (30. 11. 1963) následovala bratislavská premiéra. Ohlas publika i kritiky byl velmi příznivý. Opera byla později uvedena v Košicích (1984) a v Cikkerově Banské Bystrici (1997). Ke 100. výročí skladatelova narození ji nastudovalo Slovenské národní divadlo v Bratislavě, premiéra se konala 18. listopadu 2011. V českých zemích ji diváci mohli vidět zatím jen při příležitosti hostování souboru Slovenského národního divadla ve Smetanově divadle v Praze roku 1964.\n\nKdyž roku 1979 získal Cikker cenu UNESCO za hudbu, věnoval skladatel této organizaci autograf klavírního výtahu opery \"Mister Scrooge\". Rukopis je uložen v knihovně UNESCO v Paříži.\n\nSlovenský režisér Tibor Rakovský natočil roku 1967 podle opery televizní film pro Československou televizi.\n\nDěj opery \"Mister Scrooge\" se odehrává v Londýně v polovině 19. století.\n\n(1. obraz – Scroogeův obchod) 1. obraz využil autor k vykreslení Scroogeova charakteru. Je to starý ziskuchtivý skrblík (což je vlastně překlad anglického slova \"scrooge\") a lichvář, který umí každého vysát, včetně \"malého, nepatrného dobráka Boba\" – Scroogeova písaře. Scrooge se vysmívá vánocům, odmítá je, přitom však má vidění svého zemřelého obchodního společníka Marleyho. Pohrozí Bobovi ztrátou zaměstnání, pokud si bude přidávat uhlí do kamínek ve své prochladlé kanceláři, vykáže svého synovce Freda, který jej přišel pozvat na štědrovečerní večeři, odhání i milosrdné sestry, které přišly prosit o příspěvek na chudé, se slovy „keď nemajú (prostriedkov), nech sa neveselia, a nech ani nežijú“, což mu později připomene Marleyho duch. Útočí i na koledníčka, ale při odchodu z pracovny se mu zjeví velký přízrak Marleyho tváře (projekce), která s rozsvícením světla zmizí. Po celý tento obraz se při Scroogeových vidinách jako ozvěna ozývá sbor tenorů za scénou.\n\nMezihra\n\n(2. obraz – Ulice ponořená v mlze) Jak uvádí režisérská poznámka: „(2.obraz) se odehrává několik minut po událostech prvního obrazu. Scéna představuje ulici zahalenou tmou... ve které jakoby se pohybovaly stíny“. Scénu otevírá sbor v orchestřišti, který polyfonicky zpívá text umrlců (ten pravděpodobně pochází právě z pera Jána Smreka, neboť verše jsou slabičně periodické a rýmují se). Na scénu přichází Scrooge obklopený mlhou, vzápětí se mu však zjevuje Marley, který částečně s doprovodem sboru vyčítá Scroogeovi všechny jeho nelidské vlastnosti a vyzývá ho k nápravě. Vidinu Marleyho střídá vidina koledníčka z 1. obrazu a dalších tří koledníčků zpívajících v harmonickém zpracování tradiční anglickou vánoční koledu „Svätý Václav, dobrý kráľ“. V koledníčkovi a starší ženě poznává Scrooge sebe jako chlapce a svou matku. Z místa, odkud zmizeli, se vynořují dvě řeholnice a jedna z nich opakuje táž slova jako v 1. obraze. Scrooge jakoby neviděly; ten se snaží získat jejich lítost poukazováním na svou nemoc a je ochoten jim dát příspěvek na charitu. Poté, co milosrdné sestry zmizí, se Scrooge snaží racionálně uvažovat, v čemž ho vyruší vidina jeho zemřelé snoubenky Mary, kterou Scrooge kdysi zanechal pro nedostatečné věno. I ta poukazuje na Scroogeovu změnu lásky k ní na lásku k penězům. V gestu znázorňujícím přeskakování zábradlí a vrhnutí se do řeky ji Scrooge zastaví a za doprovodu sboru (stále z orchestřiště) odcházejí spolu domů.\n\n(3. obraz – Scroogeova ložnice) V tomto snovém dějství je nejvíc koncentrovaný dějový posun imaginárními výstupy a časovými předěly na scéně, kde je stále přítomna realita v postavě Scrooge a současně výjevy odehrávající se na jiných místech a v jiném čase. Jeviště na začátku scény představuje ložnici ve Scroogeově bytě. Sem vstupuje Scrooge hovořící k neexistující Mary a přesvědčený, že ona spí, usíná i on. Vtom bleděmodrá zář osvítí Mary u okna. Mary hledíc na Scrooge lituje jeho citového chladu, což umocňuje mužský sbor (za scénou) na stejný text jako v předchozím obraze. Během tohoto výstupu autor požaduje úplné zhasnutí světel na jevišti. To přeruší smích z pozadí jeviště a ostré světlo osvítí Freda a jeho ženu Kate se třemi dalšími páry, veselící se u štědrovečerního stolu. Ložnice, Scrooge i Mary zůstávají neosvětlení ve tmě. Fred a Kate se dvěma hosty zpívají variaci na koledu „Svätý Václav“. Fred poté v rozhovoru s Kate také lituje Scroogeovy citové vyprahlosti. Následně jsou osvětleni Scrooge a Mary, každý na opačné straně rampy, zbytek scény je neosvětlený. Scrooge se jí vyznává ze svého mylného názoru na synovce, je dojat jeho soucitem. Scéna se mění na sváteční stůl v Bobově rodině – Scrooge a Mary opět mizí. U stolu je Bobova žena Jennifer a čtyři děti. Později přichází i Bob a jeho dcera Marta. I Bob při slavnostním vánočním přípitku přes protesty své ženy připomíná Scrooge a děkuje mu. Tuto scénu zase vystřídají vpředu na rampě Scrooge a Mary. Scrooge se rozplývá nad Bobovou dobrosrdečností, ale Mary během jeho monologu mizí. Místo ní se opět objevuje Marley. Připomíná Scroogeovi jeho krutá slova z 1. obrazu a předvádí mu scénu, ve které na vyvýšené části jeviště, kde se odehrávaly všechny předělové scény, Bob, jeho žena a Marta stojí u stolu oblečeni do černých plášťů, přičemž Bob drží berličku svého nemocného syna Tima, jehož smrt oplakávají. Právě Marley obviňuje Scroogea, že svým počínáním zaviňuje smrt jiných. Scrooge se brání, nabízí celý svůj majetek na Timovu záchranu. Marley však poukazuje na pomíjivost pozemského bohatství a přivolává další scénu, ve které se na tradičním vyvýšeném místě objeví postel, na které leží mrtvola představující Scroogeovo tělo. Okolo ní pobíhá skupinka zlodějů – Kreithová, Dilberová a strýček Pepa, kteří si rozdělují bez okolků kořist po Scroogeovi – ložní prádlo, peřinu, košili. Neviditelný Scrooge jen s hrůzou přihlíží, a když se znovu sám ocitá „mátožně osvětlený“, obklopují jej „stíny, příšery, výčitky a dorážejí na něj“. Je to „balet neurčitých postav a tvarů“. (Autor zde v klíčové scéně dává jen neurčitý popis baletu, jehož realizaci nechává na režisérovi nebo choreografovi.) Scrooge se marně brání svým vidinám. Scéna vrcholí zasáhnutím sboru na tradičně veršovaný text a balet „jakoby mrtvého“ Scrooge vynáší na vyvýšené místo, kde stojí mrtví Marley, Mary a Tim s berličkou.\n\nTřetí dějství uvádí předehra, v jejímž průběhu opona odhaluje scénu přesně stejnou jako na začátku předchozího obrazu. Celý tento obraz je monologem Scrooge, který po blouznivé noci dospívá k obrácení v lepšího člověka. Nachází své ložní prádlo nepoškozené, zjišťuje též, že Mary, kterou přikrýval v lenošce, byla jen přeludem. Scrooge naplňuje kouzlo vánoc: naděluje příspěvek pro chudé, sepíše svou závěť, jíž rovným dílem odkazuje svůj majetek Bobovi a Fredovi. Po koledníčkovi, kterého vyhnal v 1. obraze, posílá dopis s testamentem Bobovi, a s přáním veselých vánoc všem lidem v blaženosti klesá a umírá. Tak jej nachází Bob, který mu však může už jen zatlačit oči. Závěrečné poselství přednáší neviditelný sbor: „Zraňuj, tieň smrti, zraňuj, dobré činy však nezraníš!“\n\n\n"}
{"id": "591552", "url": "https://cs.wikipedia.org/wiki?curid=591552", "title": "Netiv ha-Asara", "text": "Netiv ha-Asara\n\nNetiv ha-Asara ( נְתִיב הָעֲשָׂרָה, doslova „\"Cesta deseti\"“, v oficiálním přepisu do angličtiny Netiv HaAsara) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 46 metrů v pobřežní nížině, v regionu Šefela, nedaleko západního okraje pouště Negev. Rozkládá se na pomezí zemědělsky využívaných pozemků podél toku Nachal Šikma a písečných dun. Do Nachal Šikma zde od jihu ústí vádí Nachal Chanun. Severně od obce leží na Nachal Šikma umělá vodní nádrž Ma'agar Šikma.\n\nObec se nachází 6 kilometrů od břehu Středozemního moře, cca 59 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 10 kilometrů jižně od města Aškelon. Netiv ha-Asara obývají Židé, přičemž osídlení v tomto regionu je etnicky převážně židovské. Mošav ovšem leží přímo na hranici s lidnatým pásmem Gazy obývaným palestinskými Araby.\n\nNetiv ha-Asara je na dopravní síť napojen pomocí pobřežní dálnice číslo 4, která zde končí a vstupuje prostřednictvím hraničního přechodu Erez do prostoru pásma Gazy.\n\nNetiv ha-Asara byl založen v roce 1982. Už roku 1973 ale na nedalekém Sinajském poloostrově (toho času pod kontrolou Izraele) vznikla stejnojmenná židovská osada Netiv ha-Asara. Jméno dostala podle deseti vojáků izraelské armády kteří zemřeli roku 1971 při havárii vrtulníku nedaleko odtud. Původní sinajský mošav Netiv ha-Asara byl vystěhován v důsledku podpisu egyptsko-izraelské mírové smlouvy. Sedmdesát rodin ze zrušené osady se usadilo ve vlastním Izraeli, kde založili novou vesnici. Připojilo se k nim dalších 25 rodin z jiných evakovaných osad na Sinaji.\n\nMístní ekonomika je založena na zemědělství, zejména pěstování zeleniny a květin v rozsáhlých skleníkových areálech. Provozuje se zde rovněž chov drůbeže. Od roku 1999 prošla vesnice stavebním rozšířením (70 nových stavebních parcel pro rodinné domy). Plánuje se další etapa stavební expanze. Zároveň se počítá v souvislosti s poklesem hospodářské role zemědělství s posilováním jiných odvětví, například turistického ruchu (projekt rekreačního a sportovního centra).\n\nVesnice je pro blízkost pásma Gazy opakovaným terčem raket Kassám, které jsou odpalovány z nedalekého pásma Gazy ovládaného hnutím Hamás. Například v březnu 2010 zde raketa zabila thajského zemědělského dělníka.\n\nPodle údajů z roku 2014 tvořili naprostou většinu obyvatel v Netiv ha-Asara Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 780 lidí. Během roku 2014 populace stoupla o 3,9 %.\n\n\n"}
{"id": "591561", "url": "https://cs.wikipedia.org/wiki?curid=591561", "title": "Locnville", "text": "Locnville\n\nLocnville jsou jihoafrické electro-hop duo. Skupinu tvoří identická dvojčata Andrew a Brian Chaplinovi, pocházející z Kapského Města. Oba dva jsou zpěváci, hudební producenti a muzikanti, kteří umí hrát na několik hudebních nástrojů.\n\nDo povědomí širší veřejnosti se dostali v létě 2009, kdy vydali singl \"Sun in My Pocket\". Stejný název nakonec dali také celému albu, které vyšlo až v únoru 2010.\n\nPo velkém úspěchu v Jihoafrické republice, kde jejich singly obsadily první místa nejrůznějších hitparád, získávají na popularitě také v Evropě, především pak v Německu.\n"}
{"id": "591562", "url": "https://cs.wikipedia.org/wiki?curid=591562", "title": "Mikroregion Radonicko", "text": "Mikroregion Radonicko\n\nMikroregion Radonicko je dobrovolný svazek obcí v okresu Chomutov, jeho sídlem jsou Radonice a jeho cílem je podpora regionálního rozvoje. Sdružuje celkem 6 obcí a byl založen v roce 2000.\n\nMikroregion Radonicko má velmi bohatou hornatou krajinu s výskytem chráněných druhů živočichů (rezervace Doupovské hory), historii sahající až do 12. století a v neposlední řadě spoustu zajímavých památek. Do mikroregionu patří obce Radonice, Mašťov, Vilémov, Krásný Dvůr, Libědice a Veliká Ves.\n\nJak už bylo zmíněno, historie mikroregionu sahá až do 12. století, kdy se začali v kraji usazovat lidé. Nejvíce obyvatele mikroregionu živilo dobytkářství a zemědělství, proslulé zde bylo však i pěstování včel či ovsa.\n\nPřes mikroregion vede železniční dráha, která jezdila od 9. listopadu 1922 (mezi Vilémovem a Doupovem obsahovala sedm zastávek). Trať zanikla v důsledku nedostatku cestujících, avšak v současné době vlak na této trati uvidíme (díky hnutí Doupovská dráha).\n\nV mikroregionu ke dni 28. únoru 2005 žilo 3 323 obyvatel. Z vývojové struktury Radonicka vyplývá, že obyvatelstvo zde stárne. Nezaměstnanost v mikroregionu je poměrně vysoká (20,11 %).\n\n\n"}
{"id": "591563", "url": "https://cs.wikipedia.org/wiki?curid=591563", "title": "Gvar'am", "text": "Gvar'am\n\nGvar'am ( גְּבַרְעָם, v oficiálním přepisu do angličtiny Gevar'am) je vesnice typu kibuc v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 87 metrů v pobřežní nížině, v regionu Šefela, nedaleko severního okraje pouště Negev. Severně od obce teče vádí Nachal Oved, do kterého sem z prostoru kibucu přitéká vádí Nachal Gvar'am. Na jih od obce začíná vádí Nachal Sumsum a okolo něj přírodní rezervace Reches Gvar'am. Východně od vesnice se rozkládá uměle vysázený lesní komplex Ja'ar Gvar'am.\n\nObec se nachází 10 kilometrů od břehu Středozemního moře, cca 56 kilometrů jihojihozápadně od centra Tel Avivu, cca 62 kilometrů jihozápadně od historického jádra Jeruzalému a 10 kilometrů jihovýchodně od města Aškelon. Gvar'am obývají Židé, přičemž osídlení v tomto regionu je etnicky převážně židovské.\n\nGvar'am je na dopravní síť napojen pomocí místní komunikace, jež západně od vesnice ústí do dálnice číslo 4. Severně od obce vede železniční trať Kirjat Gat-Aškelon využívaná ale jen jako průmyslová vlečka.\n\nGvar'am byl založen v roce 1942. Zakladatelská osadnická skupina se zformovala již roku 1935 a tvořili ji Židé z Německa, kteří toho roku přišli do tehdejší mandátní Palestiny. Provizorně se ubytovali poblíž Tel Avivu. V nynější lokalitě se první dvacítka osadníků usídlila 28. srpna 1942. Pozemky poskytl Židovský národní fond, který je získal od nedaleké arabské vesnice Simsim. Roku 1944 obyvatelé kibucu zahájili vrtání studně. Teprve v roce 1945 se obyvatelé nastěhovali do trvalých domů a přesídlily sem též ženy a děti.\n\nBěhem války za nezávislost v roce 1948 byl kibuc Gvar'am (stejně jako nedaleký Jad Mordechaj) místem těžkých bojů. Egyptská invazní armáda se tudy pokoušela o průnik do pobřežní nížiny směrem k Tel Avivu. Po dobu obléhání byly ženy a děti z kibucu evakuovány. Nakonec ovšem zdejší oblast ovládla izraelská armáda.\n\nKoncem 40. let měl kibuc rozlohu katastrálního území 3 800 dunamů (3,8 kilometrů čtverečních). Kibuc prošel v nedávné době privatizací a zbavil se prvků kolektivismu ve svém hospodaření. Ve vesnici funguje mateřská škola. Místní ekonomika je založena na zemědělství a zejména na průmyslu. Působí zde podnik Gvar'am Quality Envelopes s cca 120 zaměstnanci a další firma na zpracování lepenkových obalů s cca 30 zaměstnanci. V kibucu je k dispozici plavecký bazén, společná jídelna, sportovní areály a zdravotní středisko.\n\nPodle údajů z roku 2014 tvořili naprostou většinu obyvatel v Gvar'am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 389 lidí. Během roku 2014 populace stoupla o 0,0 %.\n\n\n"}
{"id": "591573", "url": "https://cs.wikipedia.org/wiki?curid=591573", "title": "Kochav Micha'el", "text": "Kochav Micha'el\n\nKochav Micha'el ( כּוֹכַב מִיכָאֵל, doslova „\"Micha'elova hvězda\"“, v oficiálním přepisu do angličtiny Kokhav Mikha'el, přepisováno též Kokhav Micha'el) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 97 metrů v pobřežní nížině, v regionu Šefela. Jižně od vesnice začíná vádí Nachal Tejma.\n\nObec se nachází 12 kilometrů od břehu Středozemního moře, cca 50 kilometrů jihojihozápadně od centra Tel Avivu, cca 56 kilometrů jihozápadně od historického jádra Jeruzalému a 10 kilometrů jihovýchodně od města Aškelon. Kochav Micha'el obývají Židé, přičemž osídlení v tomto regionu je etnicky převážně židovské.\n\nKochav Micha'el je na dopravní síť napojen pomocí lokální silnice číslo 232, jež severně od vesnice ústí do dálnice číslo 35.\n\nKochav Micha'el byl založen v roce 1950. Vznikl na místě arabské vesnice Kaukaba, která tu existovala až do války za nezávislost v roce 1948. Odkazuje na ni i nynější jméno mošavu, které dále upomíná na britského filantropa Michaela Sobella. První osadníci se zde usadili 29. října 1950. Šlo o židovské přistěhovalce z Iráku. Kvůli obtížné ekonomické situaci, ale většina z nich mošav brzy opustila a vesnice se téměř vylidnila. Až roku 1963 ji posílil příchod skupiny Židů z Argentiny. Další argentinští Židé se sem přistěhovali v 70. letech 20. století. V 80. letech sem pak přišli i někteří Izraelci evakuovaní v důsledku podpisu egyptsko-izraelské mírové smlouvy ze Sinajského poloostrova.\n\nMístní ekonomika je založena na zemědělství (pěstování květin a citrusů, sadovnictví, polní plodiny). Většina obyvatel ale pracuje jako zaměstnanci a podnikatelé a za prací často dojíždějí. Vesnice plánuje zdvojnásobení počtu obyvatel v rámci projektu stavební expanze, která má sestávat ze 118 stavebních parcel pro rodinné domky soustředěných do tří nových rezidenčních okrsků. V obci funguje obchod se smíšeným zbožím, plavecký bazén, sportovní areály a společenské centrum.\n\nPodle údajů z roku 2014 tvořili naprostou většinu obyvatel v Kochav Micha'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 982 lidí. Během roku 2014 populace stoupla o 2,4 %.\n\n\n"}
{"id": "591589", "url": "https://cs.wikipedia.org/wiki?curid=591589", "title": "Amelia Van Buren", "text": "Amelia Van Buren\n\nAmelia C. Van Buren (cca 1856–1942) byla americká portrétní fotografka a malířka, která je nejznámější z portrétních fotografií Thomase Eakinse a také z jeho malovaného obrazu \"Miss Amelia Van Buren\" z roku 1891.\n\nVan Buren se narodila v Detroitu ve státě Michigan. Oba její rodiče zemřeli někdy před rokem 1884, kdy začala navštěvovat Pennsylvánskou akademii výtvarných umění. \nJeště než začala akademii navštěvovat, již čtyři roky své kresby v Detroitu vystavovala.\n\nJejí talent jí umožnil absolvovat lekce výtvarného umění přímo u Eakinse, včetně kontroverzních lekcí s nahými modely, mužskými i ženskými.\n\nV letech 1885-1886 se spiklo několik bývalých Eakinsových studentů (včetně Thomase Pollocka Anshutze a Colina Campbella Coopera), a Eakins byl vyhozen z Pennsylvánské akademie výtvarných umění. Tvrdili vyšetřovacímu výboru, že Eakins využíval studentky, včetně Van Burenové, jako nahé modely. Dalším velmi pobuřujícím obviněním bylo, že Van Burenová položila Eakinsovi otázku týkající se pánevních pohybů, přičemž Eakins reagoval tím, že si sundal své kalhoty a pohyby demonstroval. Později trval na tom, že tato epizoda měla zcela profesionální charakter.\n\nPo zotavení z neurastenie se Van Buren vrátila do Filadelfie, kde pokračovala ve studiu u Eakinse, i když už ne na Pennsylvánské akademii. Van Buren a Eakins zůstali v úzkém kontaktu ještě několik let poté. Tři nebo čtyři roky po propuštění z akademie Eakins namaloval Van Buren na obraze \"Miss Amelia Van Buren\".\n\nExistuje jen málo informací o životě Van Burenové a její profesionální kariéře po dokončení vzdělávání na Akademii. Není známo, že by se dochovaly některé její obrazy.\n\nUzavřela „bostonské manželství“ s kolegyní studentkou a fotografkou Evou Watson-Schützovou. Otevřely si studio a galerii výtvarného umění v Atlantic City, New Jersey. Van Burenová však musela proti své vůli dělat kompromisy ve svém estetickém cítění aby své obrazy prodávala, vrátila se proto zpátky k fotografování.\n\nObě ženy byly uznávány jako výtvarné umělkyně a vystavovaly společně na výstavě Pitssburského fotoklubu v roce 1899 a Van Buren byla známá svými portréty, kdysi prohlásila, že jejím cílem je, aby její portréty \"odpovídaly těm Sargentovým, Wattsovým a dalších mistrů\".\n\nJe známo, že roku 1900 poslala některé své snímky Frances Benjamin Johnstonové (včetně té fotografie vpravo) a přestěhovala se zpět do Detroitu.\n\nOlejomalbu přivezla s sebou - pravděpodobně darovanou od samotného umělce - a v roce 1927 ji prodala do Galerie Phillips Memorial. V té době bydlela v Severní Karolíně.\n\nNa počátku třicátých let kontaktoval Van Burenovou Lloyd Goodrich, který psal první celoživotní biografii o Eakinsovi. Nicméně mu odpověděla, že na Eakinse nemá žádné zvláštní vzpomínky. Van Burenová strávila svá pozdější léta v umělecké osadě v Tryonu v Severní Karolíně, kde v roce 1942 zemřela.\n"}
{"id": "591591", "url": "https://cs.wikipedia.org/wiki?curid=591591", "title": "Ferdinand Tadra", "text": "Ferdinand Tadra\n\nFerdinand Tadra (19. ledna 1844 Jindřichův Hradec – 19. března 1910 Praha) byl český historik a editor, kustod pražské univerzitní knihovny. Zabýval se českými dějinami zejména 14. a 15. stoletím. Vydal \"Soudní akta konsistoře Pražské\" (\"Acta iudiciaria consistorii Pragensis\", VII. dílů), \"Cancellaria Arnesti\" (formulářové sbírky biskupa Arnošta z Pardubic), \"Listy kláštera Zbraslavského\" a další. Je pohřben na Vyšehradském hřbitově.\n\n\n\n"}
{"id": "591594", "url": "https://cs.wikipedia.org/wiki?curid=591594", "title": "Pentax K-x", "text": "Pentax K-x\n\nPentax K-x je 12,4 megapixelová jednooká digitální zrcadlovka (DSLR) společnosti Pentax, která byla představena 16. září 2009.\n\nFunkčně patří mezi polo-profesionální modely K-7 a vstupní model Km. Na rozdíl od Km obsahuje APS-C CMOS senzor s rozlišením 12,4 MPx. Je kompatibilní s objektivy Pentax K, KA, KAF, KAF2, KAF3. Hledáček je typu Penta-mirror, má pokrytí 96% obrazu a zvětšení 0,85×. Fotoaparát má 2,7\" TFT LCD displej s 230 000 body.\n\n"}
{"id": "591599", "url": "https://cs.wikipedia.org/wiki?curid=591599", "title": "Aul", "text": "Aul\n\nAul (rusky \"аул\", turkicky \"awıl\", čečensky \"oil,\" baškirsky \"auyl\", kalmycky \"eel\", krymskotatarsky \"avul\", mongolsky \"ajl\", tatarsky \"avyl\", čuvašsky \"jal\", kirgizsky \"ajyl\", nogajsky \"avyl\", tuvimsky \"aal\") je označení pro vesnici nebo osídlení na Středním východě a na Kavkaze. Auly ve Svanetii (v Gruzii), s jejich zřetelnými středověkými věžemi, byly zapsány na seznam Světového dědictví UNESCO. Srovnatelné věže lze nalézt jinde na Kavkaze, například v Ingušsku nebo Čečensku.\n\nSlovo \"aul\" je turkického původu. Zpočátku bylo tímto výrazem označováno mobilní obydlí kočovných národů, skládající se z přenosných jurt. Jelikož takový \"aul\" sloužil jako obydlí několika generacím a dalším příbuzným jedné rodiny, používal se tento výraz i pro označení širšího rodu kočovníků. Počet jurt v kočovnickém aulu byl dán početností příbuzenstva - od 2 - 3 jurt v případě nejmenších rodin, až po několik set u nejrozvětvenějších rodů.\n\nBěhem období stěhování národů v prvním tisíciletí n. l. docházelo ke smíšení různých národnostních skupin a kultur. Na jedné straně docházeli k \"turkizaci\" národů, žijících na Kavkaze a ve východní Evropě, na straně druhé příslušníci původně kočovných kmenů a národnostních skupin postupně přejímali usedlý způsob života a mísili se s původním obyvatelstvem. Tak také došlo k tomu, že slovo aul začalo být používáno jako označení trvalých sídel, často pevnostního charakteru, v celé oblasti Kavkazu, kde byl turkický vliv obzvláště silný.\n\nNa severním Kavkaze slovanské obyvatelstvo tradičně jako aul nazývá všechny osady venkovského typu s nekřesťanským obyvatelstvem. Podle OKATO je aulem nazýváno vesnické osídlení s čerkesským, abazinským a nogajským obyvatelstvem v Adygejsku, Krasnodarském kraji a Karačajevsko-Čerkesku. V dalších republikách regionu, ale i ve Stavropolském kraji Ruské federace se osady oficiálně nazývají vesnicí, ale v každodenním životě se jim říká auly.\n\nOpevněné auly jsou postaveny z kamenů s cílem poskytnout ochranu proti nečekaným útokům. Domy jsou obvykle dvě patra vysoké, a jsou uspořádány, aby bylo pro nepřátele nebyly přístupné nikdy z cesty. Domy jsou orientovány tak, aby v zimě využívaly jižní aspekt slunce a mají být chráněné před severními větry. Naopak často nejsou umístěny v blízkosti dobré zemědělské půdy nebo vodních zdrojů, a proto je nutné přinést vodu do osady.\n\nV 19. století, když Rusko bojovalo na Kavkaze, auly byly velmi impozantní. Mnoho slavných aulů je v Čečensku, které Rusové nemohli dobýt.\n\n"}
{"id": "591602", "url": "https://cs.wikipedia.org/wiki?curid=591602", "title": "OKATO", "text": "OKATO\n\nOKATO (zkratka z \"Общероссийский Классификатор Административно-Территориальных Объектов\" – Obŝerossijskij klassifikator administrativno-territoriaľnyh ob\"ektov) je zkratka \"Všeruského klasifikátora objektů administrativně-teritoriálního dělení\".\n\nOKATO je součástí „\"Jednotného systému klasifikace a kódovaní technicko-ekonomických a sociálních informací Ruské federace (ESKK)\"“. OKATO je určen k zajištění spolehlivosti, porovnatelnosti a na automatizované zpracovaní informací v klasifikaci administrativně-teritoriálního dělení v oblastech jako je statistika, ekonomika a další.\n"}
{"id": "591603", "url": "https://cs.wikipedia.org/wiki?curid=591603", "title": "Lidový dům", "text": "Lidový dům\n\nPalác Losyů z Losinthalu či Losyovský palác, kdysi též \"palác Kinských\", známý dnes hlavně jako Lidový dům, je raně barokní palác na adrese Hybernská 1033/7 v Praze na Novém Městě. V současnosti jde o sídlo České strany sociálně demokratické, která ho vlastní prostřednictvím společnosti Cíl. Objekt je chráněn jako kulturní památka.\n\nPalác byl zbudován v letech 1651–1657 italským architektem a sochařem Carlem Luragem na místě tří parcel hraběte Jana Antonína Losyho z Losinthalu. Palác byl v roce 1757 poškozen požárem a pruskou dělostřelbou. Jeden z dalších majitelů, pražský obchodník Jan Křtitel Plonner, jej v roce 1787 nechal nákladně klasicistně přestavět architektem Filipem Hegerem, kdy palác vlastnila chlumecká větev hrabat Kinských. Od nich palác koupila Vídeňská pojišťovna, která jej pod vedením Vojtěcha Hanče upravila na kancelářský a bytový komplex. Roku 1907 starý šlechtický dům odkoupilo Tiskové a stavební družstvo dělnické, ve vlastnictví sociálně demokratické strany zvaný \"Lidový dům\". Roku 1936 odstraněn původní balkónový portál z doby J. K. Plonnera.\n\nV lednu roku 1912 se zde konala VI. všeruská konference sociálně demokratické strany Ruska, kterou řídil Vladimir Iljič Lenin. Tím byly vytvořeny základy pro vstup ruské sociálně demokratické strany do socialistické revoluce. Proto v dějinách toto místo patří s tzv. Pražskou konferencí k základům Komunistické strany Sovětského svazu.\n\nV roce 1920 se v paláci odehrávaly krvavé boje mezi pravým a levým křídlem Československé sociálně demokratické strany. (Tyto události tvoří jeden z motivů románu Ivana Olbrachta \"Anna proletářka\".)\n\nPalác byl v letech 1951–1952 přebudován v Muzeum Vladimíra Iljiče Lenina čp. 1033 architektem J. Feiglem a J. Halabalou. Na průčelí osazena busta Lenina od Jana Laudy a pamětní deska se vzpomínkou na konferenci. Monstrozitu budovy zvýraznilo šest revolučních bojovníku na atice. Ve dvaceti sálech bylo vystaveno 17 000 uměleckých děl na paměť lidu i se zpřístupněnou síní, v níž Lenin řídil konferenci. Zásluhou kulturní komise byly pietně obnoveny malované stropy ze 17. století.\n\nVětšina Lidového domu dnes slouží opět sociální demokracii, ve východním křídle sídlí Americké kulturní a obchodní středisko.\n\nV okolí Losyovského paláce se nacházejí další významné budovy a instituce:\n\n\n"}
{"id": "591604", "url": "https://cs.wikipedia.org/wiki?curid=591604", "title": "Marian Oprea", "text": "Marian Oprea\n\nMarian Oprea (* 6. června 1982, Pitești) je rumunský atlet, jehož specializací je trojskok.\n\nPrvní mezinárodní úspěchy zaznamenal v roce 1999, kdy skončil čtvrtý na prvním ročníku mistrovství světa do 17 let v Bydhošti a vybojoval bronzovou medaili na ME juniorů v lotyšské Rize. O rok později se stal v chilském Santiagu juniorským mistrem světa. V roce 2001 vybojoval v italském Grossetu titul juniorského mistra Evropy a získal stříbrnou medaili na světové letní univerziádě v Pekingu.\n\nV roce 2002 získal stříbrnou medaili na halovém ME ve Vídni, když prohrál jen se Švédem Christianem Olssonem. O rok později obsadil výkonem 16,59 metru osmé místo na halovém MS v Birminghamu a na světovém šampionátu v Paříži neprošel kvalifikací. Na halovém MS 2004 v Budapešti se umístil na pátém místě. Na letních olympijských hrách 2004 v Athénách získal výkonem 17,55 m stříbrnou medaili.\n\nV roce 2005 vybojoval bronzovou medaili na mistrovství světa v Helsinkách, když v poslední sérii skočil do vzdálenosti 17,40 metru. Tímto pokusem odsunul na čtvrté místo bahamského trojskokana Leevana Sandse, který skočil ve druhé sérii o jediný centimetr méně. O rok později skončil těsně pod stupni vítězů, čtvrtý na halovém MS v Moskvě a získal bronz na evropském šampionátu ve švédském Göteborgu.\n\nV roce 2008 reprezentoval na letních olympijských hrách v Pekingu, kde obsadil ve finále výkonem 17,22 m páté místo. Na Mistrovství Evropy v atletice 2010 v Barceloně prohrál o 30 centimetrů s Britem Phillipsem Idowu a za výkon 17,51 m získal stříbro. O šest cm méně skočil Francouz Teddy Tamgho, který vybojoval bronz.\n\n\n"}
{"id": "591606", "url": "https://cs.wikipedia.org/wiki?curid=591606", "title": "Leevan Sands", "text": "Leevan Sands\n\nLeevan Sands (* 16. srpna 1981, Nassau) je bahamský atlet, jehož specializací je trojskok.\n\nK jeho největším úspěchům patří tři bronzové medaile, které postupně vybojoval na Hrách Commonwealthu 2002 v Manchesteru, na Mistrovství světa v atletice 2003 v Paříži a na letních olympijských hrách v Pekingu 2008.\n\nReprezentoval také na letní olympiádě 2004 v Athénách, kde však neprošel sítem kvalifikace. O rok později obsadil čtvrté místo na světovém šampionátu v Helsinkách, kde ho o bronzovou medaili připravil v poslední sérii Marian Oprea z Rumunska, který skočil o jediný centimetr dál. Těsně pod stupni vítězů, na čtvrtém místě skončil také na Mistrovství světa v atletice 2009 v Berlíně.\n\n11. února 2006 měl pozitivní dopingový test na zakázanou látku, stimulans levomethamphetamine. Následně mu byl udělen půlroční trest (10. března 2006 - 9. září 2006).\n\n"}
{"id": "591607", "url": "https://cs.wikipedia.org/wiki?curid=591607", "title": "Archyz", "text": "Archyz\n\nArchyz (rusky \"Архыз\") je horský region zahrnující okolí stejnojmenného aulu v nadmořské výšce 1 450 metrů v údolí řeky Velký Zelenčuk v Karačajevsko-čerkeské republice na Kavkaze v Rusku, asi 35 km ve vnitrozemí od Černého moře. Moderní obec byla založena v roce 1923 v blízkosti soutoku řek Archyz a Psyš. Nadmořská výška okolních hor je více než 3 000 metrů nad mořem.\n\nV Archyzu také sídlí Speciální astrofyzikální observatoř Ruské akademie věd, která disponovala svého času největším celo-zrcadlovým reflektorovým teleskopem na světě. \n\n\n"}
{"id": "591615", "url": "https://cs.wikipedia.org/wiki?curid=591615", "title": "Bělá (přítok Jizery)", "text": "Bělá (přítok Jizery)\n\nBělá (též \"Bělský potok\"), je říčka v okrese Mladá Boleslav ve Středočeském kraji, pravostranný přítok řeky Jizery. Délka toku činí 15,03 km. Plocha povodí měří 158,73 km².\n\nBělá pramení v údolí u částečně zaniklé osady Vrchbělá, severozápadně od města Bělá pod Bezdězem, a teče převážně východním směrem hlubokým neckovitým údolím. Ve vrchbělském údolí, před 2. světovou válkou v době převážně německého osídlení, Bělá napájela celkem 7 rybníků (na celém toku dokonce 14 rybníků). Po vzniku bývalého vojenského prostoru Ralsko krátce po válce a zejména po obsazení Sovětskou armádou na konci 60. let 20. století, kdy se prostor rozšířil až do údolí, však došlo k celkové devastaci území a dodnes zůstaly zachovány pouze tři zanedbané rybníky (největší z nich se nazývá \"Vrchbělský rybník\" a je druhý v pořadí) s poškozenými hrázemi, ale přece jen funkčním odtokem. Zbylé rybníky v oblasti Vrchbělé se díky propadu hrází a dalšímu zanedbání změnily převážně v bezodtokové sezónní tůně, a jsou závislé na proměnlivé výšce hladiny dešťové a podzemní vody. Hlavní pramen Bělé je neurčitý, souvislý tok počíná svou cestu někde před prvním průtočným rybníkem, nicméně v oblasti je více vedlejších pramenů.\n\nNa dalším toku za Vrchbělou říčka nejprve napájí městské koupaliště v Bělé pod Bezdězem a poté poblíž napájí dvojdílný protáhlý rybník \"Slon\". Dále u osady \"Šubrtov\" jsou to rybník \"Netušil\" a \"Tůň Hájovna\" (zároveň přírodní památka Valcha) na drobném levobřežním přítoku zvaném \"Radechovské povodí\" a několik průmyslových nádrží v areálu Bělských papíren. U Malého Rečkova přechází říčka z katastrálního území Bělé pod Bezdězem na území města Bakov nad Jizerou. Ve Velkém Rečkově se Bělá spojuje s významným levobřežním přítokem, Rokytkou, jehož další rameno se k Bělé připojuje dále u sídel Malá Bělá a Nová Ves. U těchto sídel postupně mizí hluboké údolí Bělé. U jihovýchodního okraje Malé Bělé se pak říčka vlévá do Jizery na jejím 49. říčním kilometru, poblíž mostu vedoucího do Bakova nad Jizerou. V úseku od Bělé pod Bezdězem po Malou Bělou vede souběžně s říčkou železniční trať č. 080 (Bakov nad Jizerou – Jedlová), se kterou se říčka i křižuje a podtéká železniční násep celkem osmi propustky (mosty).\n\n\nPrůměrný průtok u ústí činí 0,53 m³/s.\n\nÚsek říčky za Bělskými papírnami dlouhodobě trpěl znečištěním odpadními vodami právě z papíren již od dob jejich založení v roce 1696. Bělské papírny bývaly největším znečišťovatelem na povodí horní Jizery. V roce 2005 podnik instaloval biologickou čističku odpadních vod. Poté se kvalita vody rapidně zlepšila (kvalita téměř na úrovni pitné vody) a postupně se ozdravilo i koryto a vodní vegetace. Čistička byla v provozu pouhé 3 roky, poté již nebyla třeba, protože v roce 2008 upadající podnik ukončil veškerou mokrou výrobu a stal se čistě zpracovatelským.\n\nMezi Malý a Velkým Rečkovem protéká přirozeně meandrující říčka národní přírodní památkou Klokočka, kde se ochraňuje mokřadní niva s velmi vzácnou rostlinou popelivkou sibiřskou. Obdobný biotop se stejnou rostlinou se nachází i v oblasti soutoku s Rokytkou mezi Velkým Rečkovem a Malou Bělou – toto území je chráněno jako národní přírodní památka Rečkov.\n\nKvalita vody a typ koryta Bělé zde umožnil již několikeré vysazení stovek raků.\n\nPo vyčištění vody byl na úseku od pramene po soutok s Rokytkou vyhlášen pstruhový revír \"413 001 - Bělá 1 (Bělský potok)\" obhospodařovaný Místní organizací Českého rybářského svazu Bělá pod Bezdězem.\n\nPodél toku Bělé je několik pramenních jímek a vodojemů podzemní vody, z nichž se napájejí vodovody Mladoboleslavska, např. \"Hlučovské prameny\" v Bělé pod Bezdězem. Ve Velkém Rečkově je významná \"úpravna vody Rečkov\".\n\nŘíčka poháněla v minulosti vodní kola a turbíny třinácti technických zařízení (mlýnů, pil, valchy, vodáren a papírny). Část z těchto staveb a vodních děl existuje dodnes. Z mlýnů je nejlépe dochován tzv. \"Podzámecký mlýn\" v Bělé pod Bezdězem.\n\nZajímavostí je, že po Mnichovské dohodě v září 1938 tvořila říčka mezi Malým Rečkovem a Novou Vsí hranice mezi Československem a Sudetami, zabranými Německem, po okupaci Čech a Moravy 15. března 1939 pak hranici Protektorátu Čechy a Morava.\n"}
{"id": "591617", "url": "https://cs.wikipedia.org/wiki?curid=591617", "title": "Nikolaos Andriakopulos", "text": "Nikolaos Andriakopulos\n\nNikolaos Andriakopoulos ( , narozen roku 1878, Patra — datum úmrtí neznámé) byl řecký gymnasta, olympijský vítěz ve šplhu z prvních moderních olympijských her v Athénách v roce 1896. Byl členem spolku Panachaikos Gymnastikos Syllogos.\n\nAndriakopulos soutěžil v roce 1896 na letních olympijských hrách v Athénách ve šplhu na laně. Spolu s krajanem Thomasem Xenakisem byli jediní z pěti účastníků, kteří zdolali po laně celou cestu až na vrchol, dlouhou 14 metrů. Andriakopulos skončil v čase 23,4 sekundy, což znamenalo vítězství v souboji s Xenakisem a zisk zlaté medaile (tehdy se však udělovala za první místo medaile stříbrná). Toto byla poslední řecká zlatá medaile v gymnastice až do roku 1996, kdy Ioannis Melissanidis zvítězil v prostných na olympiádě v Atlantě (USA).\nByl také v týmu, který soutěžil v paralelní soutěži družstev ve šplhu na tyči. V této soutěži, kde byl Andriakopulos členem Panellinios Gymnastikos Syllogos, se s tímto týmem umístil na druhém místě.\n"}
{"id": "591618", "url": "https://cs.wikipedia.org/wiki?curid=591618", "title": "Příměstské autobusové linky Pražské integrované dopravy", "text": "Příměstské autobusové linky Pražské integrované dopravy\n\nPříměstské autobusové linky v okolí Prahy integrované s tarifním systémem městské hromadné dopravy v Praze začaly být zřizovány již roku 1992, před založením organizace ROPID a systému Pražské integrované dopravy, hlavní rozmach autobusových linek jako nosného prvku rozvoje PID proběhl v letech 1995–2004.\n\nAčkoliv i před vznikem PID pražské městské autobusové linky v některých obdobích překračovaly hranice Prahy, v 80. letech 20. století byly takřka výhradně omezené na území města (s drobnými výjimkami jako konečná ve Strnadech nebo výlukové vedení přes Ořech). Zavádění prvních příměstských linek pražského IDS, později pojmenovaného PID, linkami číselné řady od 351 znamenalo především expanzi pražského městského tarifu a Dopravního podniku hlavního města Prahy a. s., který tak z nových relací vytlačoval stávající dopravce. Počínaje linkou 360 ze Smíchova do Trnové však do systému začali vstupovat i soukromí dopravci. V dalších fázích byla PID zaváděna po jednotlivých oblastech nebo směrových svazcích, kdy nahrazovala linky původních dopravců ČSAD, přičemž v některých případech nové linky provozoval dopravce původních linek, v jiných případech zavedení PID znamenalo vstup nového dopravce a vytlačení původního dopravce z trhu. Způsob výběru nových dopravců vesměs nebyl zřetelně publikován. Původní koncepce dalšího rozvoje PID se střetla se zavedením systému Středočeské integrované dopravy, jímž byl zaražen další územní rozmach PID. V oblasti Středočeského kraje tak fungují dva integrované dopravní systémy, jejichž vzájemná integrace je minimální. Poslední významnější územní rozšíření nastalo 1. července 2004, v následujících letech už byl systém linek jen korigován a byly zavedeny noční linky.\n\nNa prvních linkách IDS platil běžný městský tarif. Současně byla uznávána platnost předplatních jízdenek na MHD i na souběžných úsecích linek ČSAD a platnost žákovských a dělnických jízdenek ČSAD na linkách MHD. Smlouvu s dopravci uzavřely 20. prosince 1991 hlavní město Praha, obce Hovorčovice a Ořech a okresní úřady Praha-východ a Praha-západ a byla považována za experimentální zavedení integrovaného dopravního systému (IDS). 1. prosince 1993 zahájila činnost organizace ROPID, regionální organizátor pražské integrované dopravy, pro niž se postupně vžila zkratka PID. 1. dubna 1994 uzavřela první smlouvy s dopravci o provozování linek. 1. ledna 1995 bylo na příměstských autobusových linkách zavedeno pro časové předplatní jízdenky jedno vnějši tarifní pásmo, 1. ledna 1996 čtyři vnější tarifní pásma. 1. června 1996 byl dosavadní nepřestupní bezpásmový tarif pro jednotlivé jízdenky nahrazen časovým a pásmovým tarifem. 28. května 2000 bylo zavedeno páté vnější tarifní pásmo. Vzájemné uznávání předplatních jízdenek s linkami mimo číslování PID bylo kolem roku 1995 opuštěno.\n\nČíslování začalo v roce 1992 od čísla 351 k číslu 360, koncem roku 1995 pak od 301. Od roku 2001 byly linky nezajíždějící na území Prahy postupně přečíslovány do číselné řady od 401, kterou dosud užívaly školní linky (přečíslovány do řady od 551) a od čísla 451 tzv. účelové linky (přečíslovány do řady od 751). Od 29. listopadu 2003 začaly být zřizovány noční příměstské linky, které dostávaly čísla od 601 výše.\n\n\n\n\n\n\n\n\n\n\n\nLinky 314 a 315 byly prvními linkami PID nezasahujícími do území Prahy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nDopravce Jana Barnatová-Spojbus změněn název na Spojbus s. r. o.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPřečíslování linek PID 401-420 do číselné řady 651-670 a linek 601-610 do číselné řady 951-960\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "591621", "url": "https://cs.wikipedia.org/wiki?curid=591621", "title": "Swéerts-Sporckův palác", "text": "Swéerts-Sporckův palác\n\nSwéerts-Sporckův palác (také Sweerts-Šporkovský palác) je komplex dvou barokních budov v pražském Novém Městě, s hlavními průčelími v ulici Hybernská č. 3 a č. 5, čp. 1036/II a 1034/II, zadními trakty jsou obráceny do ulice V Celnici 6. V paláci sídlí Ústav translatologie Filozofické fakulty Univerzity Karlovy. Objekt je chráněn jako kulturní památka.\n\n\n\nV okolí paláce Sweerts-Sporcků se nacházejí další významné budovy a instituce:\n\n\n"}
{"id": "591631", "url": "https://cs.wikipedia.org/wiki?curid=591631", "title": "Ivan Goremykin", "text": "Ivan Goremykin\n\nIvan Logginovič Goremykin ( , 8. listopadu 1839 – 24. prosince 1917) byl ruský politik, ministerský předseda Ruského impéria v roce 1906 a 1914 - 1916 a v letech 1895 – 1899 ministr vnitra.\n\nIvan Goremykin se narodil v panské rodině Logginu Ivanoviči Goremykinovi. V roce 1860 vystudoval právnickou školu. Tehdy začal působit v senátu, poté byl jmenován komisařem Kongresového Polska. V roce 1866 se stal viceguvernérem Plocké a později Kelecké gubernie. Roku 1873 začal Goremykin působit na ministerstvu vnitra. Krátce působil v ministerstvu spravedlnosti, až se roku 1895 stal ministrem vnitra. V roce 1899 mandát opustil a stal se členem vládní rady.\n\nPřed svoláním první státní Dumy 5. května 1906 se Goremykin stal předsedou Rady ministrů, kdy nahradil Sergeje Witta. Do rozpuštění Dumy navrhoval radikální agrární reformy. 21. července 1906 byl ve funkci nahrazen Pjotrem Stolypinem. V roce 1914 se opět stal předsedou Rady ministrů, kterým byl do 20. ledna 1916. Za únorové revoluce byl zatčen. Později byl propuštěn a odešel do Soči, kde byl zabit, když byl jeho dům vykraden.\n\nZa svou službu obdržel Řád svatého apoštola Ondřeje Prvozvaného, Řád sv. Alexandra Něvského, Řád Bílého orla, Řád sv. Anny a Řád sv. Stanislava.\n"}
{"id": "591636", "url": "https://cs.wikipedia.org/wiki?curid=591636", "title": "Škoda 109E", "text": "Škoda 109E\n\nŠkoda 109E (obchodní název Emil Zátopek) je elektrická lokomotiva vyráběná plzeňskou firmou Škoda Transportation. Provozují ji České dráhy a Železničná spoločnosť Slovensko, objednal si ji také německý dopravce DB Regio. Výroba probíhá od roku 2008. Celkový počet dosud vyrobených kusů je 28.\n\nV roce 2004 si České dráhy objednaly celkem 20 třísystémových lokomotiv továrního typu 109E1, které jsou označeny řadou 380. První třísystémová lokomotiva byla dodána roku 2009, následoval zkušební provoz. V Česku provádí vozbu vlaků osobní přepravy na dálkových tratích.\n\nŽelezničná spoločnosť Slovensko zakoupila v roce 2011 dvě třísystémové lokomotivy továrního typu 109E2, které byly na Slovensku označeny řadou 381. Maximální rychlost je omezena na 160 km/h. Obě lokomotivy jsou upraveny pro provoz vratných souprav s řídicími vozy.\n\nV roce 2013 byla podepsaná smlouva na dodání 6 vlakových souprav (1 řídící vůz + 5 vagónů + 1 lokomotiva, tovární typ 109E3). Oproti strojům ČD a ZSSK půjde pouze o jednosystémovou lokomotivu. Lokomotivy jsou označeny řadou 102. Soupravy budou nasazeny na trať Norimberk-Ingolstad-Mnichov, na takzvaný NIM express.\n"}
{"id": "591639", "url": "https://cs.wikipedia.org/wiki?curid=591639", "title": "Vídeňská gezera", "text": "Vídeňská gezera\n\nVídeňská gezera německy Wiener Gesera (z hebr. גזירה) byla plánovaná likvidace židovských obcí v Rakouském vévodství roku 1421 na příkaz vévody Albrechta V. skrze nucené křty, vyhánění a popravy upálením.\n\nCo vedlo vévodu Albrechta k pronásledování židovských obcí, se lze pouze dohadovat: mohla to být kombinace hospodářských, politických a náboženských motivů, které nejspíše s veřejně předloženými obviněními neměly mnoho společného.\n\nOd léta roku 1419 České království pustošily husitské války. Také sousední Rakousy byly do válek zataženy. Husitské oddíly táhly také přes severní část Dolních Rakous a došly až ke Kremži. V několika dokumentech jsou Židé obviněni z kolaborace s husity, jako např. v jednom prohlášení Vídeňské teologické fakulty z 9. června 1419. Stále znovu se opakuje vznesená výtka z obchodování se zbraněmi. Zdali jsou tato obvinění založena na pravdě, dnes již nelze zjistit. Každopádně však fanatičtí husité vůči Židům chovali jen málo sympatií. Kupříkladu židovská obec v Chomutově se po dobytí města husity 16. března 1421 bránila nucenému křtu sebevraždami.\n"}
{"id": "591644", "url": "https://cs.wikipedia.org/wiki?curid=591644", "title": "Chelec", "text": "Chelec\n\nChelec ( חֶלֶץ, v oficiálním přepisu do angličtiny Helez, přepisováno též Heletz) je vesnice typu mošav v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 82 metrů v pobřežní nížině, v regionu Šefela, nedaleko severního okraje pouště Negev. Jihovýchodně od vesnice probíhá vádí Nachal Bror, do kterého podél severozápadní strany vesnice ústí vádí Nachal Chelec.\n\nObec se nachází 14 kilometrů od břehu Středozemního moře, cca 56 kilometrů jihojihozápadně od centra Tel Avivu, cca 59 kilometrů jihozápadně od historického jádra Jeruzalému a 13 kilometrů jihovýchodně od města Aškelon. Chelec obývají Židé, přičemž osídlení v tomto regionu je etnicky převážně židovské.\n\nChelec je na dopravní síť napojen pomocí lokální silnice číslo 352, jež se západně od vesnice kříží s lokální silnicí číslo 232.\n\nChelec byl založen v roce 1950. Zakladateli vesnice byli Židé z Jemenu.\n\nV prostoru obce se nachází ropné pole Chelec, jehož produkce byla zahájena roku 1955. K objevu ropy zde došlo v září 1955 a tehdy to v Izraeli vyvolalo vlnu nadšení z možného rozmachu těžebního průmyslu. První vytěženou dávku ropu obdržel jako oficiální dar politik Dov Josef.\n\nPodle údajů z roku 2014 tvořili naprostou většinu obyvatel v Chelec Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 460 lidí. Během roku 2014 populace stoupla o 1,1 %.\n\n\n"}
{"id": "591652", "url": "https://cs.wikipedia.org/wiki?curid=591652", "title": "NME TV", "text": "NME TV\n\nNME TV je britský hudební televizní kanál, který je vlastněn a provozován společností CSC Media Group (dříve Chart Show Channels). Vysílá podobný obsah jako sesterské rádio NME Radio, které je provozované společností DX Media. Tento kanál nahradil\n22. listopadu 2007 televizní kanál Minx. NME TV zahájila vysílání v 6.00 ráno toho dne s písničkou \"Up the Bracket\" od Libertines.\n\n\n"}
{"id": "591654", "url": "https://cs.wikipedia.org/wiki?curid=591654", "title": "Restrikce zobrazení", "text": "Restrikce zobrazení\n\nMatematický pojem restrikce zobrazení vyjadřuje zobrazení, které má menší definiční obor, než původní zobrazení.\n\nJe-li formula_1 zobrazení a formula_2 podmnožina definičního oboru, pak restrikce zobrazení formula_1 na množinu formula_2 (značení formula_5) je zobrazení, které prvkům formula_2 přiřadí totéž, co formula_1, ale jiným prvkům nepřiřadí nic.\n\nPříklad: Označme formula_8 operaci mocnina celých čísel a g(x) jeho restrikci na čísla přirozená. Pak platí:\n\nDefiničním oborem \"f\" jsou celá čísla, definičním oborem \"g\" jsou jen přirozená čísla\n\nFormálně se zobrazení definuje jako množina uspořádaných dvojic, tzn. jako podmnožina kartézského součinu:\n\nMějme zobrazení formula_15 a množinu formula_18, pak restrikce formula_1 na formula_2 je definována takto:\n\nJinými slovy, formula_5 restrikce zobrazení formula_1 obsahuje pouze ty dvojice, jejichž levý prvek (tzv. vzor) leží v množině formula_2.\n\nJe-li \"f\" funkce \"druhá mocnina\" na oboru formula_25 přirozených čísel, pak formálně vzato je \"f\" nekonečná množina dvojic:\n\nRestrikcí \"f\" na množinu {1,2,3} je tříprvková množina\n\nMnožina formula_27 obsahuje všechny uspořádané dvojice formula_28, kde \"b\" je přirozené číslo a formula_29. Dvojice (4,16) v této množině není, proto není ani prvkem průniku (tj. restrikce, kterou tento průnik definuje). Naopak dvojice (1,2) a (1, 2345) v této množině jsou, ale nejsou prvkem \"f\", takže také nejsou prvkem výsledného zobrazení.\n"}
{"id": "591655", "url": "https://cs.wikipedia.org/wiki?curid=591655", "title": "Nicanim", "text": "Nicanim\n\nNicanim ( נִצָּנִים‎, doslova „\"Poupata\"“, v oficiálním přepisu do angličtiny Nizzanim, přepisováno též Nitzanim) je vesnice typu kibuc v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 82 metrů v pobřežní nížině, v regionu Šefela. Nachází se na rozmezí pásu intenzivně zemědělsky využívané krajiny a pruhu písečných dun lemujících pobřeží (Park ha-Cholot). Podél jižní strany obce protéká vádí Nachal Evta.\n\nObec se nachází 4 kilometry od břehu Středozemního moře, cca 42 kilometrů jihojihozápadně od centra Tel Avivu, cca 58 kilometrů jihozápadně od historického jádra Jeruzalému a 8 kilometrů severovýchodně od města Aškelon. Nicanim obývají Židé, přičemž osídlení v tomto regionu je etnicky převážně židovské.\n\nNicanim je na dopravní síť napojen pomocí dálnice číslo 4, jež vede podél západního okraje kibucu. S ní paralelně probíhá i železniční trať z Tel Avivu do Aškelonu. Ta zde ale nemá stanici. K jihovýchodu u vesnice odbočuje z dálnice lokální silnice číslo 232.\n\nNicanim byl založen v roce 1943. Zakladateli kibucu byli Židé z východní Evropy napojení na mládežnické hnutí ha-No'ar ha-cijoni. Zpočátku byla osada zřízena blíže k mořskému pobřeží. Během války za nezávislost v roce 1948 byl kibuc místem těžkých bojů. Egyptská invazní armáda se tudy pokoušela o průnik do pobřežní nížiny směrem k Tel Avivu. Vesnice byla dočasně dobyta Egypťany a zdejší osadníci se museli stáhnout, nakonec ovšem oblast ovládla izraelská armáda. Po válce pak byl kibuc zřízen v nynější lokalitě. Jeho populaci postupně doplnili i Židé z Argentiny a dalších zemí Latinské Ameriky.\n\nKoncem 40. let měl kibuc rozlohu katastrálního území 1 600 dunamů (1,6 kilometrů čtverečních). Kibuc prošel privatizací a zbavil se kolektivistických prvků ve svém hospodaření. Kromě zemědělské výroby (zejména produkce mléka, polní plodiny a pěstování citrusů) zde funguje i průmyslová firma Paltechnica na výrobu kancelářského nábytku. Velká část obyvatel za prací dojíždí mimo obec. Ve vesnici funguje společná jídelna, společenský klub a plavecký bazén.\n\nV roce 1990 během svátku šavu'ot se na pláži poblíž Nicanim odehrála přestřelka mezi izraelským námořnictvem a skupinou 16 palestinských ozbrojenců, kteří ve dvou člunech mířili k pobřeží Izraele. Poté, co byl jejich pohyb zaznamenán, došlo na pláži k přestřelce, při které byli čtyři z ozbrojenců zabiti a zbylí zajati.\n\nPodle údajů z roku 2014 tvořili naprostou většinu obyvatel v Nicanim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 381 lidí. Během roku 2014 populace klesla o 2,6 %.\n\n\n"}
{"id": "591660", "url": "https://cs.wikipedia.org/wiki?curid=591660", "title": "Kastamonu (provincie)", "text": "Kastamonu (provincie)\n\nKastamonská provincie je území v Turecku ležící v Černomořském regionu. Hlavním městem je Kastamonu. Rozkládá se na ploše 13 108 km a v roce 2009 zde žilo 359 823.\n\nProvincie je z velké části pokryta lesy, proto také lesnictví je jednou z klíčových aktivit v regionu.\n\nProvincie Kastamonu se administrativně člení na 20 distriktů:\n"}
{"id": "591661", "url": "https://cs.wikipedia.org/wiki?curid=591661", "title": "Nican", "text": "Nican\n\nNican ( ניצן, doslova „\"Poupě\"“, v oficiálním přepisu do angličtiny Nizzan přepisováno též Nitzan) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 43 metrů v pobřežní nížině, v regionu Šefela. Nachází se na rozmezí pásu intenzivně zemědělsky využívané krajiny a pruhu písečných dun lemujících pobřeží (Park ha-Cholot), kterým směrem k moři protéká vádí Nachal Evta.\n\nObec se nachází 3 kilometry od břehu Středozemního moře, cca 40 kilometrů jihojihozápadně od centra Tel Avivu, cca 58 kilometrů jihozápadně od historického jádra Jeruzalému a 10 kilometrů severovýchodně od města Aškelon. Nican obývají Židé, přičemž osídlení v tomto regionu je etnicky převážně židovské.\n\nNican je na dopravní síť napojen pomocí dálnice číslo 4, jež vede podél západního okraje osady. S ní paralelně probíhá i železniční trať z Tel Avivu do Aškelonu. Ta zde ale nemá stanici.\n\nNican byl založen v roce 1949. Předtím, v letech 1943-1948, zde bylo původní místo kibucu Nicanim, který byl ale během války za nezávislost v roce 1948 místem těžkých bojů. Egyptská invazní armáda se tudy pokoušela o průnik do pobřežní nížiny směrem k Tel Avivu. Vesnice byla dočasně dobyta Egypťany a zdejší osadníci se museli stáhnout, nakonec ovšem oblast ovládla izraelská armáda. Nicméně po válce byl kibuc Nicanim zřízen v jiné lokalitě, cca 2 kilometry jihovýchodním směrem odtud.\n\nNa uprázdněné ploše vznikla roku 1949 mládežnická vesnice Nican. Ta zde fungovala až do roku 1990, kdy byla zrušena. Roku 1998 pak na jejím místě byla zřízena nynější společná osada Nican obývaná stoupenci náboženského sionismu. Ve vesnici fungují mateřské školy, klubovna hnutí Bnej Akiva, synagoga a mikve. V blízkosti se nachází turisticky využívaná pláž.\n\nPo roce 2005 prošel Nican rapidní stavební expanzí, protože východně a severně od původní vesnice s několika stovkami obyvatel vyrostl obytný komplex Nican Bet obývaný několika tisíci Židy evakuovanými v rámci plánu jednostranného stažení z osad v pásmu Gazy. Tato nová rezidenční část tvořená montovanými rodinnými domky má ovšem administrativně charakter samostatné obce a není populačně zahrnována do osady Nican.\n\nPodle údajů z roku 2014 tvořili naprostou většinu obyvatel v Nican Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1665 lidí. Během roku 2014 populace stoupla o 27,2 %. Mnohatisícová populace v přílehajícím Nican Bet je od roku 2007 evidována samostatně.\n\n\n"}
{"id": "591665", "url": "https://cs.wikipedia.org/wiki?curid=591665", "title": "Nican Bet", "text": "Nican Bet\n\nNican Bet ( 'ניצן ב, doslova „\"Poupě B\"“, v oficiálním přepisu do angličtiny Nizzan B, přepisováno též Nitzan Bet) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 43 metrů v pobřežní nížině, v regionu Šefela. Nachází se na rozmezí pásu intenzivně zemědělsky využívané krajiny a pruhu písečných dun lemujících pobřeží.\n\nObec se nachází 3 kilometry od břehu Středozemního moře, cca 40 kilometrů jihojihozápadně od centra Tel Avivu, cca 58 kilometrů jihozápadně od historického jádra Jeruzalému a 10 kilometrů severovýchodně od města Aškelon. Nican Bet obývají Židé, přičemž osídlení v tomto regionu je etnicky převážně židovské.\n\nNican Bet je na dopravní síť napojen pomocí dálnice číslo 4, jež vede podél západního okraje osady. S ní paralelně probíhá i železniční trať z Tel Avivu do Aškelonu. Ta zde ale nemá stanici.\n\nNican Bet byl založen v roce 2007. Jeho osidlování začalo ale už po roce 2005, kdy východně a později i severně od již dříve existující osady Nican vyrostl rozsáhlý obytný okrsek určený pro židovské rodiny evakuované v rámci plánu jednostranného stažení z osad v pásmu Gazy. Tato nová rezidenční část tvořená montovanými rodinnými domky má od roku 2007 administrativně charakter samostatné obce a není populačně zahrnována do osady Nican.\n\nPodle údajů z roku 2014 tvořili naprostou většinu obyvatel v Nican Bet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s klesající populací (osadníci z Gazy se postupně stěhují do jiných nově založených vesnic, zejména do Be'er Ganim). K 31. prosinci 2014 zde žilo 1493 lidí. Během roku 2014 populace klesla o 10,3 %.\n\n\n"}
{"id": "591668", "url": "https://cs.wikipedia.org/wiki?curid=591668", "title": "Vilém Gajdušek", "text": "Vilém Gajdušek\n\nVilém Gajdušek (16. dubna 1895 – 22. ledna 1977) byl český astrooptik a designér optických soustav teleskopů. \n\nSpolečně s Františkem Kozelským byl výrobcem mnoha vynikajících dalekohledů na českých a slovenských hvězdárnách. Reflektor 0,57m f/5,2 s Gajduškovým primárním zrcadlem se užívá na kleťské observatoři pro CCD pozorování planetek a komet dodnes.\n\n"}
{"id": "591669", "url": "https://cs.wikipedia.org/wiki?curid=591669", "title": "Presbyakuze", "text": "Presbyakuze\n\nPresbyakuze (latinsky \"presbyacusis\" - předpona presby‑ znamená v řečtině starý a acusis označuje sluch) neboli stařecká nedoslýchavost, je nejběžnější druh nedoslýchavosti, který je definován jako zhoršení sluchu věkem u jinak zdravých starších osob.\nV dnešní době jako důsledek komunálního hluku (zvýšená zvuková zátěž vyvolaná běžnými denními situacemi) dochází k poruše sluchu i u mladších jedinců – tzv. 'Socioakuze, a to v závislosti na intenzitě zvukové zátěže během života a genetických dispozicích jedince. \nPresbyakuze je většinou definována jako sensoneurinální porucha sluchu způsobená degenerativními změnami vláskových buněk v Cortiho orgánu v důsledku dlouhodobé sluchové zátěže. Někteří autoři jako presbyakuzi označují i degenerativní změny 8. hlavového nervu a sluchových center v mozku.\nPresbyakuze významně zhoršuje kvalitu života, i když se nejedná o stav ohrožující život. V důsledku presbyakuze je postižený izolován, sociální kontakty jsou omezeny a snižuje se pravděpodobnost, že postižený bude moci žít nezávisle na pomoci svého okolí. Dalším důsledkem presbyakuze je zvýšené riziko ohrožení i v běžných každodenních situacích, kdy postižený neslyší např. blížící se auto. \n\nPo chronické artritidě a hypertensi je prezbyakuze třetí nejčastější chronická nemoc u lidí vyššího věku. Muži bývají postiženi častěji než ženy. Pro srovnání zdravý novorozenec slyší i zvuky frekvenci 30 kHz, dospívající má práh slyšení na frekvenci asi 20 kHz a senioři rozpoznávají jen zvuky o frekvenci nižší než 4 a někdy i 2 kHz. V moderní době roste počet lidí ve vyšším věku a proto se zvyšuje i absolutní počet lidí trpících presbyacusis.\n\nDegenerace zasahuje nejdříve slyšení vysokofrekvenčních tónů – postižený neslyší telefon, zvonek, nerozlišuje sykavky. Pacient většinou vyhledá pomoc lékaře sám nebo pod tlakem okolí až poté, co začne vnímat omezující vliv poruchy jeho sluchu. Projevuje se zhoršená srozumitelnost, zejména mluví‑li více osob najednou, není‑li možnost odezírat ze rtů nebo v hlučném prostředí. Postižený prezbyakuzí často vyžaduje od svého okolí opakování vyřčeného, protože nerozuměl.\n\nPacient se dostane přes obvodního lékaře na ORL ambulanci, kde se provádí základní klinické vyšetření a klasická sluchová zkouška Na vybavených pracovištích bývá orientační sluchová zkouška doplněna tónovým audiogramem, který většinou ukáže nález obvykle symetrické percepční nedoslýchavosti zejména ve vysokých frekvencích. Slovní audiogram identifikuje míru poruchy porozumění mluvenému slovu a rovněž se využívá k určení výše příspěvku pojišťovny na sluchadlo.\n\nPresbyakuzi nelze v dnešní době řešit chirurgicky na rozdíl od ostatních typů nedoslýchavostí, presbyakuzi lze jen zpomalit sluchovou hygienou. Vazodilatancia mohou vést k přechodnému nepatrnému zlepšení. V praxi využíváme korekce sluchu naslouchadlem.\n\n\nwww.cochlea.eu/en/pathology/presbycusis - stránka s grafem ukazujícím frekvenční závislosti pro různé věky\n"}
{"id": "591670", "url": "https://cs.wikipedia.org/wiki?curid=591670", "title": "Aphrodite (album)", "text": "Aphrodite (album)\n\nAphrodite je jedenácté studiové album australské zpěvačky Kylie Minogue. Jde o první studiové album od roku 2007, kdy vyšla deska s názvem \"X\". \"Aphrodite\" bylo uvedeno singlem \"All the Lovers\" a celosvětově vyšlo na konci června 2010.\n\nAlbum se hned po vydání vyhouplo na první příčku britské albové hitparády UK Albums Chart, stejně jako zpěvaččino debutové album \"Kylie\", před dvaceti dvěma lety v roce 1988. Ve Velké Británii je to celkem popáté, kdy její album obsadilo první příčku hitparády. Zůstává také jedinou umělkyní, jíž se podařilo vyhrát tuto hitparádu ve čtyřech po sobě jdoucích dekádách, počínaje 80. lety.\n\nNahrávací společnost Parlophone popisuje album jako její návrat k disco kořenům. \"„Když jsem nahrávala singl All the Lovers, měla jsem husí kůži. Všichni kolem jsme cítili tu euforii,“\" uvedla sama zpěvačka. Album obsahuje převážně taneční nahrávky, výjimkou jsou pomalejší písně \"Closer\" a \"Everything Is Beautiful\". Vyšlo ve dvou verzích – základní, která obsahuje 12 písní a sběratelské, jež byla nahrána v digipacku spolu s bonusovým DVD. Pro japonský trh vyšlo CD s třináctou nahrávkou \"Heartstrings\". Ti, kteří si album stáhnou ze serveru iTunes, získaji navíc píseň \"Mighty Rivers\".\n"}
{"id": "591673", "url": "https://cs.wikipedia.org/wiki?curid=591673", "title": "Lia van Leerová", "text": "Lia van Leerová\n\nLia van Leerová, dr. h. c. (: ליה ון ליר, rodným jménem Lia Greenbergová; 8. srpna 1924 – 14. března 2015) byla průkopnice programování uměleckých filmů a filmového archivování v Izraeli. Je zakladatelkou haifské kinotéky, jeruzalémské kinotéky, Izraelského filmového archivu a Jeruzalémského filmového festivalu.\n\nNarodila se v besarábském městě Bălţi v Rumunsku (dnešní Moldavsko). Její otec Simon Greenberg byl exportér pšenice, zatímco matka Olga byla dobrovolnicí v Mezinárodní ženské sionistické organizaci (WIZO). Vystudovala státní střední školu a trávila léta v karpatských horách. V roce 1940 ji rodiče poslali navštívit sestru Bruriu do britské mandátní Palestiny. Její sestra imigrovala o čtyři roky dříve a nyní žila v Tel Avivu, kde pracovala jako zubařka. Své rodiče však již Lia nikdy více nespatřila. V červenci 1941 nacisté zahájili okupaci Bălţi a zavraždili jejího otce a další vůdce židovské komunity. Matka a babička byly deportovány do Podněstří, kde zahynuly v koncentračním táboře. V roce 1943 se Lia přestěhovala do Jeruzaléma, kde studovala na Hebrejské univerzitě. V roce 1952 se provdala za nizozemského inženýra, pilota, dramatika a filmového producenta Wima Van Leera a usadila se v Haifě. O tři roky později společně založili první filmový klub v zemi.\n\nVan Leerová na filmové začátky vzpomínala následovně: „Tehdy ještě nebyly televize a my měli 16mm projektor, který jsme dostali jako dar od mého tchána. Každý pátek jsme domů zvali přátele na filmové promítání a náš dům se stal jedním z nejoblíbenějších v Haifě.“ Tento filmový klub se posléze stal haifskou kinotékou. Soukromá kolekce filmů rodiny Van Leerovy se posléze stala základem Izraelského filmového archivu, založeného roku 1960.\n\nV roce 1973 daroval brazilský podnikatel George Ostrovsky velkou sumu peněz, na vybudování kinotéky v Chinonském údolí pod zdmi Starého Města. Jeruzalémský starosta Teddy Kollek a Jeruzalémská nadace zároveň zmobilizovali dárce v Hollywoodu a po celém světě. Jeruzalémská kinotéka pak byla otevřena v roce 1981 a Lia van Leerová se stala její první ředitelkou.\n\nPo manželově smrti v roce 1991, založila Lia Cenu Wima Van Leera pro studenty středních škol, aby tak podpořila začínající mladé filmaře. První rok se o cenu ucházelo osm filmů, v roce 2008 to bylo již 90 filmů.\n\nZemřela roku 2015 ve věku 90 let.\n\nV roce 1988 byla Lie van Leerové udělena zvláštní cena za dobrovolnickou práci od prezidenta Chajima Herzoga. V roce 1998 ji izraelská filmová akademie udělila Ofirovu cenu za celoživotní dílo. V roce 2004 pak obdržela Izraelskou cenu za její celoživotní dílo a výjimečný přínos izraelské společnosti. Ta je udílena od roku 1953 a patří mezi nejvyšší izraelská státní vyznamenání. V roce 2009 získala čestný doktorát na Hebrejské univerzitě.\n\n"}
{"id": "591679", "url": "https://cs.wikipedia.org/wiki?curid=591679", "title": "Kfar Silver", "text": "Kfar Silver\n\nKfar Silver ( כְּפַר סִילְבֶר, doslova „\"Silverova vesnice\"“, v oficiálním přepisu do angličtiny Kefar Silver) je vzdělávací komplex a obec v Izraeli, v Jižním distriktu, v Oblastní radě Chof Aškelon.\n\nLeží v nadmořské výšce 59 metrů v pobřežní nížině, v regionu Šefela.\n\nObec se nachází 5 kilometrů od břehu Středozemního moře, cca 47 kilometrů jihojihozápadně od centra Tel Avivu, cca 60 kilometrů jihozápadně od historického jádra Jeruzalému a 3 kilometry východně od města Aškelon. Kfar Silver obývají Židé, přičemž osídlení v tomto regionu je etnicky převážně židovské.\n\nKfar Silver je na dopravní síť napojen pomocí dálnice číslo 4, jež vede podél západního okraje obce. S ní paralelně probíhá i železniční trať z Tel Avivu. Ta zde má stanici nazvanou Aškelon.\n\nKfar Silver byl založen v roce 1957. Jde o středoškolský vzdělávací komplex pro mládež, pojmenovaný podle Abba Hillela Silvera, sionistického předáka z USA. Studuje zde cca 1000 žáků. Sedmdesát procent z nich jsou noví židovští imigranti. V roce 2003 obdržel Kfar Silver od ministra školství cenu za vynikající výsledky. Kromě vlastního studia se žáci podílejí na provozu zemědělské farmy, která obklopuje školu. Funguje zde i zoologická zahrada, útulek pro psy, záchranná ptačí stanice, plavecký bazén, sportovní areály, knihovna, internát a synagoga.\n\nPodle údajů z roku 2014 tvořili naprostou většinu obyvatel v Kfar Silver Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 222 lidí. Během roku 2014 populace klesla o 6,3 %.\n\n\n"}
{"id": "591681", "url": "https://cs.wikipedia.org/wiki?curid=591681", "title": "Wilhelmshaven", "text": "Wilhelmshaven\n\nWilhelmshaven je německý přístav v Dolním Sasku, který leží na břehu Severního moře v zálivu Jadebusen, příznivém místě pro zřízení námořní základny.\n\nV roce 1869 zde proto pruský král Vilém I. Pruský založil válečný přístav pro nově budované pruské námořnictvo. Dnes je město jedním z největších německých přístavů a hlavní základnou německého námořnictva v Severním moři.\n\n\n"}
{"id": "591687", "url": "https://cs.wikipedia.org/wiki?curid=591687", "title": "Masakr v Úsobské ulici v Praze", "text": "Masakr v Úsobské ulici v Praze\n\nMasakr v Úsobské ulici (dnes ulice Obětí 6. května) v Praze (v dnešní Praze 4) byl německý válečný zločin v závěru druhé světové války, který byl uskutečněn na civilním obyvatelstvu.\n\nV dubnu roku 1945 bylo zřejmé, že válka nebude mít dlouhého trvání. Sovětská vojska se probojovala k Brnu a Ostravě, Američané k západním hranicím Čech. Německá okupační správa přijala válečná opatření, jejichž součástí byly drastické represe, které se týkaly nejen partyzánů, povstalců či osob, které jim pomáhaly, ale prakticky každého českého civilisty, který mohl být zatčen, příp. i popraven jako „rukojmí.“ Na mnoha místech Protektorátu Čechy a Morava došlo již v dubnu v oblastech, kde se uskutečnily partyzánské akce a přepady německých kolon, k popravám českých civilistů. K vraždám a masakrům povstalců i českých civilistů ve větší míře začalo docházet v květnu po vypuknutí Květnového povstání českého lidu. Němečtí vojáci a zejména příslušníci jednotek Waffen-SS prováděli i brutální vraždy, při nichž docházelo k mučení, rozpárání břich, drcení lebek, vypichování očí, uřezávání genitálií a jiným ohavným činům. Po vypuknutí povstání v Praze 5. května 1945 došlo k řadě těchto zločinů i v Praze. Největší masakr se uskutečnil na Masarykově nádraží, kde bylo popraveno 53 zajatých Čechů, zčásti povstalců, zčásti civilistů. K masakrům i popravám jednotlivých lidí docházelo na různých místech Prahy, a to dokonce i po vypršení termínu německé bezpodmínečné kapitulace v 00.01 hod. 9. května 1945. Na střelbě do civilistů se ještě 9. května podíleli i němečtí příslušníci Volkssturmu. \n\nMasakr v Úsobské ulici se odehrál 6. května 1945. Příslušníci vojsk Waffen-SS vnikli nejprve do domu č. 255, kde ve sklepě postříleli civilisty, kteří se zde ukrývali. Zastřelili dokonce i německou příslušnici ve vysokém stupni těhotenství s dvěma dětmi, a to i přesto, že je německy prosila, aby ji ušetřili. Celkem postříleli 35 osob, zachránilo se 12 osob, které ležely pod mrtvolami a předstíraly zabité, a které o tomto zločinu podaly později svědectví. Po exekuci ještě Němci do některých mrtvol bodali bodáky. Poté vyrabovali a zapálili byty. V jednom z nich našli nemocného a hluchého osmašedesátiletého muže, kterého též zastřelili. Vraždění civilistů pokračovalo, když Němci vtrhli kolem 21. hodiny do sklepa domu čp. 254, odkud vyhnali 22 osob. Lidé byli nuceni jít do zahrádky domu, kde jim bylo nařízeno, aby se otočili ke zdi a poté bylo do nich stříleno z automatických pistolí. Celkem zde bylo zmasakrováno 16 osob, z nich 6 dětí, 5 žen (z toho 1 těhotná) a 5 mužů. Jeden muž byl ubit pažbou pušek, čtrnáctileté dívce byly „vypíchnuty“ oči. Šest osob se zachránilo, když předstíralo mrtvé, tři z nich však byly těžce raněny používanými náboji dum-dum.\n\nPachatelé tohoto masakru nebyli nikdy dopadeni a souzeni.\n\n\n"}
{"id": "591690", "url": "https://cs.wikipedia.org/wiki?curid=591690", "title": "Fuck tha Police", "text": "Fuck tha Police\n\nFuck tha Police je protest song gangsta rapové skupiny N.W.A, který vyšel na albu \"Straight Outta Compton\". Ačkoli nebyl vydán jako singl, umístil se podle hodnocení Rolling Stone na 417. místě v žebříčku The 500 Greatest Songs of All Time.\n\nZ názvu písně „Fuck tha Police“ se stal slogan vlivný v populární kultuře, píseň také poté nahráli Rage Against the Machine, Bone Thugs-n-Harmony, Soulfly a Dope. Píseň upozorňuje na pnutí mezi černošskou městskou mládeží a policií Los Angeles Police Department (široce rozšířený odpor vůči LAPD vyvrcholil o 4 roky později během nepokojů v Los Angeles, které následovaly po incidentu policie s Rodney Kingem). Píseň vyjadřuje odpor vůči policejní brutalitě a rasismu.\n\n"}
{"id": "591692", "url": "https://cs.wikipedia.org/wiki?curid=591692", "title": "Šeřík čínský", "text": "Šeřík čínský\n\nŠeřík čínský (\"Syringa × chinensis\") je rostlina z čeledi olivovníkovité (\"Oleaceae\"). Vzrůstem dosahuje velikosti keře vysokého 3 až 4 metry. Jedná se o křížence šeříku obecného (\"Syringa vulgaris\") s druhem šeříku Syringa protolaciniata.\n\nŠeřík čínský kvete v měsíci květnu. Jeho květy jsou růžovofialové. Stavbou jsou pak trubkovité, čtyřcípé. Vyznačují se také svojí charakteristickou vůní.\n\nVysazován je díky své nenáročnosti a mrazuvzdornosti.\n\n"}
{"id": "591698", "url": "https://cs.wikipedia.org/wiki?curid=591698", "title": "Kastamonu", "text": "Kastamonu\n\nKastamonu je město v Turecku, hlavní město stejnojmenné provincie v Černomořském regionu. V roce 2009 zde žilo 86 085 obyvatel.\n\nMěsto je domovem \"Kastamonu Universitesi\", vysoké školy vzniklé v roce 2006 sloučením několika fakult a ústavů, které byly předtím součástí univerzit v Ankaře.\n"}
{"id": "591702", "url": "https://cs.wikipedia.org/wiki?curid=591702", "title": "Konečné řešení", "text": "Konečné řešení\n\nPojem konečné řešení může odkazovat na:\n"}
{"id": "591711", "url": "https://cs.wikipedia.org/wiki?curid=591711", "title": "Ferroportin", "text": "Ferroportin\n\nFerroportin (FPN1, IREG1, SLC40A1) je transmembránový protein, který čerpá železo z buněk. Nachází se na povrchu buněk, kde transportuje nebo skladuje železo, například na:\n\nAktuální výzkumy ukazují, že ferroportin je inhibován hepcidinem a je hlavním regulátorem metabolismu železa v lidském těle.\n\n"}
{"id": "591714", "url": "https://cs.wikipedia.org/wiki?curid=591714", "title": "Převzetí moci nacisty", "text": "Převzetí moci nacisty\n\nPřevzetí moci nacisty (používají se i německé výrazy Machtergreifung, \"uchopení moci\", nebo Machtübernahme, \"převzetí vlády/moci\"; historici užívají také neutrálnější \"předání moci\" či \"přenesení moci\") v Německu začalo 30. ledna 1933, kdy se kancléřem Německa stal Adolf Hitler. Ten pak s pomocí své strany NSDAP pak prosadil přerod demokracie v diktaturu. Tím začal nacistický režim.\n\nAdolf Hitler byl 30. ledna 1933 jmenován prezidentem Hindenburgem jako říšský kancléř koaliční vlády národního sjednocení, ve které nacisté tvořili menšinu. Nacionální socialisté slavili 30. leden jako Den národního povstání, tedy jako počátek jejich převzetí vlády v zemi.\n"}
{"id": "591715", "url": "https://cs.wikipedia.org/wiki?curid=591715", "title": "Met 2 Office Tower", "text": "Met 2 Office Tower\n\nMet 2 Office Tower (někdy také \"Wells Fargo Center\") je mrakodrap v Miami. Má 46 podlaží a výšku 197 metrů. Výstavba probíhala v letech 2006 – 2010 a za designem budovy stojí Nichols Brosch Wurst Wolfe & Asociates. Je to jeden ze čtyř mrakodrapů komplexu Metropolitan Miami.\n"}
{"id": "591722", "url": "https://cs.wikipedia.org/wiki?curid=591722", "title": "Bernd Schneider (fotbalista)", "text": "Bernd Schneider (fotbalista)\n\nBernd Schneider (* 17. listopadu 1973, Jena, Německá demokratická republika) je bývalý německý fotbalista, univerzální hráč, který nejčastěji nastupoval v záložní řadě. Odehrál 81 zápasů za reprezentaci.\n\nVe své kariéře oblékal dres tří německých klubů. Těmi byly FC Carl Zeiss Jena, Eintracht Frankfurt (jedna sezóna) a Bayer Leverkusen.\n\nSoučástí reprezentačního celku se stal v roce 1999, kdy hrálo Německo Konfederační pohár FIFA. Tři roky poté vybojoval s Německem stříbrnou medaili na mistrovství světa v Koreji a Japonsku. Na mistrovství Evropy 2004 však Němci úspěchu nedosáhli. Dvě remízy s Lotyšskem a Nizozemskem a porážka od Česka, které mělo postup již jistý zatímco Němci hráli o všechno, nestačily k postupu. Následující rok ale opět přišla medaile, tentokráte bronová z Konfederačního poháru, které Německo pořádalo stejně jako mistrovství světa o několik měsíců později. Na mistrovství světa 2006 vybojovalo Německo rovněž bronzovou medaili. V úvodním zápase proti Kostarice nastoupil Schneider jako kapitán mužstva a dovedl svůj tým k povinnému vítězství. Toto mistrovství bylo posledním, na kterém si Bernd Schneider zahrál. Kvůli zranění se nemohl zúčastnit mistrovství Evropy pořádané Švýcarskem a Rakouskem.\n\nBayer Leverkusen\n\nNěmecko\n\nSe svou ženou Carinou má Bernd dvě děti – dceru Emily a syna Giovanniho.\n\n"}
{"id": "591723", "url": "https://cs.wikipedia.org/wiki?curid=591723", "title": "Sakarya (město)", "text": "Sakarya (město)\n\nSakarya (turecky \"Adapazarı\") je město v Turecku, hlavní město Sakaryjské provincie v Marmarském regionu. V roce 2009 zde žilo 402 310 obyvatel.\n\nMěsto je sídlem továrny na výrobu automobilů značky Toyota a podniku na výrobu příští generace tureckých vysokorychlostních vlaků EUROTEM. V Sakarye sídlí fotbalový klub Sakaryaspor, který v sezóně 2012/13 hrál až třetí nejvyšší soutěž v Turecku.\n"}
{"id": "591726", "url": "https://cs.wikipedia.org/wiki?curid=591726", "title": "Středověké dějiny Srbska", "text": "Středověké dějiny Srbska\n\nStředověké dějiny Srbska započaly příchodem prvních předchůdců Srbů na dnešní srbské území v 1. polovině 7. století. Zdejší vládcové povětšinou drželi titul županů. Během následujících období ovlivňovala vývoj srbského státu přítomnost dvou významných mocností východního Balkánu, byzantské a bulharské říše. Oba nejstarší srbské státy raného středověku, Raška a Duklja (Zeta), se často stávaly součástí byzantsko-bulharského soupeření. Vzhledem ke své vzdálenosti od kulturních center bylo Srbsko definitivně christianizováno až ve 2. polovině 9. století. Po pohlcení Bulharska Byzancí se zde načas prosadil byzantský vliv, avšak již od poloviny 11. století se dařilo stále účinněji prosazovat srbským vládcům samostatnější politiku. Během obnovení byzantské moci za vlády Komnenovců došlo opět k útlumu srbských aktivit. Naopak od nástupu dynastie Nemanjićů a zejména po čtvrté křížové výpravě, jež byzantskou říši vyvrátila, se více či méně dařilo posilovat srbský vliv. Ačkoliv v zemi převládal zejména později spíše pravoslavný ritus, podařilo se velkému županu Štěpánovi I. získat s pomocí svého bratra Sávy od římské kurie královský titul pro zemi autonomní církevní organizaci. Vrcholné období srbského státu nastalo za vlády Štěpána Dušana, jež získal rozsáhlá území v Makedonii i v Řecku a roku 1346 přijal titul cara. Po jeho smrti se nicméně srbská říše začala rozpadat, což umožnilo z Malé Asie postupujícím osmanským Turkům započít úspěšnou invazi na srbské území. Přes alianci srbských knížat se v bitvě na Kosově poli roku 1389 nepodařilo osmanské nebezpečí odvrátit. Přes pokles osmanské moci na počátku 15. století a spojenectví s Uhrami se nový stát, srbský despotát, nedokázal síle Turků později ubránit. V zemi převládly poraženecké nálady, které vyústily v předání poslední významné srbské pevnosti Smeděrevo Turkům roku 1456. Tím nejen zanikl srbský stát, ale uzavřel se též středověký vývoj srbského etnika, jež mělo po několik následujících staletí žít pod osmanskou nadvládou.\n\nSami Srbové přišli na území svého budoucího státu v rámci poslední z velkých slovanských migrací probíhající od třicátých let 7. století. Románské obyvatelstvo, stáhnuvší se do měst na jaderském pobřeží, během následujících let buď přijalo slovanské zvyky, nebo uteklo do hor. Přes zničení státních struktur a značného kulturního dědictví došlo v pozdějších letech splynutím původního obyvatelstva se Slovany k rozsáhlému vývoji slovanské společnosti a vytvoření nové svébytné kultury.\n\nPůvodní sídliště srbského etnika nejsou přesně lokalizována. Pravděpodobně žili v oblasti mezi řekami Labem a Sávou, známé jako Bílé Srbsko, odkud se přesunuli na Balkán do oblasti kolem Bělehradu a později se s povolením zdejšího byzantského správce (\"stratéga\") usadili v celé východní oblasti původní římské provincie Dalmatia. Koncem 10. století a na začátku století 11. se již postupně vytvořily významné geopolitické celky. Ve vnitrozemí na západě Bosna, na východě Raška, při pobřeží se usadily také další kmeny, které byly později asimilovány buď Chorvaty, nebo Srby – od západu na východ Neretvané, Zachlumané, Kanalité a na sever od nich Travuňané. Dále na jihovýchod se rozkládala země nazvaná Srby Duklja, později také Zeta, nacházející se na území dnešní Černé Hory.\n\nPolitickou a náboženskou orientaci srbských etnik komplikoval v budoucích letech mimo jiné i fakt, že se tyto slovanské kmeny usadily poblíž původního rozdělení římské říše a že se v těchto oblastech střetávaly vlivy římského západního křesťanství a byzantského pravoslaví. Dalším problémem je nevyjasněná hranice s Chorvaty na západě, která se nedá pro vzájemnou příbuznost obou formujících se společenství a přítomnost dalších etnik zřetelně vymezit.\n\nJedním z prvních srbských států, jenž se na území Srbska vytvořil, byla Raška. Od počátku 9. století, kdy se začal tento státní útvar postupně ucelovat, byl vystaven silným vnějším tlakům. Krom snahy Byzance obnovit svůj vliv musela srbská knížata čelit i expanzi bulharské říše. Po většinu 9. století se ale vzájemné konflikty nevyvíjely pro Bulharsko nejlépe. Bulharský nápor dokázala Raška pod vedením Vlastimíra a jeho synů úspěšně odrazit a za vlády tohoto knížete v druhé čtvrtině 9. století došlo i k postupnému upevnění rašského státu. Z bojů mezi Vlastimírovými potomky vítězně vyšel Mutimír, aby poté vládl v Srbsku až do své smrti roku 892.\n\nPo nástupu makedonské dynastie v Byzanci roku 867 se vliv tohoto státu naplno projevil i na území Srbska. Nově nastoupivšímu císaři Basileiovi I. se zde podařilo znovu získat pod svou kontrolu pobřežní města v jižní Dalmácii a definitivně prosadit pokřesťanštění srbských kmenů. Důsledkem soupeření Bulharska a Byzance o vliv nad Raškou došlo k úpadku tohoto srbského státu. Tuto krizi ukončil až Strojimírův vnuk Časlav, původně podporovaný Bulhary. Za jeho vlády došlo k přechodnému upevnění rašského státu, zejména připojením části bosenského území a upevněním mezinárodní pozice, v pozdější době vládl nezávisle s titulem velkého župana. Po jeho smrti v boji s Maďary se ale Raška dostala od poloviny 10. století pod sílící vliv Byzance, jenž byl dále umocněn dobytím bulharského státu byzantskou říší roku 1018. Území Rašky se poté na přechodnou dobu stalo přímou součástí byzantského císařství.\nBěhem mocenského úpadku Rašky se centrum historického vývoje srbského státu přeneslo na jih do pobřežního knížectví Duklja. Prvním doloženým vládcem byl velmož jménem Petr. Od konce 10. století po něm nastoupil Jan Vladimír. Za jeho vlády se Duklja zejména díky početným obchodním střediskům na jadranském pobřeží ekonomicky vzmohla natolik, aby mohla do budoucna vést vlastní nezávislou zahraniční politiku. Sám Jan Vladimír byl ale nucen po úspěšném bulharském tažení uznat svrchovanost bulharského cara Symeona, ačkoliv nadále vládl téměř nezávisle. Po jeho smrti roku 1016 a zejména po pádu bulharského státu o dva roky později se načas i Duklja dostala pod správu Byzance. Nedlouho poté se ovšem začal vytvářet proti byzantské nadvládě organizovaný odpor. Do jeho čela se postavil Štěpán Vojislav, jemuž se společně s povstalci z Travuňska a Zachlumska podařilo přes počáteční neúspěchy od Byzance roku 1037 odtrhnout. Jeho nástupce Michal I. využil církevního schizmatu, k němuž došlo roku 1054, a navázal diplomatická jednání s Římem. Jejich výsledkem bylo posílení nezávislosti a prestiže dukljanského knížete – nejdříve ustanovením arcibiskupství v Baru, jež byl pod jeho kontrolou, a poté roku 1077 získáním královské hodnosti od papeže Řehoře VII. Byzanc, tísněná v této době ze západu sicilskými Normany, z východu seldžuckými Turky a trpící opakujícími se pokusy o státní převrat, v této době nebyla schopná účinněji zareagovat.\n\nVrcholného rozvoje dosáhla Duklja, od roku 1080 zvaná také Zeta, za vlády Michalova syna Konstantina Bodina v letech 1082 až 1101. Využil nadále trvajícího úpadku Byzance a dobyl Rašku i Bosnu. Jako své vazaly zde ustanovil župany Vukana a Marka. Vukana, jenž měl v nově získaných oblastech na starost vojenské záležitosti, i dukljanského knížete v budoucích letech čekalo několik střetů s Byzancí, které končily se střídavými úspěchy pro obě strany. Sám Konstantin Bodin zemřel někdy po roce 1097.\n\nZákladními administrativními jednotkami v raném středověku byly župy, které spravovali župani, lokální správci s dědičným titulem a vojenskou i správní autoritou. Nejvýznamnější z nich, velký župan, postupně získával takové pravomoce, až se titul používal jako označení srbského panovníka. Někdy se o srbských vládcích hovoří také jako o knížatech. Tito velcí župani či knížata plnili funkci zákonodárce a v časech války i vojenského velitele. Centrem správních jednotek byly župní hrady, přičemž v pozdějších dobách se některé z nich vyvinuly v rozsáhlejší města.\n\nVzhledem k nepříliš příznivým klimatickým podmínkám a tím pádem malým výnosům z půdy dávali Srbové přednost chovu dobytka před pěstováním obilovin. Sedláci žili v opevněných dvorcích sestávajících z několika hospodářství. Při pobřeží Jaderského moře nadále kvetl obchod a kontakty s okolním světem, mnohá města si v této době stále zachovala svoje původní římské rysy, disponovala zároveň i správní autonomií. Naopak ve vnitrozemí se takřka žádná města nenacházela, namísto nich zde stály jen opevněné osady, vesnice a sídla velmožů.\n\nÚmrtí Konstantina znamenalo postupnou ztrátu dominantního postavení Zety v srbské oblasti a vedlo k opětovnému přenesení mocenského centra do Rašky. Ale ani v následujících letech nedokázal tento stát získat samostatné postavení a byl dlouho závislý zejména na byzantské říši. Příbuzní župana Vukana, kteří zde vládli, zejména Uroš I. a jeden z jeho nástupců Uroš II., se pokoušeli využít bojů Byzance s dalším významným státem, Uhrami. Vzhledem k silné vojenské převaze byzantského císařství ale žádný z těchto pokusů neměl dlouhého trvání. Ani krátké spojení Zety s Raškou pod vládou župana Desy nevedlo k obnovení samostatného postavení.\n\nZměna vývoje nastala až za Štěpána Nemanji, zakladatele dynastie Nemanjićů. Sám Štěpán se sice během zápolení o vládu se svými bratry musel několikrát poddat byzantskému císaři Manuelu Komnenovi, ale prohraná bitva byzantského vládce u Myriokefala roku 1176 a jeho smrt o čtyři roky později znamenaly ztrátu dominantního byzantského postavení v jihovýchodní Evropě. Na rok 1183 naplánoval velký srbský župan rozsáhlý útok na byzantská území, který vedl k rozboření a vyplenění řady významných měst sousedících se srbským územím. Štěpán vedl svá vojska také do oblasti jaderského pobřeží, kde se mu poddala zdejší ekonomicky významná města. Dále došlo do roku 1189 i k získání Travuňska, Zachlumska a Zety. Průchod třetí křížové výpravy využil rašský župan vedle navázání kontaktů s Fridrichem Barbarossou i k novým nájezdům na Byzanc a obnovené Bulharsko. V oblasti náboženství se Štěpán Nemanja, který svou vládu opíral i o církevní instituce, zasloužil postupným oslabováním vlivu katolické církve o opětovné upevnění pravoslaví v regionu. Dále také razantně vystoupil proti kacířskému hnutí Bogomilů, ohrožujícím celistvost církevní organizace, a vyhnal jejich vyznavače ze země.\n\nPo skončení třetí křížové výpravy se byzantská říše znovu pokusila zasáhnout proti Rašce. Ale i vítězství byzantských vojsk v bitvě na řece Moravě nedokázalo narušit postavení srbského státu. Přesto se diplomatickým úsilím podařilo konstantinopolskému dvoru zbavit Štěpána roku 1196 trůnu. Na místo velkého župana nastoupil jeho syn Štěpán I. Tomu se podařilo s pomocí svého mladšího bratra Sávy získat nejen od papeže královský titul, ale vymoci si i u pravoslavného patriarchy v Nikáji samostatnou církevní organizaci, do jejíhož čela se jako první arcibiskup postavil právě Štěpánův mladší bratr. Udělením královské hodnosti a uznáním církevní samostatnosti římská kurie očekávala posílení svého vlivu v Srbsku, došlo však k pravému opaku. Pod správou Sávy se srbská pravoslavná církevní organizace dále upevnila a přívrženci římského ritu na srbském území zůstali pouze obyvatelé pobřežních měst, většinou Románi nebo Albánci. Také mezinárodní postavení nově vytvořeného Srbského království bylo upevněno diplomatickými jednáními s Uhry a zejména čtvrtou křížovou výpravou. Její členové namísto výpravy do Svaté země dobyli Konstantinopol a rozvrátili byzantské císařství, čímž byl byzantský vliv na Srbsko prakticky eliminován. Za Štěpánovy vlády, jež skončila jeho smrtí kolem roku 1227, tedy Srbsko dosáhlo skutečného nezávislého postavení jak ve světské, tak církevní oblasti.\n\nZa vrcholného období prodělala hluboké proměny i srbská společnost. Byla posílena role panovníka, ačkoliv správu provincií srbského státu, žup, měli nadále na starosti příslušníci aristokratických vrstev, kteří neváhali prosazovat svá vlastní privilegia na úkor celistvosti státu. Rozsáhlý dvůr, který postupně získával za vlády Nemanjićů četné byzantské rysy, vedl spolu s mohutnějící říší k vytvoření rozsáhlé správní aparatury s mnoha dvorskými úředníky v jejím čele. V tomto období je doložena také nižší šlechta, mající ve správě hospodářství, dvorce a vsi. Tak jako v Byzanci i zde byly známy obdoby západokřesťanského léna, takzvané \"pronie\". Na šlechtických hospodářstvích pracovali nesvobodní rolníci, jež byli vedle práce na panských pozemcích povinni odvádět naturální dávky. Rozvíjel se obchod a řemeslná výroba, objevy nerostných ložisek lákaly horníky, kteří zakládali na srbském území horní města. Spolu s rozvojem obchodu se postupně prosazoval peněžní systém, přičemž první srbské mince jsou doloženy za vlády Štěpána I. Prvověnčaného.\n\nPo přechodném období stagnace způsobeném mocenským vzestupem druhé bulharské říše a epirského despotátu se na srbském trůně prosadil Štěpán Uroš I., který v letech 1243 až 1276 dokázal prosadit srbskou nezávislost. Podobně jako další balkánské státy se i Srbsko postavilo spolu se sicilským králem Manfrédem sílící moci nikájského císařství. Úsilí spojenců bylo ale zmařeno bitvou u Pelagonie, v níž byzantská vojska své nepřátele drtivě porazila. Dva roky nato padly zbytky latinského císařství společně s Konstantinopolí pod moc nikájského císaře. Byzantská říše tak byla obnovena.\n\nŠtěpánovi nástupci, společně vládnoucí bratři Dragutin a Milutin, pokračovali v protibyzantské politice. Přes úspěšné povstání proti Karlovi z Anjou na Sicílii, jež bylo podníceno Byzancí, se po různých zvratech podařilo srbským vojskům dobýt podstatnou část Makedonie. Pro byzantskou říši, ohroženou zároveň Tatary a přebíháním byzantských vojevůdců k srbské armádě, nezbylo než přistoupit na diplomatická jednání. Na základě nich byla velká část Srby dobytého území přenechána Milutinovi. Zároveň se srbský král oženil s dcerou Andronika II. Simonidou Palaiologovnou. Sňatek vedl nejen k nastolení míru trvajícímu takřka dvacet let, ale skrze byzantskou princeznu i k pronikání byzantské kultury na srbský dvůr. Zároveň se zdařilo diplomatickými jednáními odvrátit hrozbu nájezdu Tatarů, kteří ke konci 13. století opanovali Bulharsko.\n\nÚspěšně si vedle Milutina vedl i Dragutin, vládnoucí v severní části srbského království. Jakožto zeť manželky uherského krále Ladislava IV. Kumána spravoval území Sremu a Mačvy s městem Bělehradem. Vojenským zásahem připojili bratři dosud nezávislé Braničevsko. Po Dragutinově smrti roku 1316 se však Milutinovi nepodařilo udržet původně uherská území, takže v srbské moci zůstalo jen nedávno získaná oblast Braničevska. Záhy po Dragutinovi zemřel i Milutin. Po jeho smrti vypukla další občanská válka, během níž se osamostatnily některé okrajové oblasti, například Zachlumsko. Vítězem v bojích mezi příbuznými se stal Milutinův syn Štěpán Uroš III., jenž využil oslabení Byzance během bojů mezi Andronikem II. a Andronikem III. a zaútočil na byzantské území. Na stranu Byzantinců se přidali Bulhaři, kteří se se Srby střetli ve velké bitvě u Velbuždu, v níž Srbové s převahou zvítězili. Následovala rozsáhlá expanze do oblasti Makedonie a Řecka, srbské jednotky pronikly také do centra Bulharska, kde načas ustanovily prosrbského vládce Ivana Štěpána.\n\nVrcholného společenského, mocenského i kulturního rozkvětu dosáhlo Srbsko za vlády Štěpánova syna Štěpána IV. Dušana v letech 1331 až 1355. Poté, co svrhl z trůnu svého otce, se opět vydal do Makedonie, kde dosáhl četných územních zisků. Ohrožen nebezpečím ze severu, kde se proti srbskému království chystal uherský král Karel Robert, uzavřel s Byzancí výměnou za vrácení části dobytých území mír. Když mezi Srbskem a Uhrami naplno propukla válka, podařilo se Srbům zprvu rychlý uherský postup zastavit a několikrát nad nimi zvítězit, což přineslo další územní zisk v podobě Mačvy. Po dobytí Albánie v druhé polovině třicátých let využil Štěpán dlouholeté občanské války mezi byzantskými císaři Janem VI. Kantakuzenem a Janem V. Palaiologem. Během několika let získal na vnitropolitickými boji oslabeném císařství oblasti zahrnující Epirus, Makedonii a celé střední Řecko. Jediné území stále pod kontrolou Byzantinců představovala Soluň, již se Stěpánovi nikdy dobýt nepodařilo. Přesto díky těmto úspěchům dosáhlo Srbsko v oblasti Balkánu pozice skutečné velmoci. Zdůrazňovala to i samostatnost srbské církve, jejíž arcibiskup byl roku 1346 prohlášen patriarchou. Poté došlo 16. dubna 1346 ve Skopji ke korunovaci Štěpána carem Srbů a Řeků. Kolem roku 1350 moc Srbska vrcholila. Záhy se ale na balkánské půdě objevil nový nepřítel – osmanští Turci, kteří roku 1354 získali pevnost Gallipoli ležící na evropské straně Dardanel. Štěpán Dušan, ačkoliv plánoval se proti Turkům postavit, zemřel roku 1355. Záhy nato se jeho rozsáhlá říše rozpadla na menší státní celky, jež v dlouhodobém měřítku nemohly vznikající osmanské říši konkurovat.\n\nŠtěpanův syn a nástupce na carském trůnu Štěpán Uroš V. nedokázal zabránit tříštění svého území na drobná nezávislá panství pod vládou představitelů srbské šlechty. V nastalé situaci, kdy se osmanští Turkové probojovávali od Dardanel dále na západ, nedokázaly navzájem si konkurující drobné státy shromáždit dostatek sil, aby Turky porazili. Nejohroženější oblastí byla Makedonie pod vládou Vukašína Mrnjavčeviće. Ten vytáhnul po dlouhých přípravách spolu se svým bratrem Jovanem Uglješou roku 1371 proti tureckému panství. V bitvě u řeky Marici, v níž se obě nepřátelská vojska střetla, však čekala oba bratry a podstatnou část jejich velmožů nejen zdrcující porážka, ale následně i smrt. Zároveň toho samého roku umřel bezdětný Štěpán Uroš V., poslední představitel dynastie Nemanjićů na srbském trůnu. Určitou soudržnost srbských zemí udržovala nadále namísto světské moc spíše srbská pravoslavná církev.\n\nPanovníkem, který se rozhodl postavit Turkům na odpor po bitvě u Marice, byl kníže Lazar Hrebeljanović, vládnoucí ústředním srbským oblastem ze svého opevněného sídla v Kruševaci. Obratnou sňatkovou politikou si zabezpečoval spojenectví s Uhrami, Bulharskem i srbskými vládci, mimo jiné i s vládcem v oblasti Kosova, Vukem Brankovićem. Jakožto uherský vazal získal Lazar do správy Mačvu. Vzhledem ke svému spříznění s rodem Nemanjićů přijal také roku 1377 královskou hodnost.\n\nTurci si mezitím systematicky podmaňovali jednotlivá srbská knížata, ať už formou vazalských slibů, či kompletním obsazením území. Mnozí původně nezávislí svobodní vládci tak byli nuceni vysílat k Turkům pomocné sbory a platit osmanskému panovníkovi tribut. Od osmdesátých let začali se stále větší intenzitou pronikat i do samotného Srbska. Po dílčích úspěších křesťanských vojsk došlo roku 1389 k rozsáhlé bitvě na Kosově poli. Zde stanuly spojená vojska srbského krále Lazara, bosenského vládce Tvrtka I., Vuka Brankoviće a četných oddílů z dalších křesťanských oblastí v Evropě proti osmanské armádě. Přesto mohutný turecký útok nedokázala oslabit ani vražda sultána Murada I. Na místo zemřelého osmanského vládce nastoupil jeho syn Bayezid I. Ildirim (Blesk), jenž svými velitelskými schopnostmi zamezil vypuknutí paniky v osmanském vojsku. Výsledek bitvy přes značné oběti na obou stranách pravděpodobně dopadl nerozhodně, avšak v tureckém zajetí uvízl velitel srbských vojsk kníže Lazar, který byl záhy nato popraven. V bitvě našla smrt také řada předních srbských šlechticů. Jakkoliv bitva dopadla nerozhodně, dalšímu pronikání Turků do Evropy nezabránila. Osmané dále prosazovali na Balkáně svojí vůli – po smrti makedonského vládce a tureckého vazala Mirči Starého roku 1395 opanovali i jeho území, čímž získali pod svou kontrolu celou Makedonii. Ani vojenská výprava ze západní a střední Evropy uskutečněná o rok později neuspěla, skončila porážkou u Nikopole. Velkou ránu osmanské moci přinesla až bitva u Ankary v Malé Asii, kde nad nimi zvítězil mongolský vládce Tamerlán. To přineslo srbským zemím několik let na konsolidaci sil.\n\nPo bitvě na Kosově poli se mezi srbskými vládci nejvíce prosadil Štěpán Lazarević. Původně vládl jako turecký vazal, ale smrt sultána Bayezida a následné bratrovražedné války v osmanské říši umožnili Štěpánovi vymanit se z muslimské nadvlády. Diplomatické schopnosti uznal i konstantinopolský dvůr, který roku 1402 udělil srbskému vladaři vysokou hodnost despoty. Vazalským slibem si také získal přízeň uherského krále Zikmunda Lucemburského, který předal Štěpánovi oblast Mačvy i s územím Bělehradu. Srbský despota Bělehrad silně opevnil, výhodná poloha navíc umožňovala městu dočasný rozkvět jakožto obchodního centra. Po Štěpánově smrti zde získali vládu příslušníci dynastie Brankovićů. Ti se museli na základě dohod se Zikmundem z oblasti Bělehradu stáhnout a vybudovali novou rozsáhlou pevnost zvanou Smederevo. Přes snahy o ozbrojený odpor postup Osmanů nadále pokračoval. Roku 1444 porazili u Varny další křížovou výpravu vedenou uherským králem Vladislavem III. a nedlouho poté padla roku 1453 do jejich rukou i Konstantinopol.\n\nPřes spojení se správcem uherského státu Janem Hunyadim nedokázali Brankovićové nadále účinně odporovat osmanské moci. Za rozsáhlého plenění, vyvražďování a odvádění zajatých lidí do otroctví postupně získávali další území. Posledním úspěchem bylo odražení velké osmanské armády u Bělehradu roku 1456. K chaosu v zemi přispěla smrt srbského despoty Jiřího Brankoviće téhož roku. Oslabené Srbsko, v němž probíhaly mocenské boje mezi jeho nástupci, nebylo již schopno po dlouhou dobu dále odporovat a v zemi se začaly šířit poraženecké nálady. Ty nakonec vyústily v předání největší srbské pevnosti Smederovo Turkům roku 1459. Srbský stát tak přestal na dalších více jak 350 let existovat.\n\nRáná srbská středověká kultura nepředstavovala souvislejší celek, a to vzhledem k různému vývoji ve vnitrozemí a na pobřeží. Zatímco pobřežní oblasti navazovaly na římské a byzantské dědictví, vnitrozemské oblasti šly ve vývoji kultury odlišnou cestou, spjatou zejména s christianizací, jež se prosadila v srbských zemích v 9. století. Vzhledem k ovlivnění řeckou, latinskou i staroslověnskou kulturou srbské písemnictví představovalo spojení těchto tří prvků. Ze zachovaných památek známe zejména \"Letopis popa Dukljanina\" pocházející z 12. století, ve kterém jsou uvedená zkrácená díla z předchozích dob – \"Kronika srbských knížat\", \"Dukljanský rukopis\" a nejstarší zdejší slovanská \"Legenda o svatém Vladímírovi\". Spis byl původně napsán slovanským jazykem a až později přeložen do latiny. Spolu s uvedením křesťanské kultury se začaly na srbském území budovat i církevní stavby. Nejstarším srbským kostelem je kostel svatého Petra, zbudovaný v tehdejším rašském sídelním městě Rasu. Velký stavební ruch probíhal ale spíše u jaderského pobřeží, kde architektura navazovala taktéž na byzantské vzory – z raného středověku zde pocházejí například kostely svatého Trifona v Kotoru, svatého Marka taktéž poblíž Kotoru a svatého Michala ve Stonu. Kostely byly často vyzdobeny freskami, jež navazovaly na byzantský, případně románský styl.\nV době vrcholného vývoje srbského státu ve 13. a 14. století došlo i k rozvoji kultury, vedle architektury také v literární činnosti, kde žánrově převažovaly biografie. Té se kromě Štěpána Prvověnčaného či svatého Sávy věnovali i další autoři, například Domentijan se svým Životem svatého Sávy, Teodosijem, který sepsal taktéž vedle Sávovu hagiografii, Danilo Stariji, mezi jehož díla patří biografie Štěpána I. Uroše, Dragutina i Milutina. Soubor těchto děl byl sepsán do uceleného sborníku Životy srbských králů a arcibiskupů, zvaný též \"Carostevnik\" či \"Rodoslov\". Milutinův život sepsal také srbský patriarcha Danilo III. v díle \"Milutinovo kratke žitije\". Úspěšná zahraniční politika a úspěchy srbských vládců vedly ke stavbě množství budov, jež byly budovány v novém vardarsko-byzantském stylu. Do této skupiny patří například kostel svaté Bohorodičky Hogidtrije v Peći, chrám svaté Bohorodičky Ljevišské či klášter Matejić, všechny zbudované v prvních desetiletích 14. století. Důležitým počinem se stalo vydání právní sbírky \"Zákoník cara Dušana\" roku 1349. V této zákonodárné práci jsou vymezena práva a povinnosti aristokracie, stejně však i zabezpečuje vztah poddaného k vrchnosti. V zákoníku se již také objevuje idea právního státu.\n\nI v pozdější době, za přímého ohrožení osmanskou mocí, vznikala další významná díla, například skladba Historické slovo, vyprávějící o bitvě na Kosově poli, z roku 1392. V pozdějších letech se na tematiku Kosovského pole zaměřilo mnoho dalších skladeb. Na srbském území působili mimo jiné i uprchlíci z míst dobytých Turky, z nichž největší význam měli zejména dva Bulhaři Grigorij Camblak a Konstantin Kostenečki. Z podnětu srbského Despoty Štěpána Lazareviče vzniklo také množství překladů byzantských kronik, jež byly v té době na Balkáně značně oblíbené. V architektuře se v této době prosadila takzvaná moravská škola charakteristická půdorysem připomínajícím trojlístek. Mezi stavby z této doby patří kláštery Lazarica a Ravanica. Budovaly se také komplexy chráněné opevněním, například klášter Resava.\n\n\n"}
{"id": "591732", "url": "https://cs.wikipedia.org/wiki?curid=591732", "title": "Karl Abraham", "text": "Karl Abraham\n\nKarl Abraham (3. května 1877 − 25. prosince 1925) byl německý lékař a psychoanalytik, jeden z prvních žáků Sigmunda Freuda, samotným Freudem označovaný za jeho nejlepšího žáka.\n\nAbraham se narodil v Brémách v židovské rodině. Jeho otcem byl Nathan Abraham, židovský učitel náboženství, a jeho matkou otcova sestřenice Ida. Po vystudování medicíny nastoupil na psychiatrickou kliniku ve švýcarském Burghölzli, kde ho vedl Eugen Bleuler, a kde rovněž spolupracoval s Carlem Gustavem Jungem. Brzy se seznámil s učením Sigmunda Freuda a nadchl pro něj Junga a částečně i Bleulera. Abraham a Jung se stali prvními Freudovými žáky mimo Vídeň. Abraham Freuda upozorňoval, že Jung se vydává směrem, který je s psychoanalýzou nekompatibilní, ale Freud dlouho Junga chránil a upřednostňoval, oprotože věřil, že jako křesťan je pro psychoanalýzu nepostradatelný a měl by ji reprezentovat (Abraham byl stejně jako Freud židovského původu). Nakonec Freud dal Abrahamovi za pravdu a Junga zavrhl. Vzápětí, roku 1914, se Abrahaham stal po Jungovi prezidentem \"Mezinárodní psychoanalytické asociace\" a byl jím až do roku 1918. Poté znovu těsně před smrtí roku 1925. Na rozdíl od mnoha jiných žáků (Jung, Adler, Ferenczi, Rank) Abraham Freuda nikdy neopustil.\n\nAbraham se roku 1910 vrátil do Německa a stal se tak šiřitelem Freudova učení právě v Německu. Byl analytikem Melanie Kleinové, která se později stala důležitou postavou psychoanalýzy.\n\nVýborný vztah Freuda a Abrahama souvisel s tím, že Abrahama nejvíce fascinovala z Freudova učení sexuální teorie, jíž se ostatní žáci zříkali obyčejně jako první. Sám Abraham přispěl k teorii vývoje libida řadou příspěvků, především označil různá stadia během orální a anální fáze vývoje (čímž mimo jiné silně ovlivnil Kleinovou). Jako první spojil orální frustraci dítěte u mateřského prsu s depresivitou v dospělosti. Při studiu análního stadia upozorňoval na možné obsesivní vyústění příliš časného učení na nočník. \n\nAbraham vyslovil také nové revoluční názory na manio-depresivitu. Ovlivnil jimi jak Freuda, který pod Abrahamovým vlivem napsal text \"Smutek a melancholie\", tak Kleinovou, která navázala na Abrahamovo tvrzení, že v manio-depresi je třeba zkoumat roli \"preoidipovské matky\".\n\nAbraham se rovněž zaobíral kulturními tématy, roku 1912 napsal například článek o faraonu Amenhotepu IV. a kultu Atona ve starém Egyptě. V mnohém v něm předznamenal teze z Freudova pozdního spisu \"Muž Mojžíš a monoteistické náboženství\".\n\n"}
{"id": "591733", "url": "https://cs.wikipedia.org/wiki?curid=591733", "title": "Bryan Singer", "text": "Bryan Singer\n\nBryan Jay Singer (* 17. září 1965 New York) je americký filmový režisér, producent a herec, proslulý zejména oscarovým snímkem \"Obvyklí podezřelí\" a sérií superhrdinských filmů \"X-Men\".\n\nRodák z New Yorku byl adoptován Norbertem Davem a Grace Singerovými a vyrostl v židovsko-americké domácnosti v New Jersey. V New Yorku studoval dva roky filmovou tvorbu a následně studoval filmová umění v Los Angeles. Herci Lori Singer a Marc Singer jsou jeho sestřenice a bratranec.\n\nRežisérský debut si odbyl v roce 1988 snímkem \"Lion's Den\", což je krátkometrážní film, kde hraje například Ethan Hawke.\n\nNaprostá většina filmů, které režíroval, jsou mezi veřejností hodnocena kladně. Patří k nim například film \"Obvyklí podezřelí\" z roku 1995, kde hlavní role ztvárnili Gabriel Byrne, Kevin Spacey, Stephen Baldwin, Chazz Palminteri, Kevin Pollak, Benicio Del Toro nebo Dan Hedaya. V roce 1998 režíroval film \"Nadaný žák\", ve kterém pod jeho taktovkou hráli Ian McKellen, Brad Renfro, David Schwimmer nebo také Jan Tříska. Režíroval také filmy \"X-Men\" a \"X-Men 2\", ve kterých se vystřídali herci jako Hugh Jackman, Patrick Stewart, znovu Ian McKellen, Halle Berry, Anna Paquin, Alan Cumming nebo Kelly Hu.\n\nRežisérské taktovky se ujal také ve dvou dílech seriálu \"Dr. House\". V roce 2006 vedl herce ve filmu \"Superman se vrací\", kde se objevili například Brandon Routh, Kevin Spacey, Frank Langella, Kal Penn nebo Marlon Brando. V roce 2008 pak natočil válečný film \"Valkýra\" o plukovníkovi Clausi von Stauffenbergovi, který připravoval likvidaci Adolfa Hitlera. V hlavních úlohách se představili Tom Cruise, Bill Nighy, Kenneth Branagh, Thomas Kretschmann nebo Carice van Houten.\n\nVe velké části svých, ale i jiných filmů a seriálů, působí jako producent.\n\nSinger se také v některých filmech a seriálech objevuje v menších rolích. Objevil se ve filmech \"Cannes Man\" nebo \"\", ale také v seriálu \"Dr. House\".\n\nV dětství mu byla diagnostikována dyslexie.\n\nOtevřeně přiznává svou bisexualitu. Od roku 2014 má vztah s herečkou Michelle Clunie a v lednu 2015 se jim narodil syn.\n\n\n\n\n"}
{"id": "591738", "url": "https://cs.wikipedia.org/wiki?curid=591738", "title": "Bad Kötzting", "text": "Bad Kötzting\n\nBad Kötzting (zastarale česky \"Kočín\") je město v německé spolkové zemi Bavorsko v hornofalckém okresu Cham.\n\nŽije zde obyvatel.\n\nBad Kötzting leží na severním okraji Bavorského lesa pod západním úbočím horského hřbetu Kaitersberg. Městem protéká řeka Weißer Regen (Bílá Řezná).\n\nBad Kötzting má 51 městských částí.\n\n"}
{"id": "591739", "url": "https://cs.wikipedia.org/wiki?curid=591739", "title": "Třepenitka svazčitá", "text": "Třepenitka svazčitá\n\nTřepenitka svazčitá (\"Hypholoma fasciculare\") je jedovatá houba, která obsahuje podobné jedovaté látky jako muchomůrka zelená. Již její silná hořkost varuje před sběrem.\n\nRoste hojně v květnu až prosinci v trsech na tlejícím dřevě (většinou pařezech) listnáčů i jehličnanů, často zdánlivě ze země.\nPozná se hlavně podle barvy lupenů a hladkého klobouku bez vloček, v případě pochybnosti podle silné hořkosti. Rovněž hořce chutná třepenitka cihlová (\"H. sublateritium\"), která má na klobouku zelenožluté vločky (zbytky plachetky). Možná je též záměna s jedlou třepenitkou makovou (\"H. capnoides\"), která má příjemnou chuť a nikdy zelenožlutý nádech lupenů a roste pouze na dřevě jehličnanů.\n\nDlouhou dobu se mělo za to, že třepenitka svazčitá je pouze nejedlá vzhledem ke své hořkosti. Bylo však zjištěno, že obsahuje jedovaté látky, podobné sloučeninám obsaženým v muchomůrce zelené. Tato houba však není pro houbaře velkým nebezpečím, neboť vzhledem ke své hořkosti ji pravděpodobně nebude nikdo konzumovat.\n"}
{"id": "591744", "url": "https://cs.wikipedia.org/wiki?curid=591744", "title": "Kněžmostka", "text": "Kněžmostka\n\nKněžmostka je potok či říčka v okrese Mladá Boleslav ve Středočeském kraji, levostranný přítok řeky Jizery. Délka toku činí 17,54 km. Plocha povodí měří 72,81 km².\n\nPotok pramení v Srbské kotlině (Příhrazská vrchovina) na západním okraji vsi Srbsko v CHKO Český ráj, a teče převážně západním směrem. Po pouhém jednom kilometru v lužním lese (lokalita \"V Luhu\") napájí největší z rybníků ve svém povodí, Komárovský rybník mezi sídly Srbsko, Zakopaná, Branžež a Nová Ves. Někdy bývá logicky, ale podle všech zdrojů nesprávně, za pramenné rameno Kněžmostky považován druhý, jižnější přítok Komárovského rybníka, tekoucí od Meziluží, který je dlouhý dokonce 5 km, ale je nesouvislý.\n\nMezi Komárovským rybníkem a dalším v pořadí, \"Drhlenským rybníkem\" u Drhlen protéká Kněžmostka asi nejzajímavějším úsekem svého toku – 2 km dlouhým zúženým říčním údolím skrz pískovcovou vrchovinu. Svahy jsou zde lemovány pískovcovými skalami (v jednom místě potok protéká malou skalní průrvou). Za Drhlenami se údolí zvolna rozevírá a následují \"Nové rybníky\" (soustava dvou rybníků a několika sádek) na úseku Drhleny–Suhrovice. Na opačném okraji Suhrovic leží další rybník, \"Patřín\" (v něm přijímá zprava přítok od Branžeže), za nímž opouští potok území CHKO Český ráj. Na východním okraji obce Kněžmostu následuje \"Kněžmostský rybník\".\n\nZa Kněžmostem, ve kterém podtéká silnici II/268 pak zcela mizí údolní zářez a potok přechází do rovinaté krajiny Mladoboleslavské kotliny se zemědělským charakterem. Mezi Lítkovicemi a Koprníkem leží poslední větší rybník, \"Nový Solec\" (za ním podtéká železniční trať 063). Zhruba od těchto míst je většina zbývajícího toku výrazně regulována a potok teče v betonovém korytu. U Koprníku přijímá zleva významný přítok, Koprnický potok. U samoty Zájezdy Kněžmostka přijímá zprava významný přítok, Býčinský potok. Poté podtéká dálnici D10 a silnici II/610 a protéká jižním okrajem města Bakova nad Jizerou, kde napájí malou mlýnskou nádrž. Nakonec se potok vlévá do Jizery (v místě jejího ostrého meandru) na jejím 47. říčním kilometru.\n\nDalší rybníky se nacházejí na přítocích Kněžmostky, zejména pak je to rybniční soustava na Býčinském potoku mezi Býčinou a Budami nebo \"rybník Pátek\" u Bud.\n\n\nPrůměrný průtok u ústí činí 0,19 m³/s.\n\nPovodí Kněžmostky bývalo dříve pravým rybničním rájem. V 16. až 18. století, zejména zásluhou hraběte Arnošta Josefa z Valdštejna, zde bylo několikanásobně více rybníků než v současnosti. Největší rybníky byly \"Studénský\", \"Volšovský\" a \"Koprnický\". Od 18. století byly ale rybníky postupně vysoušeny pro potřeby orné půdy. Dnes jsou na místech většiny někdejších rybníků úrodná pole a louky. Největší současný rybník, Komárovský, byl původně jeden ze tří sousedících Komárovských rybníků (z nich největší), po jejichž hrázích vedly spojovací cesty. Všechny tři byly vysušeny, později v polovině 20. století byl obnoven právě jen největší z nich.\n\n"}
{"id": "591745", "url": "https://cs.wikipedia.org/wiki?curid=591745", "title": "Walston Caselton", "text": "Walston Caselton\n\nWalston Caselton (1844 Little Molton, Norfolk − 1923 Mile End, Stepney) byl britský portrétní fotograf.\n\nV osmdesátých letech vyráběl červené indigo z lišejníků. V devadesátých letech pracoval ve fotografickém ateliéru Blackthorn Street č.p. 57 v Devons Road. Na přelomu století se z něj stal podomní fotograf.\n"}
{"id": "591748", "url": "https://cs.wikipedia.org/wiki?curid=591748", "title": "Hedy Burressová", "text": "Hedy Burressová\n\nHeather Elizabeth Burressová (* 3. října 1973, Edwardsville, USA) je americká herečka.\n\nNarodila se v Illinois do rodiny učitelů. Ve stejném státě také navštěvovala základní a střední školu, dokud se v roce 1995 neodstěhovala do Los Angeles.\n\nByla obsazována od začátku své kariéry především do televizních filmů a seriálů, ke kterým patří \"Svůdná nenávist\", \"Srub u jezera\", \"Closer\", \"Dr. House\" nebo \"Eli Stone\".\n\nHrála ale také menší role ve vysokorozpočtových filmech, ke kterým patří například \"Brouk\", kde hlavní role ztvárnil Bryan Cox, dále film \"Hodiny smrti\" nebo \"Valentine\" s Denise Richardsovou, Davidem Boreanazem nebo Katherine Heiglovou v hlavních rolích.\n\nV USA je známá tím, že propůjčuje svůj hlas do počítačových her, ke kterým patří například \"Final Fantasy\".\n\nHedy byla provdána za vojáka Garyho Fullertona, se kterým žila od roku 2000 do roku 2004.\n\n\n\n"}
{"id": "591753", "url": "https://cs.wikipedia.org/wiki?curid=591753", "title": "William James Sidis", "text": "William James Sidis\n\nWilliam James Sidis (1. dubna 1898 – 17. července 1944) byl americký génius, disponoval mimořádnými matematickými a jazykovými schopnostmi. V dětství byl označován za zázračné dítě, v dospělosti za vyhořelého podivína žijícího v ústraní. Pod různými pseudonymy publikoval práce pokrývající celou škálu témat, matematice se však v pozdějším věku úplně vyhýbal. \n\nNarodil se v New Yorku do rodiny ukrajinských židovských přistěhovalců. Jeho otec, Dr. Boris Sidis kvůli politickému pronásledování emigroval do Spojených států v roce 1887. Williamova matka, Dr. Sarah Mandelbaum Sidisová, utekla spolu s rodinou před pogromy v roce 1889. Sarah studovala na Bostonské univerzitě, kde získala doktorát z medicíny. Williama pojmenovali po jeho kmotru, Borisově kolegovi a příteli, americkém filozofovi Williamu Jamesovi. Boris získal doktorát na Harvardu, kde později vyučoval psychologii. Jako psychiatr napsal mnoho průkopnických článků a knih v oblasti abnormální psychologie. Boris byl polyglotem, stejně jako se jím v dětství stal William.\n\nSidisovi byli pro svou víru, že má být již u dítěte rozvíjena láska k poznání, kritizováni. William již v 18 měsících četl New York Times, do osmi let se údajně sám naučil osm jazyků (latina, řečtina, francouzština, ruština, němčina, hebrejština, turečtina a aramejština) a vytvořil svůj vlastní, který nazval \"Vendergood\".\n\nMladý Sidis se v roce 1909 stal nejmladším studentem Harvardu, přestože první otcovu žádost o zapsání kvůli nízkému věku univerzita zamítla (Sidisovi tehdy bylo 9 let). Bylo mu 11 let a Harvard jej přijal pod záštitou programu podporující mladé nadané studenty. Do skupiny speciálních studentů mimo Sidise patřili matematik Norbert Wiener, Buckminster Fuller a skladatel Roger Sessions. V roce 1910 byla Sidisova matematická vybavenost natolik pokročilá, že přednášel čtyřrozměrné soustavy v Harvardském Matematickém klubu. Daniel Frost Comstock, profesor MIT, předpověděl, že ze Sidise bude skvělý matematik a v budoucnosti se v tomto oboru stane předním odborníkem. Bakalářské studium dokončil s vyznamenáním 18. června 1914 a pokračoval v dalším studiu (GSAS).\n\nKrátce po promocích sdělil novinářům, že chce žít dokonalý život, což pro něj znamenalo žít v ústraní. V časopise \"Boston Herald\" slibuje, že zůstane svobodný a nikdy se neožení, protože jej ženy nepřitahují. Později se ale hluboce zamiloval do mladé dívky Marthy Foley.\n\nPo potyčce se skupinkou harvardských studentů zajistili Sidisovi rodiče práci asistenta matematiky na Riceově univerzitě (dříve William Marsh Rice Institute) v Houstonu v Texasu. Na univerzitu dorazil jako sedmnáctiletý v prosinci 1915. V této době pracoval na dokončení doktorátu. Sidis vyučoval tři předměty – euklidovskou geometrii, neeuklidovskou geometrii a trigonometrii (skripta elementární geometrie napsal v řečtině). Po necelém roce, rozčarován členy katedry, učitelskými povinnostmi a chováním starších studentů, Sidis opouští funkci a navrátil se do Nové Anglie. Když se jej později přítel zeptal, proč odešel, odpověděl: „Hlavně vůbec nechápu, proč mi takovou práci nabídli – učit moc neumím. Neodešel jsem, požádali mě, abych odešel.“ Sidis opustil myšlenku dokončit doktorát z matematiky a v září 1916 se zapsal ke studiu práv na Harvardově univerzitě. Studium ukončil v posledním roce studia v dubnu 1919.\n\nV roce 1919, krátce po ukončení studia práv, je Sidis zatčen za spoluúčast v květnovém socialistickém protestním pochodu, který propukl v násilí. Podle zákona \"Sedition Act\" z roku 1918 byl odsouzen k 18 měsícům vězení. Díky svému statusu celebrity, který si zajistil jako rekordně mladý absolvent Harvardu, se zatčení Sidise stalo novinovým trhákem. Během soudního přelíčení Sidis prohlásil, že zásadně nesouhlasí s povoláním vojáků do první světové války, nevěří v Boha a zastává myšlenky socialismu (později rozvinul vlastní filozofii kvazi-libertarianismu zdůrazňující práva jednotlivce a „Americkou společenskou kontinuitu“). Státní návladní na žádost Sidisova otce nechal do obdržení odvolání soudem Williama mimo vězení. Místo toho trávil s rodiči rok v jejich sanatoriu v New Hampshiru. Další rok pak v Kalifornii. Během pobytu v sanatoriu se jej rodiče snažili „napravit“ a vyhrožovali mu přesunutím do blázince. \n\nPo návratu na Východní pobřeží v roce 1921 byl Sidis odhodlán vést nezávislý a soukromý život. Zajišťoval chod sčítacích strojů nebo jej živily další podřadná zaměstnání. Pracoval v New Yorku a s rodiči se přestal stýkat. Trvalo roky, než byl zbaven obvinění a mohl se tak vrátit do Massachusetts. Strach ze zatčení jej ale pronásledoval roky. Sbíral tramvajové lístky, publikoval články v časopisech a přednášel svou verzi Americké historie malým skupinkám zájemců z řad přátel. \nV roce 1944 byl Sidis finančně odškodněn časopisem \"The New Yorker\" za článek z roku 1937, který podle Sidise obsahoval falešné informace. Pseudonymní článek pod názvem „Kdepak teď jsou?“ vykresloval Sidise jako samotáře žijícího v malém bytu oprýskané Jižní strany Bostonu. Nižší soudy vyloučily námitku Sidise, jakožto veřejné osoby, že se jedná o porušení soukromí. Sidis tvrdil, že jej článek vystavil veřejnému opovržení a posměchu a způsobil mu duševní trýzeň a ponížení. Soudce Charles Edward vyjádřil pro Sidise pochopení, vyloučil však možnost, že by „soudy mohly úplně zabránit odhalování intimních detailů soukromého života před slídivým tiskem.“\nSidis zemřel v Bostonu v roce 1944 na mozkové krvácení ve věku 46 let, stejně jako jeho otec v roce 1923 ve věku 56 let.\n\nSidisovo dílo je obdivuhodně rozmanité – od spisů o kosmologii k historii amerických Indiánů, přes obsáhlý a úplný systematický popis dopravních sítí a neméně přesné studie stavebnictví. Nedochovalo se několik odborných článků týkajících se antropologie, filologie a přepravních systémů. Vyslovil řadu myšlenek ohledně kosmologické reversibility, „sociální kontinuity“ a práv jednotlivce ve Spojených státech amerických.\nV pojednání \"The Animate and the Inanimate\" (vydané v roce 1925) Sidis předpověděl výskyt oblastí prostoru, ve kterých druhý termodynamický zákon působí opačným směrem, než jak jej známe v našem prostoru. Dalo by se říci, že takto opačně působící procesy jsou aplikovatelné v mimogalaktickém prostoru. Sidis tvrdil, že hmota v těchto oblastech negeneruje světlo. Toto kosmologické pojednání, založeno na své teorii reversibility druhého termodynamického zákona, byla jediná práce vydaná pod pravým jménem. \nV textu \"The Tribes and the States\" (kolem 1935) publikovaném pod pseudonymem John W. Shattuck, podává Sidis výpověď o 100 000 let (od pravěku až po rok 1828) staré historii obyvatel Severní Ameriky. Sidis tvrdí, že „Evropa byla jednoho času osídlena rudochy, stejně jako Amerika.“\nSidis byl „peridromofil“ (výraz pro lidi posedlými dopravními systémy). Pod pseudonymem Frank Folupa vydal pojednání o tramvajové dopravě, ve kterém popsal možnosti, jak zvýšit využití veřejné dopravy.\nV roce 1930 získal patent na otočný věčný kalendář, který počítal s přestupnými roky. Jeho sestra Helena Sidisová prohlásila, že: \"Billy znal všechny světové jazyky, zatímco můj otec (Boris Sidis) znal jen 27. Pochybuji, že existoval jazyk, který Billy neznal.\" Sidis byl schopen naučit se nový jazyk za den.\n\nAbraham Sperling, ředitel Aptitude Testing Institute v New Yorku (kvalifikační srovnávací testy), tvrdil, že dle jeho měření měl Sidis „s přehledem IQ mezi 250–300“. Sidisův otec jednou však testy inteligence odmítl s tím, že jsou „hloupé, přízemní, nesmyslné a naprosto nepřesné“. \n„O čem však novináři nepsali, a zřejmě o tom ani nevěděli, bylo to, že i přes celá ta léta pokoutných zaměstnání neustále psal originální pojednání o historii, vládě, ekonomických a politických záležitostech. „Při návštěvě jeho matky jsem mohl spatřit kufr plný původních manuskriptů, které Bill napsal,“ vypovídá Sperling. \n\nO životě a tvorbě Sidise, zejména myšlenkách týkajících se původních obyvatel Ameriky, vyčerpávajícím způsobem píše Robert Pirsig ve své knize \"Lila: Zkoumání morálních zásad\" (1991). Sidis je také diskutován v knize \"Ex-Prodigy\" - autobiografické knize matematika Norberta Wienera (1894 - 1964), který byl stejně jako Sidis zázračné dítě a byl jeho vrstevníkem na Harvardu.\n\nDánský spisovatel Morten Brask napsal fikitvní román, založený na Sidisově životě: \"Perfektní život Williama Sidise\". Kniha byla vydána v Dánsku v roce 2011.\n\nDebata ohledně způsobu výchovy Sidise ovlivnila širší diskuzi na téma jak nejlépe vzdělávat děti. Noviny odsoudily výchovné metody Borise Sidise. Většina tehdejších pedagogů věřila, že k vychování dobrého občana by školy měly vystavit děti každodenním zkušenostem. Psychologové věřili v dědičnost inteligence, což vedlo k brzkému domácímu vzdělávání nadaných dětí. Obtíže, kterým Sidis čelil, vyvstávající zejména ze sociální struktury akademického prostředí, mohly utvořit názor proti podobně rychlému postupu ve vzdělání. Výsledky výzkumu plynoucí z posledních let nicméně ukazují, že má na většinu nadaných studentů zrychlení postupu vzdělání, např. ve formě vynechání stupně, pozitivní vliv. Výzkum také ukazuje, že podnětný studijní program může zmírnit emocionální problémy, často prožívané nadanými dětmi. Několik univerzit již přijalo tato zjištění a zavedlo možnost předčasného přijetí. O této tematice vydal The Davidson Institute for Talent Development příručku. Proti akceleraci vzdělání existuje spousta mýtů, které však nejsou většinově podpořeny výzkumem.\nSidis byl ve své době terčem uštěpačných poznámek tisku. The New York Times jej například označil za „neuvěřitelně vydařený výsledek vědeckého urychlovacího experimentu.“ Jeho matka se později vyjádřila, že podobnost mezi novinovým a skutečným Williamem byla nepatrná.\n\n\n"}
{"id": "591754", "url": "https://cs.wikipedia.org/wiki?curid=591754", "title": "Grand Prix Belgie 2010", "text": "Grand Prix Belgie 2010\n\nVelká cena Belgie závodů Formule 1 se konala dne 29. srpna 2010 na okruhu ve Spa.\n\nJako při každé velké ceně Formule 1 se i v Maďarsku konaly doprovodné závody nižších tříd.\nMimo jiné závod GP2 a spousta dalších.\n\nTrénink byl jako tradičně velkou loterií, protože se několikrát prohnaly mraky s přeháňky.\n\nV první části kvalifikace vypadli Pedro de la Rosa, Vitalij Petrov který, havaroval, Lucas di Grassi, Sakon Jamamoto, Bruno Senna, Kamuj Kobajaši a Jarno Trulli. \nPřes druhou část kvalifikace neprošli Michael Schumacher, Timo Glock, Sébastien Buemi, Nico Rosberg, Heikki Kovalainen, Vitantonio Liuzzi a Jaime Alguersuari.\n\nPo startu se na první místo dostal Lewis Hamilton, který si tuto pozici udržel až do konce závodu. Za ním se držel Mark Webber spolu s Robertem Kubicou. Sebastian Vettel ztratil naději na dobrý výsledek, když narazil do vozu Jensona Buttona. Pro něho závod skončil, ale Vettel pokračoval dále. Aby jeho trápení nebylo dost, postihl ho ještě defekt kola po střetu s jiným autem. Nakonec závod dokončil na 15. místě.\n\nSebastian Vettel – Red Bull Racing – průjezd boxy za srážku s Buttonem\nNejrychlejší kolo zajel Lewis Hamilton v 34. kole. Čas kola je 1:49,029.\n\n+ Nico Rosberg byl penalizován ztrátou 5 míst za výměnu převodovky.\n Sebastien Buemi byl penalizován ztrátou 3 míst za blokování Rosberga v kvalifikac.\n+ Timo Glock byl penalizován ztrátou 5 míst za blokování Jamamoty v 1. části kvalifikac.\n++Michael Schumacher byl penalizován ztrátou 10 míst za nebezpečné blokování Barrichella v Maďarsk.\n+++Pedro de la Rosa byl penalizován ztrátou 10 míst na startu za výměnu motor.\n"}
{"id": "591759", "url": "https://cs.wikipedia.org/wiki?curid=591759", "title": "Enterocyt", "text": "Enterocyt\n\nEnterocyt je jednoduchá cylindrická epitelová buňka, která se nachází v tenkém a tlustém střevu. Její glykokalyx obsahuje trávicí enzymy, tento hlen je produkován pohárkovými buňkami, jež se nacházejí ve vrstvě epitelu. Mikroklky (\"microvilli intestinales\") jsou buněčné vychlípeniny, které zvyšují povrch střeva a tím i absorpci živin. Absorbované molekuly putují do krevního řečiště. Každým mikroklkem také prochází lymfatická céva.\n"}
{"id": "591760", "url": "https://cs.wikipedia.org/wiki?curid=591760", "title": "Václav Štěpánek", "text": "Václav Štěpánek\n\nJméno a příjmení Václav Štěpánek nese více osob:\n\n"}
{"id": "591762", "url": "https://cs.wikipedia.org/wiki?curid=591762", "title": "Ernest Jones", "text": "Ernest Jones\n\nErnest Jones (1. ledna 1879 – 11. února 1958) byl britský (velšský) neurolog, psychoanalytik a oficiální Freudův životopisec. Byl prvním praktikujícím analytikem v Británii, a jako takový se stal šiřitelem psychoanalýzy v anglofonním světě. Vytvořil první překlady Freudových textů do angličtiny. V letech 1920-1930 byl prezidentem Mezinárodní psychoanalytické asociace. Jeho nejvýznamnějším teoretickým příspěvkem je zřejmě studie o noční můře (alptraum) z roku 1931. Věnoval též studii Shakespearově Hamletovi. Nejznámějším jeho dílem je třídílný životopis Sigmunda Freuda.\n\n\n\n"}
{"id": "591766", "url": "https://cs.wikipedia.org/wiki?curid=591766", "title": "Ever Carradine", "text": "Ever Carradine\n\nEver Dawn Carradine (* 6. srpen 1974, Los Angeles, USA) je americká herečka.\n\nRodačka z Los Angeles pochází z velké herecké rodiny. Otec Robert a strýc Keiht jsou herci, stejně jako byli i dědeček John a strýc David, kteří již nežijí. Sestřenice Martha Plimpton je taktéž herečkou. Matka Susan je chovatelkou koní.\n\nV mládí hrála volejbal a lyžovala, později šla ve šlépějích své rodiny a věnovala se herectví.\n\nOd začátku je obsazována především do televizních seriálů, ke kterým patří \"Správná pětka\", \"Veroničiny svůdnosti\", \"Once and Again\", \"První prezidentka\" nebo \"Dr. House\".\n\nHrála také v několika filmech. Objevila se ve filmu \"Ztracený a nalezený\", kde hlavní role ztvárnili David Spade a Sophie Marceau. Hrála také ve filmu \"Jay a mlčenlivý Bob vrací úder\", dále také ve filmu \"Zamilovaná do vraha\" se Sarah Jessicou Parker a ve filmu \"Šílený rande\" s Ashtonem Kutcherem.\n\n\n"}
{"id": "591769", "url": "https://cs.wikipedia.org/wiki?curid=591769", "title": "Mordechaj Ardon", "text": "Mordechaj Ardon\n\nMordechaj Ardon (: מרדכי ארדון‎, rodným jménem Max Bronstein; 13. července 1896 – 18. června 1992) byl izraelský malíř původem z Haliče, považovaný mnohými uměleckými kritiky „za největšího izraelského umělce.“ Za svá umělecká díla byl oceněn prestižními cenami, mezi něž patří cena UNESCO, udělená na benátském Bienalle v roce 1954, či Izraelská cena z roku 1963.\n\nNarodil se v haličském městě Tuchów v Rakousku-Uhersku (dnešní Polsko), jako jedno ze dvanácti dětí v židovské rodině zbožného hodináře. Ve třinácti letech utekl z domova s cílem odejít do Vídně. Jeho sen však zmařila první světová válka, po níž se rozhodl odejít do Paříže, avšak ani tento jeho cíl nebyl v důsledku nedostatku financí realizován. Ve svých 25 letech proto odešel do Výmarské republiky (dnešní Německo), kde se nejprve pokusil o kariéru herce pod vedením Maxe Reinhardta. Nakonec se ale rozhodl pro umění a v letech 1921 až 1924 studoval ve Výmaru na umělecké škole Bauhaus, a to pod vedením malířů Johanna Ittena, Lyonela Feiningera, Vasilije Kandinského a Paula Kleea. Především poslední zmíněný pak svým stylem ovlivnil Ardonův umělecký vývoj i celoživotní tvorbu. Mezi jeho inspiraci však patřili i Rembrandt a El Greco. Vliv na něj měl i profesor Max Doerner, který Bronsteina vedl během jeho tříletého studia v Mnichově. Po studiu působil v Berlíně, kde se spřátelil například s Kurtem Weillem či Bertoldem Brechtem. Kvůli vzestupu nacismu byl, stejně jako mnoho jiných německých umělců, okolnostmi nucen opustit Německo a odejít do Prahy (mezi důvody patřilo i jeho komunistické smýšlení). Československo nakonec opustil v roce 1933, kdy podnikl aliju do britské mandátní Palestiny. Po svém příjezdu si poznamenal:\nUsadil se v Jeruzalémě, hebraizoval si jméno na Mordechaj Ardon a v roce 1935 začal učil na Bezalelově akademii umění a designu. O rok později se stal občanem mandátní Palestiny a časem postupoval ve své kariéře. V letech 1940 až 1952 byl ředitelem Bezalelovy akademie, mezi lety 1949 až 1958 přednášel na Hebrejské univerzitě a v letech 1952 až 1963 pracoval jako umělecký poradce na izraelském ministerstvu školství a kultury.\n\nJeho nový domov v Izraeli odrážela i jeho díla, v nichž přetvářel izraelskou krajinu a své zájmy v duchovnu, židovských dějinách a tradici. Součástí jeho děl je řada triptychů znázorňující taková témata jako je válka, holokaust či pozemský a božský Jeruzalém. Svůj poslední triptych, jehož tématem byla Hirošima, vytvořil ve věku 92 let. Jedno z jeho nejvýznamnějších děl je tzv. Ardonovo okno, někdy nazývané „Izajášova vize věčného míru“, vytvořené v letech 1982 až 1984. Jedná se o velké vitrážové okno v Židovské národní a univerzitní knihovně v Jeruzalémě, zahrnující prvky kabaly.\n\n\n"}
{"id": "591774", "url": "https://cs.wikipedia.org/wiki?curid=591774", "title": "DFB-Pokal", "text": "DFB-Pokal\n\nDFB-Pokal (: ') čili Pohár DFB je německý vyřazovací turnaj ve fotbale pořádaný každý rok. Poháru se zúčastňuje 64 mužstev včetně těch z 1. a 2. Bundesligy. Účast v soutěži si také zajistí nejlepší 4 týmy ze 3. ligy, dále pak 21 vítězných týmů dodá Landespokal, což je nejvyšší pohárová soutěž v jednotlivých spolkových republikách. Zástupci Bavorska, Dolního Saska a Vestfálska dodají zbylé 3 týmy na divokou kartu, neboť jsou to federace s nejvyšším počtem zaregistrovaných fotbalových klubů v Německu. Trofej za vítězství v poháru DFB je považována za druhou nejcennější v Německu, hned po trofeji pro vítěze Bundesligy.\n\nSoutěž vznikla roku 1935 jako \"\". Prvním vítězem byl 1. FC Norimberk. Po anexi Rakouska roku 1938 se poháru účastnily i rakouské fotbalové kluby, v roce 1943 jej dokonce vyhrál tým First Vienna. V roce 1945 bylo pořádání turnaje přerušeno z důvodu 2. světové války. V sezóně 1952/53 se pohár začal opět pořádat pod současným názvem v Západním Německu, v Německé demokratické republice byl zahájen již v roce 1949 FDGB-Pokal. Nejvíc titulů v Poháru DFB (18 k sezóně 2016/17) má Bayern Mnichov.\n\nNa rozdíl od jiných národních pohárů se již 1. kola Poháru DFB zúčastňují prvoligové týmy. Při losování se 64 týmů rozdělí do dvou košů, tzv. amatérský koš a profesionální koš. Do profesionálního koše patří všech 18 týmů z 1. Bundesligy a nejlepších 14 z 2.Bundesligy. Amatérský koš má v 1.kole soutěže výhodu domácího prostředí.\n\nZdroj: \n\n"}
{"id": "591775", "url": "https://cs.wikipedia.org/wiki?curid=591775", "title": "Námafjall", "text": "Námafjall\n\nNámafjall (482 m) je horský hřeben na Islandu poblíž jezera Mývatn. Je to aktivní sopka, patřící do vulkanického systému Krafla.\n\nGeotermální oblast Námafjall leží nedaleko jezera Mývatn, nachází se zde množství fumarol, solfatar a bahenních bazénků s bahenními sopkami, snadno dostupná jízdou autem, jelikož se nachází jen několik desítek metrů od okružní silnice obepínající celý Island. V relativně mělkých oblastech zemské kůry (okolo 1000 metrů) zde dosahuje teplota až 200 °C, což má za následek snadný kontakt podzemní vody s teplými horninami. Voda se tak přemění na páru, která stoupá vzhůru. V místě výstupu pak vznikají kolem těchto míst ložiska síry ve formě různých kuželů. Dříve zde byla síra těžena pro výrobu střelného prachu.\n\nPamátka je volně přístupná a poblíž ní se nachází parkoviště pro automobily, nicméně se nedoporučuje opouštět vyšlapané a značené stezky, jelikož půda zde je velice horká a vstup na ni by mohl být nebezpečný.\n"}
{"id": "591778", "url": "https://cs.wikipedia.org/wiki?curid=591778", "title": "Centrální evidence manželských smluv", "text": "Centrální evidence manželských smluv\n\nCentrální evidence manželských smluv je neveřejný seznam vedený od 1. července 2009 v elektronické podobě Notářskou komorou České republiky. V Centrální evidenci manželských smluv jsou evidovány manželské smlouvy, tj. notářské zápisy\n\nO každé evidované listině jsou v Centrální evidenci manželských smluv uvedeny základní údaje o účastnících smlouvy, tj. o obou manželích nebo o muži a ženě, kteří chtějí uzavřít manželství (jméno, příjmení, datum narození a bydliště), údaje o notářském zápisu (jméno a příjmení notáře, adresa jeho notářské kanceláře, běžné číslo rejstříku NZ a datum sepsání notářského zápisu) a doba vložení evidovaných údajů.\n\nZa života pořizovatele má k údajům o smlouvám v Centrální evidenci manželských smluv přístup pouze notář, u něhož je dotyčná listina uložena, a Notářská komora České republiky.\n\nPo smrti pořizovatele sdělí Notářská komora České republiky údaje o evidovaných smlouvách na žádost pouze soudnímu komisaři pověřenému provedením úkonů v řízení o dědictví po příslušném zůstaviteli.\n\nLustraci v Centrální evidenci manželských smluv provádí soudní komisař až na základě výsledků předběžného šetření, a to vždy u zůstavitele, u něhož v době smrti trvalo manželství, jinak jen odůvodňují-li potřebu zjišťování výsledky řízení. Soudní komisař však rovněž zjišťuje, zda zůstavitel neuzavřel manželskou smlouvu, která evidenci v Centrální evidenci manželských smluv nepodléhá, a to zejména s ohledem na skutečnost, že notářské zápisy sepsané do 30. června 2009 se v Centrální evidenci manželských smluv neevidují.\n\n"}
{"id": "591780", "url": "https://cs.wikipedia.org/wiki?curid=591780", "title": "Ottmar Hitzfeld", "text": "Ottmar Hitzfeld\n\nOttmar Hitzfeld (narozen 12. ledna 1949 v Lörrach v Bádensko-Württembersku v Německu) je bývalý německý fotbalový útočník, olympijský medailista a bývalý fotbalový trenér.\n\nJe nejúspěšnějším německým fotbalovým trenérem a jedním z nejvýznamnějších fotbalových trenérů v historii. Německy je přezdíván \"\" (česky „\"Generál\"“). Je jedním ze čtyř trenérů, kterým se podařilo vyhrát Pohár mistrů evropských zemí se dvěma různými kluby (dalšími jsou k roku 2016 Ernst Happel, José Mourinho,Carlo Ancelotti a Jupp Heynckes).\n\nMá čtyři sourozence, on sám je nejmladší. Jeho otec je zubař. Jméno Ottmar získal podle Ottmara Waltera, fotbalového hráče klubu 1. FC Kaiserslautern. Vystudoval pedagogiku s aprobací matematika a sport.\n\nNa Mistrovství světa 2014 v Brazílii se švýcarská fotbalová reprezentace pod jeho vedením se 6 body kvalifikovala z druhého místa základní skupiny E do osmifinále proti Argentině, které podlehla 0:1 po prodloužení a z turnaje byla vyřazena. Trenér Hitzfeld po tomto šampionátu ukončil svou trenérskou kariéru.\n"}
{"id": "591781", "url": "https://cs.wikipedia.org/wiki?curid=591781", "title": "Elizabeth Mitchell", "text": "Elizabeth Mitchell\n\nElizabeth Joanna Robertson (* 27. březen 1970, Los Angeles, USA) je americká herečka. Proslavila se rolí Dr. Juliet Burkeové v dramatickém seriálu stanice ABC \"Ztraceni\" (2006–2010). Také v hlavní rolích v seriálech \"V\" (2009–2010), \"Revoluce\" (2012–2014) a \"Dead of Summer\" (2016) a vedlejší roli v seriálu \"Bylo, nebylo\" (2014). Zahrála si ve filmech \"Gia\" (1998), \"Frekvence\" (2000), \"Santa Claus 2\" (2002), \"\" (2006), a \"\" (2016).\n\nRodačka z Los Angeles se narodila s příjmením Robertson, příjmení Mitchell získala v pěti letech, když si její matka Josephine vzala Josepha Daye Mitchella. Matka i nevlastní otec jsou právníci. Je nejstarší ze tří sester, další dvě se jmenují Kristina Helen a Katherine Day. Od dětství žila v Dallasu, kde také studovala.\n\nPřed kamerou se poprvé objevila v roce 1993 v seriálu \"Dangerous Curves\". Následně hrála v několika dalších seriálech, dokud se v roce 1998 neobjevila v televizním filmu \"Gia\", kde hraje hlavní roli po boku Angeliny Jolie. Následovalo několik dalších seriálů a filmů. K těm nejúspěšnějším patří filmy \"Frekvence\", \"Zběsilý útěk\" nebo \"Hra na dvě strany\". Objevila se také v díle seriálu \"Dr. House\", než v roce 2006 přišla největší role v její dosavadní kariéře, a to role Juliete v seriálu \"Ztraceni\".\n\nObjevila se také v několika dílech seriálů \"V\" a \"Pohotovost\".\n\nJejím manželem je herec Chris Soldevilla. Žijí na Bainbridge Island i se synem Christopherem Josephem, který se narodil v roce 2005.\n\n"}
{"id": "591786", "url": "https://cs.wikipedia.org/wiki?curid=591786", "title": "Jiří Wolf", "text": "Jiří Wolf\n\nJiří Wolf (* 5. ledna 1952 Jindřichův Hradec) je signatář Charty 77, bývalý politický vězeň, antikomunista, autor pohádkových knih a radikální odpůrce a kritik Václava Havla a dalších předních představitelů Charty 77.\n\nJiří Wolf je rozvedený, s ženou Zuzanou má syna Daniela (narozen 1.června 1978).\n\nPoprvé byl odsouzen 16. února 1978 ke třem letům vězení za podvracení republiky podle § 98 odst. 1 trestního zákona., ve II. nápravně-výchovné skupině pro údajné podvracení republiky. Ve vězení mu byl trest prodloužen o půl roku pro údajné křivé obvinění.\n\nPo svém propuštění se začal aktivně pohybovat v chartistických kruzích a byl ve styku např. s Janem Wünschem. Dostal se do velmi tíživé finanční situace, kdy mu údajně pomohla i Nadace Charty 77. Podle knižně vydané korespondence Františka Janoucha a Václava Havla obdržel Wolf na Havlovu přímluvu dvakrát 400 Tuzexových bonů, v únoru a v listopadu 1982.\n\nPodruhé byl zatčen 17. května 1983 pro údajné podvracení republiky podle § 98/odst. 1, 2, které mělo spočívat především v tom, že poskytl rakouskému velvyslanectví v Praze dokument \"Zpráva o poměrech v NVÚ Minkovice\". Byl odsouzen Městským soudem v Praze 21. prosince 1983 k 6 letům vězení ve III. nápravně-výchovné skupině a 3 letům ochranného dohledu. Vězněn v NVÚ Valdice.\n\nZpráva o poměrech v NVÚ Minkovice\n\nZprávu o poměrech panujících v komunistickém vězeňství napsal na základě vlastních zkušeností hned pro propuštění z Valdic roku 1980 a prostřednictvím Anny Šabatové odeslal ke zveřejnění za hranice. Plánoval, že bude zveřejněna až poté, co se vystěhuje do Rakouska. Dohodu však porušil a zprávu předčasně vydal Jan Kavan v nakladatelství \"Palach Press\" a Wolf byl na cestě do Rakouska zatčen.\n\nPo mezinárodní ostudě došlo v Minkovicích k omezení násilností.\n\nZa publikaci v nakladatelství Palach Press obdržel 30 000 Kčs, podvodem bývalého přítele a agenta StB Františka Hrabala obdržel pouze 13 000 Kčs. \n\nV září 2006 společně s dalšími dvěma vězni z Minkovic, Vladimírem Hučínem a Jiřím Gruntorádem, obvinili tehdejšího komunistického poslance JUDr. Josefa Vondrušku, že je jako vězeňský dozorce týral. V říjnu roku 2013 soud Josefa Vondrušku osvobodil.\n\nPo revoluci Jiří Wolf publikuje v internetových médiích články, v nichž líčí Václava Havla jako morální kreaturu, notorického alkoholika atd, obviňuje vedoucí představitele Charty 77, že ve velkém zpronevěřovali zahraniční finanční pomoc pro český disent. \n\nDenunciace týkající se zneužití peněz odmítl zakladatel Nadace Charty 77 František Janouch a předseda její správní rady, když upozornil, že peníze byly důkladně evidovány a že korespondence Havel-Janouch, která se týká důvodů a účelů, pro které byly peníze zasílány, byla publikována v roce 2007 bez jediného redakčního či cenzurního škrtu. Janouch uvedl, že \"Poznamenám, že navíc všechny účetní knihy Nadace Charty 77 jsou zachovány a uloženy v archivu – lze v nich dohledat každou, i sebemenší, finanční položku, navíc doloženou doklady. Účetní knihy a doklady Nadace procházely důkladnou kontrolou švédského revizora a byly každoročně schvalovány švédskými daňovými úřady.\"\n\nJohn Bok uvedl, že Wolf před revolucí žádné výhrady neměl. Zklamalo jej až polistopadové dění a to, že jeho utrpení nebylo podle něj dostatečně oceněno. Veškerou nespokojenost s dalším vývojem si personifikoval do osoby Václava Havla. Wolf podle něj nikdy nebyl s Havlem v užším kontaktu, což potvrzuje i Wolfova kniha, kde se zmiňuje, že se několikrát zúčastnil bytových diskusí, které se u Havlů pravidelně konaly. John Bok se v letech 1988 a 1989 Havlovým staral o byt a z toho důvodu je přesvědčen, že „všechny ty věci, které Jiří píše, jsou lež“.\n\nOlgu Havlovou obvinil Wolf z nekalých praktik při získávání financí pro její nadaci v 90. letech (údajnou korupcí úřadu MČ Praha 1 a ministerstva zdravotnictví).\n\nKritizoval rovněž poměry v Konfederaci politických vězňů pod vedením Naděždy Kavalírové.\n\nV lednu 2012 šířil tvrzení, že Havlova rakev při smutečních obřadech byla prázdná.\n\nV roce 1994 vyšel životopis \"Good Soldier Wolf\", který spolu s Wolfem napsal kalifornský novinář Stuart Rawlings.\n\nV letech 2000 a 2002 vydalo brněnské nakladatelství Doplněk dvě knihy povídek pro děti: na obálce je jako autor uveden Král Buchtelík V., v tiráži Jiří Wolf. U první knihy nakladatelství v anotaci píše, že příběhy autor vytvořil během věznění. Druhá kniha jsou pohádkové příběhy z prostředí rodin vltavských plavců (vorařů); v povídkách vystupují jako pohádkové bytosti například čerti nebo baronka Bída a její bratr Hlad. Obě knihy ilustrovala Jana Braná.\n\nNapsal rovněž knihu \"Malostranské vyprávěnky\", na kterou mu udělila grant městská část Praha 1, k vydání podle jeho vyjádření nedošlo, údajně pro jeho antikomunistickou činnost.\n"}
{"id": "591790", "url": "https://cs.wikipedia.org/wiki?curid=591790", "title": "KPV", "text": "KPV\n\nZkratka KPV má různé významy: \n"}
{"id": "591798", "url": "https://cs.wikipedia.org/wiki?curid=591798", "title": "Karl Bulla", "text": "Karl Bulla\n\nKarl Karlovič Bulla ( \"Карл Карлович Булла\", \"Carl Oswald Bulla\", 26. února 1855, nebo 1853, Hlubčice, Prusko – 1929, ostrov Ösel) byl ruský novinářský a portrétní fotograf a „otec ruského fotožurnalismu“. V jeho díle se objevuje pouliční fotografie.\n\nNarodil se v Hlubčicích v Pruském Slezsku. V 90. letech 19. století si založil v Petrohradu fotografickou agenturu a platí za jednoho ze zakladatelů ruské reportážní fotografie. Od roku 1916 Karl Bulla předal své fotografické dílo svým synům Alexandrovi a Viktorovi, a sám se vrátil na estonský ostrov Ösel (dnes Saaremaa). Tam také v roce 1929 zemřel. V domě, kde žil, později byla školy s knihovnou.\n\nDědictví Karla Bully obsahuje asi 230 000 fotografických negativů z období pozdního 19. a počátku 20. století.\n\nV roce 1875 Karl Bulla otevřel své vlastní fotografické studio a od té doby začal pracovat jako profesionální fotograf. Deset let se věnoval portrétní fotografii.\n\nV roce 1886 získal povolení Ministerstva vnitřních věcí „\"pro výrobu všech druhů fotografických prací mimo domov, například: na ulicích, domech a na místech v bezprostřední blízkosti Petrohradu\"“, který mu dovolil celou řadu let vytvářet pohlednice pro produkční tisk Světové poštovní unie.\n\nV roce 1897 byly fotografie Karla Bully vytištěny v populárním časopise \"Niva\". Od té doby se jeho jméno stalo známé v celé Ruské říši. V období 1906–1908 provozoval fotoateliér na Něvském prospektu 54 (před tím se jeho studio nacházelo jinde)..\n\nV této místnosti je v současné době (2010) fotografický salon ve vlastnictví jiných majitelů – \"Nadace historické fotografie Karla Bully\". Tato společnost provozuje malé muzeum a výstavy.\n\nBulla fotografoval všude a všechno: život rodiny cara i shromáždění protivládní inteligence, osobnosti hvězdného nebe i obyčejné dělníky, paláce i ubytovny pro bezdomovce, ale také exotické scény jako gay párty. Bulla byl členem redakční rady mnoha časopisů včetně populární \"Nivy\". V desátých letech 20. století dosáhly roční příjmy firmy „Bulla a synové“ 250 000 rublů.\n\nV roce 1935 syn Karla Bully Viktor Bulla daroval Ruskému státnímu archivu 132 683 negativů Bullových fotografií. Archiv rostl a nyní tvoří více než 200 000 negativů děl Karla Bully a jeho synů. Všechny fotografie v archivu jsou v kategorii volných děl a jsou oblíbeným zdrojem ilustrací života v Petrohradě.\n\nV roce 2003 se uskutečnila velká výstava Bullových snímků u příležitosti oslav 300 let Petrohradu a 150. výročí narození Karla Bully (podle verze narození 1853). Lidé z Petrohradu umístili bronzovou sochu Karla Bully na ulici v blízkosti jeho bývalého studia.\n\n\n\n"}
{"id": "591804", "url": "https://cs.wikipedia.org/wiki?curid=591804", "title": "Stacy Edwards", "text": "Stacy Edwards\n\nStacy Edwards (*4. březen 1965, Glasgow, USA) je americká herečka.\n\nNarodila se v americkém Glasgow. Jejími rodiči jsou Patty a Preston Edwardsovi. Díky otcově zaměstnání v aerolinkách se často v mládí stěhovala. Školu dokončila v Chicagu a začala se věnovat herectví a tanci.\n\nJejí kariéra začala v roce 1982 v televizním filmu \"Born Beautiful\". Proslavilo jí ale především účinkování v seriálech \"Santa Barbara\" a \"Nemocnice Chicago Hope\".\n\nHrála také v několika Hollywoodských filmech, ke kterým patří \"Barvy moci\" s Johnem Travoltou a Emmou Thompson, \"Černá a bílá\" se Scottem Caanem a Robertem Downeym mladším, \"Formule!\" se Sylvesterem Stallonem a Burtem Reynoldsem nebo \"Mezi námi muži\" s Aaronem Eckhartem.\n\nObjevila se také v menší roli v seriálu \"Dr. House\".\n\nOd roku 1996 je provdána za herce Eddieho Bowzeho, se kterým se poznala na natáčení filmu \"Strach\".\n\n\n"}
{"id": "591805", "url": "https://cs.wikipedia.org/wiki?curid=591805", "title": "Rob &amp; Big", "text": "Rob &amp; Big\n\nRob & Big je americká reality show, která ukazuje život profesionálního skateboardisty a herce Rob Dyrdeka a jeho nejlepšího kamaráda a bodyguarda \"Christopher \"Big Black\" Boykina\". První řadu reality show sledovalo na MTV více než 70 milionů diváků po celém světě.\n\nTato show měla premiéru 4. listopadu 2006 a 23. dubna 2008 vysílání skončilo. Producentem byl Ruben Fleischer. Třetí řada této show začala 8. ledna 2008. \"Christopher \"Big Black\" Boykin\" ukončil účinkování v této show poté, co se stal otcem a odstěhoval se do Texasu. Poslední díl této série se vysílal 15. dubna 2008. Rob Dyrdek krátce nato spustil novou reality show na MTV s názvem \"Rob Dyrdek's Fantasy Factory\", která se na MTV vysílá od 8. února 2009. V této reality show se objevil i jeho bratranec \"Christopher \"Drama\" Pfaff\" a jejich psi \"Meaty\" a \"Beefy\".\n\nShow měla 3 řady a 32 epizod. První a druhá řada měla po 8 epizodách. Třetí řada měla 15 epizod, z toho 1 speciální. Show skončila 15. dubna 2008.\n\n"}
{"id": "591806", "url": "https://cs.wikipedia.org/wiki?curid=591806", "title": "Jana Janěková", "text": "Jana Janěková\n\nJana Janěková, rozená Válková (* 5. června 1955 Zlín), je česká herečka, režisérka, fotografka a divadelní pedagožka, sestra dirigenta Romana Válka.\n\nPochází z umělecké rodiny, otec byl hudebník, sbormistr a pedagog, známým hudebníkem je i její mladší bratr Roman. Na Pražské konzervatoři v roce 1976 vystudovala hudebně-dramatický obor.\n\nBěhem studií hostovala v Divadle E. F. Buriana a J. Wolkera. Jejím prvním divadelním angažmá se stalo Východočeské divadlo v Pardubicích, kde působila v letech 1976–1978, poté si zahrála krátce v Hradci Králové. V letech 1979–1981 hrála v Divadle Oldřicha Stibora v Olomouci, od roku 1980 do roku 1985 v ostravském Divadle Petra Bezruče. Následovalo delší významné angažmá ve Státním divadle v Brně (dnešní Národní divadlo Brno), kde působila v letech 1987 až 2005 jako herečka a režisérka.\n\nVe filmu a v televizi se zpočátku objevovala sporadicky, jednalo se většinou o menší či epizodní role, později vystupovala často zejména v pořadech ostravského a brněnského studia, kde hrála stěžejní postavy v mnoha TV inscenacích Československé televize. Svoji první velkou seriálovou roli získala v prvním českém sitcomu TV Nova \"Nováci\" z roku 1995, posléze si zahrála i v dalších televizních seriálech. Prozatím jedinou výraznou filmovou hlavní rolí byla psycholožka Hana v českém filmu režisérky Věry Chytilové \"Hezké chvilky bez záruky\".\n\nSpolupracuje s rozhlasem, příležitostně dabuje, vedle herectví a divadelní režie se od roku 1991 věnuje pedagogické činnosti na brněnské JAMU, kde vede samostatný ateliér muzikálového herectví. Dále je též činná v oboru umělecké fotografie.\nMá tři děti, její dcera Jana Janěková mladší, otec herec Petr Svojtka, se stala také herečkou.\n\n\n\n\n\n\n\n\n\n\n\n\n\n\n"}
{"id": "591815", "url": "https://cs.wikipedia.org/wiki?curid=591815", "title": "Marquis", "text": "Marquis\n\nMarquis je mrakodrap v Miami. Má 63 podlaží a výšku 213,4 metrů, je tak 3. nejvyšší mrakodrap ve městě, ale i ve státě Florida. Výstavba probíhala v letech 2006 – 2009 a za designem budovy stojí firma Arquitectonica.\n"}
{"id": "591816", "url": "https://cs.wikipedia.org/wiki?curid=591816", "title": "Aaron Himelstein", "text": "Aaron Himelstein\n\nAaron Himelstein (* 10. října 1985, Buffalo Grove, USA) je americký herec.\n\nOd počátku své kariéry je spíše epizodním hercem v seriálech. Přesto hrál jednu z hlavních rolí v seriálu \"Joan z Arkádie\", kde působil mezi lety 2003 až 2005. Zahrál si také mladého Austina Powerse ve filmu \"Austin Powers - Goldmember\" z roku 2002.\n\nÚčinkoval také ve filmu \"Všechny moje lásky\", kde hrají například John a Joan Cusackovi, Tim Robbins nebo Catherine Zeta-Jones, a také ve snímku \"Atentát na střední\" s Brucem Willisem a Mischou Barton v hlavních rolích.\n\nObjevil se také v seriálech \"Kauzy z Bostonu\" nebo \"Dr. House\". Sám napsal, režíroval a stříhal svůj krátkometrážní film \"Sugar Mountain\" z roku 2005.\n\nJe velkým přítelem herců Michaela Welche a Chrise Marquetta, se kterými hraje v seriálu \"Joan z Arkádie\".\n\n\n"}
{"id": "591817", "url": "https://cs.wikipedia.org/wiki?curid=591817", "title": "Muzikantská Liduška", "text": "Muzikantská Liduška\n\nMuzikantská Liduška je vesnická povídka Vítězslava Hálka z roku 1861. Povídka patří k nejznámějším Hálkovým povídkám. V minulosti byla i zfilmována. \n\nJe to příběh Lidušky Staňkové, která měla ráda houslistu Toníka a oba si mysleli, že jejich štěstí nic nepokazí. Při jedné tancovačce došlo mezi Toníkem a selským synem Krejzou k potyčce a od té chvíle Krejza přemýšlel, jak by se Toníkovi pomstil. Začal vyjednávat s Liduščinými rodiči svatbu s jejich dcerou a ti proti sňatku nic nenamítali. Naopak, Lidušku přinutili, aby se za Krejzu provdala. Ta se proti vůli rodičů vzepřela, ale stejně k plánované svatbě došlo. Toník do poslední chvíle nevěřil, že by ho jeho dívka mohla takhle zradit. Když viděl, že svatebčané odjíždějí do kostela, zmizel a nikdo ho více nespatřil. Liduška v kostele Krejzu odmítla za manžela a vyběhla ven hledat svého Toníka, ale marně. Po všem, co v krátké době prožila, se pomátla na rozumu. Od té doby nevynechala žádnou muziku v okolí a mezi muzikanty hledala svého Toníka. Děti na ní pokřikovali \"Muzikantská Liduška\" a z mladších lidí jen málokdo věděl, jaké neštěstí ji vlastně potkalo.\n\nV roce 1940 natočil režisér Martin Frič na motivy této povídky stejnojmenné filmové drama. V hlavních rolích Gustav Hilmar, Marie Blažková, Jiřina Štěpničková, Hermína Vojtová, Vilém Pfeiffer, Ella Nollová, Karel Černý, Gustav Nezval a další.\n\n"}
{"id": "591818", "url": "https://cs.wikipedia.org/wiki?curid=591818", "title": "Balaur bondoc", "text": "Balaur bondoc\n\nBalaur bondoc (podle rumunského myt. draka) byl druh menšího teropodního dinosaura z čeledi Dromaeosauridae. Žil v období svrchní křídy (asi před 70 miliony let) na území dnešního Rumunska (ostrov Haţeg).\n\nJediný známý exemplář představuje neúplná kostra, jejímž nápadným znakem jsou mohutné kratší končetiny, robustnější než u ostatních dromeosauridů (odtud druhový název \"B. bondoc\", znamenající v rumunštině \"tlustý, podsaditý\"). Druh \"B. bondoc\" byl popsán rumunskými a americkými paleontology v roce 2010. Výzkum nově objevených fosilií z roku 2019 ukazuje, že tento teropod mohl být ve skutečnosti blízce příbuzný praptákovi rodu \"Gargantuavis\", do té doby známým jen z území současné Francie.\n\nNejnápadnějším znakem tohoto asi 2 až 2,5 metru dlouhého a kolem 15 kg vážícího predátora je přítomnost dvou \"srpovitých\" drápů na každé jeho dolní končetině; ostatní dromeosauridi měli na každé pouze jeden. Může však jít také o jakousi patologii nebo posmrtné ohnutí druhého prstu. Přední končetiny byly poměrně redukované, i když ne přímo zakrnělé. Zadní nohy byly silné a sloužily spíše ke skoku než běhu. Je pravděpodobné, že \"Balaur\" byl dominantním predátorem svého ekosystému a lovil i větší živočichy, než byl sám. Není však jisté, zda žil podobně jako jeho mongolský příbuzný \"Velociraptor\" v malých smečkách.\n\n"}
{"id": "591820", "url": "https://cs.wikipedia.org/wiki?curid=591820", "title": "Boltyš", "text": "Boltyš\n\nBoltyš je velký impaktní (dopadový) kráter, nacházející se v srdci dnešní Ukrajiny. Má šířku asi 24 kilometrů, hloubku kolem 550 metrů a byl vytvořen dopadem velkého meteoritu asi před 65,17 milionu let (+- 0,64 m. l.). Je tak zhruba stejně starý jako známější a mnohonásobně větší Chicxulub z Mexického zálivu. Je možné, že dopadl o několik tisíciletí dříve a podílel se na katastrofě K-T, kdy vyhynuli například neptačí dinosauři, ptakoještěři a další skupiny živočichů. Byl objeven již v 60. letech minulého století, od roku 2002 je vědecky zkoumán. V současnosti leží asi 500 metrů pod povrchem země (je překryt sedimentem, hromadícím se po celé miliony let po jeho vzniku).\n\n\n"}
{"id": "591821", "url": "https://cs.wikipedia.org/wiki?curid=591821", "title": "Ngerulmud", "text": "Ngerulmud\n\nNgerulmud je sídlo a zároveň hlavní město státu Palau. Leží ve spolkovém státě Melekeok a má nejméně obyvatel ze všech hlavních měst světa.\n\n7. října 2006 se sem přemístilo sídlo vlády z bývalého hlavního města Koror.\n\nNgerulmud se nachází na ostrově \"Babeldaob\", 20 km severovýchodně od Kororu a 2 km severozápadně od sídla Melekeok.\n"}
{"id": "591828", "url": "https://cs.wikipedia.org/wiki?curid=591828", "title": "Státní veterinární ústav Jihlava", "text": "Státní veterinární ústav Jihlava\n\nStátní veterinární ústav Jihlava (SVÚ Jihlava) je příspěvková organizace zřízená Ministerstvem zemědělství za účelem zabezpečení veterinární laboratorní diagnostiky podle § 44, odst. 2 zákona č. 166/1999 v platném znění . Řídící organizací SVÚ Jihlava je Státní veterinární správa. Činnosti SVÚ Jihlava spadají do širších oblastí ochrany a kontroly zdraví zvířat (a potažmo ochrany zdraví člověka) a ochrany spotřebitele; zde především u potravin živočišného původu. Hlavní činností je laboratorní podpora státního veterinárního dozoru, ústav ale zároveň poskytuje komerční služby v uvedených oblastech.\n\nPoskytování služeb SVÚ Jihlava pro účely státního veterinárního dozoru je regionálně vymezeno teritorii Kraje Vysočina, Pardubického kraje, Jihočeského kraje, a částečně Plzeňského kraje a Jihomoravského kraje .\n\nSVÚ Jihlava byl zřízen společně s dalšími státními veterinárními ústavy rozdělením Ústředního státního veterinárního ústavu Praha ke dni 31. 12. 1990 na jednotlivé subjekty . Procesem postupné optimalizace sítě státních veterinárních laboratoří byl počet takto vzniklých SVÚ redukován na současné tři státní veterinární ústavy (viz sesterské organizace). SVÚ Jihlava nyní kromě hlavního pracoviště v Jihlavě provozuje i pracoviště v Českých Budějovicích, které vzniklo administrativním zrušením bývalého SVÚ České Budějovice ke dni 31. 12. 2013 jeho sloučením s SVÚ Jihlava.\n\nPředmět činnosti SVÚ Jihlava je definován zřizovací listinou :\n\nSVÚ Jihlava je organizačně rozdělen takto :\n\nNa SVÚ Jihlava působí:\n\n\n"}
{"id": "591830", "url": "https://cs.wikipedia.org/wiki?curid=591830", "title": "Kapitonym", "text": "Kapitonym\n\nKapitonym (české terminologii by odpovídal překlad \"kapitonymum\") je v některých jazycích označení pro slovo, které změní svůj význam, pokud změníme jeho kapitalizaci, t. j. zpravidla pokud jej změníme z vlastního jména na obecné nebo naopak. Termín není v jazykovědě ustálený a je užívaný jen řídce, v českých textech takřka vůbec. V některých případech slova s takové dvojice mohou být homonymy bez přímé etymologické souvislosti, jindy může jít například o vlastní jméno a z něj odvozený eponym nebo jiný výsledek apelativizace nebo naopak o původně obecné jméno a vlastní jméno, které vzniklo jeho proprializací (onymizací). \n\nV češtině se takový rozdíl vyskytuje například u obecných slov použitých jako vlastní jméno (například důl Hlubina, noviny Práce). Aktuální pravidla pravopisu připouštějí i užití obecného jména jako zástupného vlastního jména („jdu na Ministerstvo“ zdůrazňuje, že se jedná o jedno určité ministerstvo, byť není uveden jeho plný název). Je také možno rozlišit liberální stranu od Liberální strany. Příkladem opačným, vycházejícím z apelativizace, může být například slovo „janek“ ve smyslu potřeštěnec v protikladu k vlastnímu jménu Janek nebo turek pro označení turecké kávy (oproti Turkovi jako příslušníku národa). Zápis slova bůh/Bůh může odlišit monoteistického boha od jednoho z polyteistických nebo může vyjádřit rozdíl v postoji pisatele. Obdobný rozdíl postoje vyjadřuje i kapitalizace osobních zájmen v dopise. \n\nV angličtině se považují za vlastní jména i přídavná jména odvozená z vlastních místních jmen, proto se tam kapitalizací rozlišuje vlastní přídavné jméno od zobecnělého označení původu (odpovídající třeba použití v českých názvech „arabská guma“ nebo „španělská vesnice“.) Rovněž některé anglické názvy měsíců (March, August) mají své nekapitalizované protějšky. Angličtina umožňuje kapitalizací odlišit i Katolickou církev jakožto označení konkrétní církve od katolické církve jakožto původního označení univerzální církve. Některé dvojice anglických kapitonym se i odlišně vyslovují, pak jsou zároveň označována jako heteronymní. \n\nV němčině lze kapitalizací rozlišit některá podstatná jména od stejně znějících sloves. \n\nJak v češtině, tak v angličtině někdy použití kapitalizace závisí na kontextu a použití, byť význam zásadně nemění: například měsíc versus Měsíc, slunce versus Slunce. \n\n\n"}
{"id": "591834", "url": "https://cs.wikipedia.org/wiki?curid=591834", "title": "Třída Tiger (typ 148)", "text": "Třída Tiger (typ 148)\n\nTřída Tiger (typ 148) je třída raketových člunů postavených pro německé námořnictvo. Celkem bylo postaveno 20 jednotek této třídy. Německé námořnictvo všechny své čluny vyřadilo v průběhu let 1998–2002. Část lodí poté odkoupilo řecké (6), chilské (6) a egyptské námořnictvo (5). Jeden raketový člun později od Řecka získala Gruzie. Loď byla zničena roku 2008 během války s Ruskem.\n\nSkládala se z 20 jednotek zařazených do služby v letech 1972–1975.\n\nCelá třída je variantou francouzských raketových člunů typu \"La Combattante II\" loděnice Constructions Mécaniques de Normandie (CMN). Hlavňovou výzbroj člunů tvořil jeden 76mm kanón OTO Melara v dělové věži na přídi a 40mm kanón Bofors ve věži na zádi. K boji proti hladinovým lodím plavidla dostala čtyři francouzské protilodní střely MM.38 Exocet. Mohou rovněž klást námořní miny. Pohonný systém tvoří čtyři diesely MTU MD 16V 538 TB90, roztáčející čtyři lodní šrouby. Nejvyšší rychlost dosahuje 36 uzlů.\n"}
{"id": "591841", "url": "https://cs.wikipedia.org/wiki?curid=591841", "title": "A Year Without Rain (skladba)", "text": "A Year Without Rain (skladba)\n\nA Year Without Rain je píseň americké pop/rockové skupiny Selena Gomez & the Scene. Píseň pochází z jeho druhého alba \"A Year Without Rain\". Produkce se ujal producent Kevin Rudolf.\n"}
{"id": "591842", "url": "https://cs.wikipedia.org/wiki?curid=591842", "title": "Bror Chajil", "text": "Bror Chajil\n\nBror Chajil ( בְּרוֹר חַיִל, v oficiálním přepisu do angličtiny Beror Hayil, přepisováno též Bror Hayil) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 73 metrů v pobřežní nížině, v regionu Šefela, nedaleko severního okraje pouště Negev. Severně od vesnice protéká vodní tok Nachal Bror (s přítokem od severu Nachal Chelec), na jižní straně je to vádí Nachal Šikma. Severozápadně od kibucu se rozkládá pahorek Tel Bror.\n\nObec se nachází 15 kilometrů od břehu Středozemního moře, cca 58 kilometrů jihojihozápadně od centra Tel Avivu, cca 61 kilometrů jihozápadně od historického jádra Jeruzalému a 6 kilometrů severovýchodně od města Sderot. Bror Chajil obývají Židé, přičemž osídlení v tomto regionu je etnicky převážně židovské. 8 kilometrů západním směrem ale začíná pásmo Gazy s početnou arabskou (palestinskou) populací.\n\nBror Chajil je na dopravní síť napojen pomocí lokální silnice číslo 232, ze které severně od vesnice odbočuje lokální silnice číslo 352.\n\nBror Chajil byl založen v roce 1948. Šlo o poslední židovskou osadu zřízenou v květnu 1948 ještě za mandátní Palestiny, před vyhlášením státu Izrael. Podle jiných výkladů šlo naopak o první osadu zbudovanou po vzniku Izraele. Jejími zakladateli byla skupina Židů z Egypta. Krátce po založení kibucu jej pak posílil příchod skupiny osadníků tvořené židovskými aktivisty sionistického hnutí ha-Bonim Dror z Brazílie (vesnice bývá někdy označována jako „\"brazilský kibuc v Izraeli\"“ a většina jejích obyvatel stále hovoří portugalsky).\n\nBěhem války za nezávislost v roce 1948 zanikla arabská vesnice Burajr, jež do té doby stála nedaleko dnešního kibucu. Kibuc jménem navazuje na stejnojmenné židovské sídlo, které je tu připomínáno v Talmudu na přelomu letopočtu, v dobách Jochanana ben Zakaje. V databázi z konce 40. let 20. století se tato židovská vesnice alternativně nazývá Hassne.\n\nSprávní území obce dosahuje v současnosti 12 000 dunamů (12 kilometrů čtverečních). Z toho je 6500 dunamů (6,5 kilometrů čtverečních) zavlažovanou zemědělskou půdou. Vedení kibucu dlouhodobě umožňovalo svým členům volně hledat práci i mimo obec. Místní ekonomika se zaměřuje zčásti na zemědělství, dále na výpočetní techniku (softwarová firma). Rozvíjí se turistický ruch (lázeňství). V poslední době prošel kibuc privatizací a zbavil se prvků kolektivismu ve svém hospodaření. Fungují tu mateřské školy.\n\nPodle údajů z roku 2014 tvořili naprostou většinu obyvatel v Bror Chajil Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 875 lidí. Během roku 2014 populace stoupla o 5,0 %.\n\n\n"}
{"id": "591851", "url": "https://cs.wikipedia.org/wiki?curid=591851", "title": "Or ha-Ner", "text": "Or ha-Ner\n\nOr ha-Ner ( אוֹר הַנֵּר, doslova „\"Světlo svíčky\"“, v oficiálním přepisu do angličtiny Or HaNer) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 60 metrů v pobřežní nížině, v regionu Šefela, nedaleko severního okraje pouště Negev. Severně od vesnice se nachází soutok potoků Nachal Bror a Nachal Šikma. Jihovýchodně od obce dále do Nachal Šikma přitéká vádí Nachal Hoga s přítokem Nachal Nir'am. Západně od kibucu do Nachal Šikma od jihu ještě ústí u pahorku Tel Ma'arat Aza krátká vádí Nachal Ner a Nachal Mardim. Od severu sem přitéká Nachal Sumsum.\n\nObec se nachází 11 kilometrů od břehu Středozemního moře, cca 60 kilometrů jihojihozápadně od centra Tel Avivu, cca 65 kilometrů jihozápadně od historického jádra Jeruzalému a 4 kilometry severně od města Sderot. Or ha-Ner obývají Židé, přičemž osídlení v tomto regionu je etnicky převážně židovské. 4 kilometry jihozápadním směrem ale začíná pásmo Gazy s početnou arabskou (palestinskou) populací.\n\nOr ha-Ner je na dopravní síť napojen na východní straně pomocí lokální silnice číslo 232, na západní straně pak pomocí dálnice číslo 34.\n\nOr ha-Ner byl založen v roce 1957. Zakladateli kibucu byla skupina Židů z jižní Ameriky (Argentina a Uruguay) napojená na sionistické hnutí ha-Bonim Dror. Do Izraele se přistěhovali v roce 1952 a několik let pak provizorně pobývali v Giv'ot Zaid (poblíž dnešního Kirjat Tiv'on) v severním Izraeli. Připojila se k nim i skupina Židů původem z Turecka, kteří v Izraeli žili od roku 1949. V nynější lokalitě se usadili krátce po Suezské krizi, na základě výzvy tehdejšího izraelského předsedy vlády Davida Ben Guriona. Na místě se k nim přidalo dalších 30 židovských přistěhovalců z Argentiny. Kibuc Or ha-Ner zbudovali na svátky sukot roku 1957.\n\nBěhem války za nezávislost v roce 1948 zanikla arabská vesnice Nadžd, jež do té doby stála nedaleko dnešního kibucu. Jméno kibucu odkazuje na tradici zapalování světel zmiňovanou v Talmudu.\n\nZpočátku byla místní ekonomika orientována zcela na zemědělství. Od 70. let 20. století přibyl průmyslový podnik Orinet na zpracování kovů, který je nyní hlavním zdrojem příjmů kibucu. Zemědělství nadále zůstává významným odvětvím místního hospodářství (pěstování brambor, polních plodin či bavlny, produkce mléka). V kibucu funguje zařízení předškolní péče o děti. Dále je tu k dispozici plavecký bazén a sportovní areály.\n\nPodle údajů z roku 2014 tvořili naprostou většinu obyvatel v Or ha-Ner Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 687 lidí. Během roku 2014 populace stoupla o 3,6 %.\n\n\n"}
{"id": "591854", "url": "https://cs.wikipedia.org/wiki?curid=591854", "title": "Erez", "text": "Erez\n\nErez ( אֶרֶז, doslova „\"Cedr\"“, v oficiálním přepisu do angličtiny Erez) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 39 metrů v pobřežní nížině, v regionu Šefela, nedaleko severního okraje pouště Negev. Severně od vesnice probíhá potok Nachal Šikma. Podél východní strany kibucu do něj od jihu ústí vádí Nachal Mekorot. Od severovýchodu pak krátké vádí Nachal Rivja.\n\nObec se nachází 8 kilometrů od břehu Středozemního moře, cca 60 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 5 kilometrů severozápadně od města Sderot. Erez obývají Židé, přičemž osídlení v tomto regionu je etnicky převážně židovské. 2 kilometry jihozápadním směrem ale začíná pásmo Gazy s početnou arabskou (palestinskou) populací.\n\nErez je na dopravní síť napojen na východní straně pomocí dálnice číslo 34. Na západní straně u kibucu končí dálnice číslo 4, která pak pokračuje do pásma Gazy skrz hraniční přechod Erez.\n\nErez byl založen v roce 1949. Zakladateli kibucu byla skupina bojovníků jednotek Palmach. Usadili se v prostoru, kde do války za nezávislost v roce 1948 stála arabská vesnice Dimra.\n\nSprávní území obce dosahuje cca 15 000 dunamů (15 kilometrů čtverečních). Místní ekonomika je orientována na zemědělství (pěstování brambor, citrusů, avokáda a zeleniny, produkce mléka a medu) a průmysl (zejména firma na produkci plastů). Kibuc se zabývá i argonomickým výzkumem. Ve vesnici funguje společná jídelna. Dále je tu k dispozici plavecký bazén a sportovní areály. Poblíž kibucu je v provozu hraniční přechod Erez, který spojuje Izrael s pásmem Gazy.\n\nPodle údajů z roku 2014 tvořili naprostou většinu obyvatel v Erez Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 488 lidí. Během roku 2014 populace stoupla o 1,0 %.\n\n\n"}
{"id": "591858", "url": "https://cs.wikipedia.org/wiki?curid=591858", "title": "Holubinka vrhavka", "text": "Holubinka vrhavka\n\nHolubinka vrhavka (\"Russula emetica\") FR. je jedovatá houba, která způsobuje žaludeční potíže. Otrava touto holubinkou trvá obvykle půl dne a poté odezní a uzdravení je úplné.\n\n\nZáměna je možná s jedlou holubinkou mandlovou (\"R. vesca\"), která však je masově růžová a pokožka klobouku typickým způsobem odstává o 1–2 mm od okraje, takže vyčnívá bílá dužnina. Nejvíce roste na vápnitých půdách.\n\nJak jméno napovídá, vrhavka je nejedlá, ačkoli není tak nebezpečná, jak ji někdy popisují starší publikace. Příznaky jsou převážně gastrointestinální povahy: nevolnost, průjem, zvracení a křečovité stahy v břiše. Obvykle se zažívací potíže objeví půl až tři hodiny po požití houby a zpravidla spontánně ustoupí po vyloučení zbytků potravy ze střevního traktu. Původce otravy nebyl zjištěn, ale předpokládá se,\nže jím jsou seskviterpeny, které byly izolovány u příbuzného rodu ryzců (\"Lactarius\") a u holubinky jízlivé (\"R. sardonia\").\n"}
{"id": "591861", "url": "https://cs.wikipedia.org/wiki?curid=591861", "title": "Dorot", "text": "Dorot\n\nDorot ( דּוֹרוֹת, doslova „\"Pokolení\"“, v oficiálním přepisu do angličtiny Dorot) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 105 metrů na pomezí severního okraje pouště Negev a jižního okraje zemědělsky obdělávané pobřežní nížiny (Šefela). Západně od vesnice probíhá vádí Nachal Hoga, do kterého podél východní a severní strany vesnice ústí Nachal Dorot s přítoky Nachal Dov a Nachal Ruchama. Východně od kibucu se nachází pahorek Tel Šega. Jihozápadně od vesnice leží uměle vysázený les Ja'ar Dorot.\n\nObec se nachází 18 kilometrů od břehu Středozemního moře, cca 64 kilometrů jihojihozápadně od centra Tel Avivu, cca 64 kilometrů jihozápadně od historického jádra Jeruzalému a 4 kilometry východně od města Sderot. Dorot obývají Židé, přičemž osídlení v tomto regionu je etnicky převážně židovské. 9 kilometrů západním směrem ale začíná pásmo Gazy s početnou arabskou (palestinskou) populací.\n\nDorot je na dopravní síť napojen pomocí lokální silnice číslo 334.\n\nDorot byl založen v roce 1941. Šlo o jednu z pěti nových židovských osad, jež během toho roku vznikly v tehdejší mandátní Palestině. Jméno kibucu je akronymem jmen Dov, Rivka a Tirca. Dov Hoz, sionistický aktivista angažovaný v odborovém hnutí Histadrut, zemřel roku 1940 při dopravní nehodě spolu s ženou Rivkou a dcerou Tircou. Zakladateli kibucu byla skupina Židů z Německa, ke které se připojili Židé z Československa a Lotyšska. Usadili se zde 2. prosince 1941 během svátků chanuka. Roku 1942 proběhlo navrtání studny, které osadě zajistilo přívod pitné vody. V roce 1944 proběhla výstavba zemědělských objektů a také věžovitého vodojemu.\n\n28. srpna 1947 provedla britská armáda rozsáhlou pětidenní razii v kibucech Dorot a Ruchama. Jejím cílem byly nelegální židovské sklady zbraní využívané v ozbrojených akcích proti britské správě. Během války za nezávislost v roce 1948 byl kibuc vystaven útokům egyptské armády. Děti a ženy musely být evakuovány. Koncem 40. let měl kibuc rozlohu katastrálního území 5 715 dunamů (5,715 kilometrů čtverečních).\n\nMístní ekonomika je založena na zemědělství (polní plodiny, brambory, česnek, sadovnictví, produkce mléka) a průmyslu (zejména potravinářský průmysl). V roce 1978 zde bylo otevřeno kulturní středisko, roku 1985 přibyl plavecký bazén. Od roku 2000 v obci funguje malé muzeum s expozicí regionálních archeologických nálezů . V kibucu jsou k dispozici zařízení předškolní péče o děti.\n\nPodle údajů z roku 2014 tvořili naprostou většinu obyvatel v Dorot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ale od roku 2008 narůstá. K 31. prosinci 2014 zde žilo 725 lidí. Během roku 2014 populace klesla o 0,5 %.\n\n\n"}
{"id": "591866", "url": "https://cs.wikipedia.org/wiki?curid=591866", "title": "Tridéví", "text": "Tridéví\n\nTridéví (v sanskrtu त्रिदेवी) je hinduistický pojem, kterým se označují tři manželky bohů konceptu \"trimúrti\". Tridéví se tedy skládá ze Sarasvatí (manželka Brahmy), Lakšmí (manželka Višnua) a Párvatí (manželka Šivy). Bohyně jsou uctívány především v šaktismu.\n\nOslavou všech tří bohyní je svátek Navarátrí, kdy je během prvních třech nocí uctívána Durga, další tři dny jsou věnovány Lakší a následné tři noci je uctívána Sarasvatí.\n"}
{"id": "591867", "url": "https://cs.wikipedia.org/wiki?curid=591867", "title": "Zvon Emmanuel", "text": "Zvon Emmanuel\n\nZvon Emmanuel též nazývaný zvon Emmanuel-Ludovica-Theresia (fr. \"Emmanuel-Louise-Thérèse\") nebo zvon Bourdon Emmanuel je největší zvon v katedrále Notre-Dame v Paříži. Je zavěšen v její jižní věži. Zvon odlil v roce 1682 Florentin Le Guay. O tři roky později, 1685, jej znovu odlili tři lotrinští vandrovní zvonaři Chapelle, Gillot a Moreau, přičemž byl převzat nápis z předchozího zvonu zvonaře Le Guaye. Během Francouzské revoluce byly sice zvony katedrály zničeny, ovšem Emmanuel byl ušetřen.\n\nZvon zní v tónině ges. Se svými 13.000 kg váhy patří k největším a nejvýznamnějším kostelním zvonům v Evropě. Zvon zní pouze o svátcích (Vánoce, Velikonoce, Nanebevzetí Panny Marie apod.) nebo při zvláštních příležitostech jako Te Deum při ukončení první a druhé světové války, návštěva papeže, pohřby francouzských hlav státu aj.\n\n"}
{"id": "591872", "url": "https://cs.wikipedia.org/wiki?curid=591872", "title": "Gevim", "text": "Gevim\n\nGevim ( גֵּבִים, doslova „\"Nádrže\"“, v oficiálním přepisu do angličtiny Gevim) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 122 metrů na pomezí severního okraje pouště Negev a jižního okraje zemědělsky obdělávané pobřežní nížiny (Šefela). Východně od vesnice míří k severu vádí Nachal Azur, podél západní strany kibucu je to vádí Nachal Nir'am. Na jižní straně protéká Nachal Mefalsim.\n\nObec se nachází 14 kilometrů od břehu Středozemního moře, cca 65 kilometrů jihojihozápadně od centra Tel Avivu, cca 67 kilometrů jihozápadně od historického jádra Jeruzalému a 2 kilometry jižně od města Sderot. Gevim obývají Židé, přičemž osídlení v tomto regionu je etnicky převážně židovské. 5 kilometrů západním směrem ale začíná pásmo Gazy s početnou arabskou (palestinskou) populací.\n\nGevim je na dopravní síť napojen pomocí lokální silnice číslo 232, jež severozápadně od vesnice ústí do dálnice číslo 34.\n\nGevim byl založen v roce 1947. Zakladateli kibucu byla skupina členů jednotek Palmach, kteří se zde usadili 28. srpna 1947. Šlo o krok, který měl posílit židovské pozice na severním okraji Negevu před klíčovým rozhodnutím OSN o rozdělení tehdejší mandátní Palestiny na židovský a arabský stát. Během války za nezávislost v roce 1948 nebyl kibuc na rozdíl od jiných židovských osad v tomto regionu vystaven útokům egyptské armády. Coby vesnice vzniklá jen nedlouho předtím totiž nefigurovala na egyptských vojenských mapách.\n\nKoncem 40. let měl kibuc rozlohu katastrálního území 1 000 dunamů (1 kilometr čtvereční). V současnosti dosahuje správní území vesnice 10 000 dunamů (10 kilometrů čtverečních). V 50. letech 20. století kibuc procházel sociální a ekonomickou krizí a mnoho jeho zakládajících členů jej opustilo. Populace musela být opakovaně posilována příchodem nových osadnických skupin.\n\nMístní ekonomika byla zpočátku založena na zemědělství. V současnosti je většina příjmů kibucu vytvářena podnikem Poleg, který zpracovává plasty. Zemědělská výroba se orientuje na pěstování avokáda, sadovnictví a chov drůbeže). Poblíž kibucu funguje vysoká škola Sapir Academic College. V obci je k dispozici společná jídelna a zdravotní středisko. K dispozici je tu i plavecký bazén.\n\nJméno vesnice je odvozeno od proláklin ve skále, ve kterých se shromažďuje dešťová voda. Zpočátku se ale kibuc nazýval Sde Akiva (שדה עקיבא), podle zemědělského odborníka Akivy Ettingera.\n\nPodle údajů z roku 2014 tvořili naprostou většinu obyvatel v Gevim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 464 lidí. Během roku 2014 populace stoupla o 15,4 %.\n\n\n"}
{"id": "591876", "url": "https://cs.wikipedia.org/wiki?curid=591876", "title": "Biledžik", "text": "Biledžik\n\nBiledžik (Bilecik) je město v Turecku, hlavní město stejnojmenné provincie v Marmarském regionu. Nachází se 100 km jižně od Adapazarı a 75 km severozápadně od Eskişehiru. V roce 2009 zde žilo 46 403 obyvatel.\n\nMěsto je známé pro své historické domy. Díky tomuto architektonickému dědictví je Bilecik stále více vyhledáván turisty.\n\n"}
{"id": "591877", "url": "https://cs.wikipedia.org/wiki?curid=591877", "title": "Přivolávací návěst", "text": "Přivolávací návěst\n\nPřivolávací návěst (dříve Opatrně na přivolávací návěst) je návěst, která umožňuje vlaku v dopravně s kolejovým rozvětvením jízdu za návěstidlo dle rozhledových poměrů. Na síti SŽDC je návěst tvořena kmitavým bílým světlem přímo na příslušném návěstidle. U mechanických návěstidel se kromě výše uvedené návěsti používají i tři klidná bílá světla uspořádaná do trojúhelníku.\n\nRuční přivolávací návěst (dříve Opatrně na ruční přivolávací návěst je dávána ve dne bílým terčem s černým okrajem, který drží zaměstnanec (nutná podmínka) v úrovni návěstidla, kolem kterého povoluje jízdu, v noci pak střídáním žlutého a zeleného světla, a to až do doby, než čelo vlaku mine návěstidlo.\n\nV případě jízdy vlaku na přivolávací návěst není podmínkou zabezpečení vlakové cesty. Strojvůdci proto mají výhrady vůči jejímu pravidelnému užívání v případech, které nejsou mimořádnostmi a které lze řešit jinak - např. vjezd vlaku na obsazenou kolej. \n\n"}
{"id": "591878", "url": "https://cs.wikipedia.org/wiki?curid=591878", "title": "Rudolf Hotowetz", "text": "Rudolf Hotowetz\n\nRudolf Hotowetz (12. října 1865 Říčany – 16. srpna 1945 Praha) byl československý liberální národohospodář a ministr československých vlád. Usiloval o hospodářské sblížení středoevropských podunajských států.\n\nHotowetz v letech 1884 až 1888 studoval Právnickou fakultu Univerzity Karlovy, jejíž studia zakončil ziskem titulu doktor práv. Po studiích působil na Českém místodržitelství v Praze a následně roku 1891 přešel do Pražské komory.\n\nPo první světové válce byl jmenován předsedou Československé vývozní a dovozní komise. Protože však nesouhlasil s koncepcí minimálního obchodu o zřízení odborových dovozových a vývozových syndikátů, odchází z této předsednické funkce.\n\nRoku 1920 se stává ministrem bez portfeje ve druhé Tusarově vládě, jehož úkolem je organizovat Úřad pro zahraniční obchod. Úkol se mu zdárně podařilo splnit a v následující vládě, jejímž premiérem byl Jan Černý, se stává ministrem průmyslu, obchodu a živností a správcem Úřadu pro zahraniční obchod. Během svého ministerského působení byl iniciátorem prvních obchodních smluv s Jugoslávií, Francií i dalšími zeměmi. Provedl též důležité zásobovací akce (například dovoz čínské mouky) a připravil reformu celního sazebníku. Ta se ovšem po jeho odchodu z vlády své realizace nedočkala.\n\nPo odchodu z ministerstva (odešel kvůli odmítnutí podpisu zákona zvyšujícího cla na dovoz automobilů, který parlament schválil) se stal vládním komisařem pro Všeobecný penzijní ústav. Úřad během svého působení dokázal pozvednout na důležitou složku sociálního pojištění v tehdejším Československu.\n\nV roce 1925 se podílel na založení organizace Mitteleuropaischer Wirtschaftstag.\n\nKdyž byl roku 1928 zřízen Orientální ústav, stal se jeho předsedou. Dále byl předsedou Evropského celního spolku a Obchodního národohospodářského ústavu.\n\nHotowitz se podílel na propagaci českého průmyslu na světových výstavách (například roku 1900 v Paříži či roku 1906 v italském Miláně). Během svého působení vždy hájil autonomii českých obchodních a živnostenských komor (za první světové války ku příkladu odmítl snahu rakouského ministerstva obchodu o zavedení němčiny v úředním styku českých komor s tímto úřadem).\n"}
{"id": "591879", "url": "https://cs.wikipedia.org/wiki?curid=591879", "title": "Nir Am", "text": "Nir Am\n\nNir Am též Nir'am ( נִירְ עָם, doslova „\"Louka národa\"“, v oficiálním přepisu do angličtiny Nir Am) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 114 metrů na pomezí severního okraje pouště Negev a jižního okraje zemědělsky obdělávané pobřežní nížiny (Šefela). Severně od obce leží přírodní rezervace Nir'am a uměle vysázený lesní komplex Ja'ar Nir'am. Na severozápad odtud tečou vádí Nachal Mekorot a Nachal Tajach. Podél východní strany obce směřuje k severu vádí Nachal Nir'am a přímo od vesnice k severu je to vádí Nachal Tal.\n\nObec se nachází 11 kilometrů od břehu Středozemního moře, cca 64 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 2 kilometry západně od města Sderot. Nir Am obývají Židé, přičemž osídlení v tomto regionu je etnicky převážně židovské. 2 kilometry západním směrem ale začíná pásmo Gazy s početnou arabskou (palestinskou) populací.\n\nNir Am je na dopravní síť napojen pomocí dálnice číslo 34.\n\nNir Am byl založen v roce 1943. Zakladateli kibucu byla skupina Židů z východní Evropy napojených na organizaci Gordonia. Zpočátku se vesnice nazývala Nir Chajim (ניר-חיים). Po druhé světové válce bylo jméno změněno s ohledem na tragédii holokaustu. Později populaci posílili Židé z Argentiny, Francie a Maroka. V lednu 1947 začal podnik Mekorot pokládat vodovodní potrubí z Nir Am do nových židovských osad v této oblasti, čímž mělo být umožněno silnější osidlování regionu. V září 1954 se tento vodovod stal terčem útoků arabských ozbrojenců z nedalekého pásma Gazy.\n\nKoncem 40. let měl kibuc rozlohu katastrálního území 2 300 dunamů (2,3 kilometru čtverečního).\n\nRoku 2002 prošel kibuc privatizací a zbavil se prvků kolektivismu ve svém hospodaření. Místní ekonomika je založena na zemědělství a průmyslu. Působí tu podnik Michsaf vyrábějící železářské zboží a zaměstnávající cca 60 lidí. Rozvíjí se turistický ruch. Obec prochází stavební expanzí. V první fázi jde o 42 nových stavebních pozemků. Dalších 96 je plánováno. Ve vesnici funguje zdravotní středisko, společná jídelna, plavecký bazén a knihovna.\n\nPodle údajů z roku 2014 tvořili naprostou většinu obyvatel v Nir Am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 475 lidí. Během roku 2014 populace stoupla o 4,9 %.\n\n\n"}
{"id": "591885", "url": "https://cs.wikipedia.org/wiki?curid=591885", "title": "John Pius Boland", "text": "John Pius Boland\n\nJohn Mary Pius Boland (16. září 1870, Dublin, Spojené království Velké Británie a Irska – 17. března 1958, Westminster, Londýn, Spojené království) byl irský politik a tenista, poslanec Dolní sněmovny britského parlamentu a člen irské parlamentní strany Irish Nationalist Party za South Kerry v letech 1900–1918.\n\nStal se dvojnásobným olympijským vítězem ve dvouhře i čtyřhře na prvních obnovených Letních olympijských hrách 1896 v Athénách.\n\nNarodil se v rodině pekaře v Dublinu. Jeho otec pekl \"Boland’s Biscuits\", značku dodnes v Irsku známou. Již ve 12 letech osiřel. Adoptivní rodiče (strýc) ho učili hrát tenis, kriket i ragby. Boland vystudoval dvě privátní katolické školy, jednu irskou – \"Catholic University School\" v Dublinu, druhou anglickou – \"The Oratory School\" v Birminghamu a jeho život a rozvoj byl ovlivňován Johnem Henrym, pozdějším kardinálem. Středoškolské vzdělání na dvou školách obou stran Irského moře mu pomohlo dát základy politiky a zároveň mu umožnily porozumět jí natolik, aby mohl hrát vlivnou roli v politice Velké Británie a Irska na začátku 20. století, kdy byl členem irské strany \"Irish Nationalist Party\", která se snažila o získání ústavní autonomie. Boland poté studoval právo na \"Christ Church\" v Oxfordu a také studoval na Rheinische Friedrich-Wilhelms Universität v Bonnu (Německo), kde byl členem \"K.D.St.V. Bavaria Bonn\", studentského bratrství, které je členem \"Cartellverband der katholischen deutschen Studentenverbindungen\" (CV). Byl generálním sekretářem \"Catholic Truth Society\" (1926–1947) a členem zakladatelského výboru \"National University of Ireland\".\n\nBoland byl prvním olympijským vítězem v tenisu za Spojené království Velké Británie a Irska na první moderní olympiádě, která se konala v Athénách v roce 1896. Do Athén přijel na pozvání svého známého Thrasyvoula Manose cestou přes Mnichov, Vídeň, Štýrský Hradec, Terst a řecké město Patra. Manos, který byl člen pořadatelského výboru, přihlásil Bolanda do tenisového turnaje. Boland, bez mezinárodních zkušeností, vyhrál turnaj ve dvouhře, když porazil Friedricha Trauna z Německa v prvním kole, Evangela Rallise z Řecka ve druhém, Konstantina Paspatise z Řecka v semifinále a Dionysia Kasdaglise z Řecka ve finále. Boland pak vyhrál i čtyřhru společně s Traunem, německým běžcem, kterého porazil v prvním kole. Porazili Aristidise a Konstantina Akratopoulosovi z Řecka v prvním kole, v semifinále měli volný los a ve finále porazili pár Demetrios Petrokokkinos (Řecko) a Dionysios Kasdaglis (Egypt).\n\n"}
{"id": "591888", "url": "https://cs.wikipedia.org/wiki?curid=591888", "title": "Západní Makedonie", "text": "Západní Makedonie\n\nZápadní Makedonie ( )\" je jedním z krajů Řecka. Leží na severozápadě země, u hranice se Severní Makedonií a Albánií. Sousedy kraje v Řecku jsou Epirus, Thesálie a Střední Makedonie. Hlavním městem je Kozani.\n\nZápadní Makedonie je jediným plně vnitrozemským krajem Řecka. Největšími řekou v kraji je Aliákmon.\n\nÚzemí o rozloze 9 451 km² obývá 303 000 obyvatel (2005); hustota osídlení je zde nízká (32 obyv./km²), což je dáno převážně hornatým povrchem.\n\nAdministrativně se kraj dělí na čtyři prefektury (Florina, Grevena, Kastoria, Kozani). Největší města jsou Kozani (50 000 obyv.), Ptolemaida, Grevena, Kastoria a Florina.\n\nJe zde jediná železniční trať Soluň – Florina/Kozani. U Floriny je hraniční přechod do makedonské Bitoly, v současnosti pouze silniční.\n\n"}
{"id": "591889", "url": "https://cs.wikipedia.org/wiki?curid=591889", "title": "Trnka (plod)", "text": "Trnka (plod)\n\nTrnka je plod slivoně trnité, který dozrává na konci léta do podoby drobných silně ojíněných modrých až modročerných peckovic. Tyto plody jsou významnou potravou pro ptactvo. Plod tvoří zmiňovaná namodralá slupka, pod kterou se nachází zelená dužina obklopující hladkou pecku.\n\nTrnky jsou bohatým zdrojem vitaminu C a tříslovin, dále obsahují cukry, pektiny, organické kyseliny, barviva a kyanový glykosid amygdalin. Mají obvykle trpkou až svíravou chuť. Nicméně pokud plody projdou prvními mrazy, plod ztrácí svoji trpkost. Dříve trnka sloužila jako dostupné ovoce pro nemajetné lidi, jelikož hojně roste na stráních a remízcích.\n\nDoporučená doba ke sběru v Česku je mezi zářím a říjnem. Lidé využívají trnku na výrobu marmelád, lisování šťáv, výrobu likérů a pálení kořalky. Dříve bylo taktéž rozšířená výroba dezertního vína připomínající chutí portské víno, taktéž bylo rozšířeno používání trnky na výrobu povidel, ale takto vzniklá povidla bylo potřeba silně doslazovat.\n"}
{"id": "591890", "url": "https://cs.wikipedia.org/wiki?curid=591890", "title": "Srpen 2010", "text": "Srpen 2010\n\n"}
{"id": "591895", "url": "https://cs.wikipedia.org/wiki?curid=591895", "title": "Kislovodsk", "text": "Kislovodsk\n\nKislovodsk je co do počtu sanatorií největší lázeňské město v Rusku, které se nachází v Stavropolském kraji, v lázeňském regionu Kavkazskije miněralnyje vody. Město leží 234 km od města Stavropol, v severním podhůří Velkého Kavkazu v nadmořské výšce od 800 do 1 069 metrů nad mořem. Kislovodsk vznikl z ruské vojenské pevnosti založené v roce 1803. Za svůj vznik a jméno vděčí pramenům kyselé minerální vody (kyselky).\n\nKislovodsk se nachází na jihu Stavropolského kraje, prakticky na hranici s Karačajevsko-čerkeskem a Kabardsko-Balkarskem, 65 km od hory Elbrus. Kislovodsk leží v malebném údolí vzniklém soutokem dvou řek - Olchovky a Berezovky v povodí řeky Podkumok. Délka údolí od jihovýchodu na severozápad činí asi 4 km.\n\nReliéf povrchu je hornatý, takže městské obvody leží v různých výškách nad mořem; nejníže položený bod o nadmořské výšce 817 m se nachází u Narzaní galerie, nejvýše položený bod se nalézá v místním parku u sanatoria Rudé slunce 1 062 m nad mořem.\n\nKrajina města a jeho okolí je velmi malebná. Město je obklopeno pískovcovými a křídovými horami, které tvoří četné terasy s hlubokými jeskyněmi a grottami. Samostatné bloky červeného pískovce získaly bizarní tvary v důsledku zvětrávání. Z východu je město obklopeno řetězci kopců, které tvoří střední část Džinalského hřbetu (o nadmořské výšce 1 500 m). Na severní straně údolí je Kislovodsk ohraničen horami Borgustanského hřbetu, dosahujícího výšky 1 200 m nad mořem. Džinalský a Borgustanský hřbet jsou výběžky Pastbiščného hřebene, jednoho ze severních hřbetů Velkého Kavkazu. Z jihu a jihovýchodu je Kislovodské údolí ohraničeno kuestou Skalistého hřbetu - hřebene Kabardian s výškou do 1 600 m a Bermamytským platem, rozeklanými kaňony řek Alikonovky, Berezovky a Olchovky.\n\nÚzemí městského okresu Kislovodsk zahrnuje vlastní město a jeho okolí, včetně území obcí Alikonovka, Belorečenskij, Industrija, Lunačarskogo, Narzannyj, Novokislovodskij a Zelenogorsk.\n\nOkolní hory chrání Kislovodsk před studenými větry a díky nim je zde jedinečné mikroklima. Navzdory skutečnosti, že město leží v hlubokém údolí mezi horami, není zde vzduch nikdy nehybný, protože údolí je průběžně provětráno čerstvým horským vzduchem proudícím soutěskami řek. Kislovodsk leží mnohem výše než jiné lázně Kavkazských minerálních vod a přitom má příznivější klimatické podmínky, což mu dává charakter horského klimatického střediska.\n\nPodnebí je mírně kontinentální s velkým počtem slunečných dnů. Co do počtu slunečních dnů Kislovodsk patří k nejlepším lázním na světě. Průměrný počet jasných dnů je v Kislovodsku asi 300, zatímco v Pjatigorsku 98, v Železnovodsku 117, a Jessentukách 112. Průměrná roční teplota je kolem +8 °C, průměrný roční úhrn srážek 600 mm, z nichž většina spadne na jaře a počátkem léta. Tlak vzduchu je v Kislovodsku poměrně nízký (923 hPa) a je stálý, což má příznivé účinky na léčbu pacientů, kteří oceňují povzbuzující čerstvý vzduch, zejména v teplém ročním období. Relativní vlhkost je 56 - 65 %.\n\nZima je v Kislovodsku mírná, středně mírná, suchá, s nestabilní sněhovou pokrývkou, chladna obvykle nastupují v druhé polovině listopadu. Nejchladnější dny jsou v lednu (-4 °C), ale díky invazi studeného vzduchu teploty mohou klesat až k -20 °C, a při tání zase dosahují 18 až 19 °C. V zimě je mnoho slunečných dnů, v průběhu dne svítí slunce alespoň 4 hodiny, větry jsou velmi vzácné.\n\nJaro přichází později než v jiných městech kavkazských minerálních vod, počasí je proměnlivé, a to zejména v dubnu, kdy se důsledkem častých větrů měnívá sněžení na teplé počasí. Přesto je i v dubnu počet dnů bez slunečního svitu malý. Léto je dlouhé (asi 5 měsíců), nikdy horké; večer a brzy ráno je vždy chladno, průměrná teplota v červenci a srpnu je 19 °C, občas se vyskytnou deště.\n\nStabilní podzim začíná v září. Slunečné, suché počasí obvykle trvá až do listopadu. Srážky jsou malé, je bezvětří a slunečno.\n\nMěsto je velmi zelené, je tu mnoho veřejných zahrad, květinových záhonů. Chloubou města je lázeňský park. Na svazích hor kolem Kislovodska se nacházejí subalpinské louky a v okolí horské stepi. V Kislovodsku a jeho okolí jsou četné ovocné sady.\n\nBěhem posledních dvou set let zkoumání dávného osídlení bylo na území Kislovodska a jeho okolí objeveno a prostudováno více než 800 archeologických nalezišť. To částečně umožnilo vytvořit chronologii kultury, která existovala na území současného Kislovodska od 5 tisíciletí před naším letopočtem. Z některých historických období nebyly dosud archeologické památky objeveny.\nVe vykopávkách v archeologickém areálu \"Kabardinka-2\" ležícím 10 km na jih od Kislovodska byly nalezeny pozůstatky starověké kobanské kultury bronzové doby (13. -12. století před naším letopočtem). Velikost osady byla na tehdejší dobu významná - několik desítek domů o ploše 16 × 12 metrů. Další známou archeologickou památkou je velký komplex Klin-jar, který leží na západním okraji Kislovodska. Tento komplex obsahuje pozůstatky staveb a pohřebišť, které patří do kobanského (9. - 7. století př. n. l.), sarmatského a alanského období.\n\nVe středověku a až do konce 18. století nebylo kislovodské údolí osídleno. Existují důkazy o tom, že místo, kde je pramen minerální vody, nikomu nepatřilo a bylo v pohraničí mezi zemí Velké Kabrdy na východě a územím malých abazinských kmenů na západě. Je známa pouze existence malé abazinské osady a strážního stanoviště na Křížové hoře (hoře Ducha svatého). V roce 1793 navštívil kislovodské údolí německý vědec Peter Simon Pallas. Jako první prostudoval podrobně pramem minerální vody, změřil jeho hloubku, sestavil jeho popis a předpověděl mu velkou budoucnost. Za průkopníka lázeňských pobytů je považován velitel kavkazských vojsk Iraklij I. Morkov, který se v roce 1798 utábořil nad pramenem a bral si koupele, aby se zbavil astmatu.\n\nDne 7. 3. 1803 vydal Alexandr I. reskript o vybudování opevnění na místě, \"kde se na Kavkazu nachází kyselé vody\". Pevnost Kyselé vody, patřící k Azovsko-Mozdokské obranné linii byla postavena na vyvýšenině mezi řekami Olchovka a Berezovka od června do října 1803. Obklopena příkopem měla pevnost tvar hvězdy. Z pevnosti byl prokopán tunel k řece pro případ dlouhého obléhání. V roce 1812 byla pevnost přestavěna, budovy byly kamenné, byly postaveny vysoké kamenné hradby s cimbuřím a nárožními věžičkami. Zakladatelé a první obyvatelé Kislovodsku byli ruští vojáci, kteří zde po dokončení své služby zůstávali.\n\nBěhem léta kislovodský pramen navštěvovalo stále více návštěvníků. V roce 1812 byly postaveny lázně se 3 vanami (do té doby se koupalo v jámách vykopaných v zemi). V roce 1820 tu během své první cesty na Kavkaz žil A. S. Puškin, který přijel s rodinou generála Nikolaje Rajevského.\nZvláštní roli v rozvoji Kislovodska hrál generál Alexej Petrovič Jermolov, díky němuž byl přední okraj kavkazské válečné linie přesunut dál na jih a který tak zastavil útoky horalů. Byla postavena luxusní dvoupatrová restaurace s kolonádou a schodiště vedoucí do parku a k pramenu. Pod schodištěm byla postavena grotta (nyní Lermontovskij). V restauraci byl rozsáhlý taneční sál, jakož i zařízení pro návštěvníky. Kromě toho se v roce 1823 na rozkaz generála Jermolova začalo s výstavbou kislovodského parku.\n\nV polovině 19. století byla kislovodská pevnost přestavěna architektem S. Uptonem. Do roku 1873 byl Kislovodsk již dobře ozeleněn.\n\nV Kislovodsku se usadila řada obchodníků, šlechticů a inteligence z hlavního města. Počet obyvatel rychle rostl a od roku 1881 do 1891 se zvýšil z 1 551 na 6 000.\n\nVelký význam mělo vybudování silnice ze stanice Miněralnyje Vody do Kislovodsku v roce 1875, a zejména výstavba železnice z Miněralných Vod v roce 1893, díky čemuž město získalo spojení s ostatními městy země. To okamžitě zvýšilo počet návštěvníků a v důsledku toho zvýšilo nároky na počet ubytovacích míst a dodávek vody. V roce 1895 bylo město připojeno na hydroelektrárnu. V roce 1896 byla otevřena malá stáčírna minerální vody. Ruský spisovatel Dmitrij Mamin-Sibirjak v těch letech napsal o Kislovodsku \"Město je krásné, ulice leží na strmých březích řeky. Celkový pohled je velmi krásný a velkolepé nádraží by mohlo být ozdobou jakéhokoli hlavního města\".\n\nV roce 1903 kislovodská osada obdržela statut města. V blízkosti Kurzalu v Horním parku byla postavena hudební hala, která byla pojmenována křišťálovou pro své výborné akustické vlastnosti. Ve 30. letech 20. století bylo postaveno 20 nových sanatorií a dalších 22 sanatorií vzniklo rekonstrukcí budov penzionů, sídel a hotelů.\n\nV roce 1928 architekt P. Eskov postavil v centrální části města, vedle hlavních minerálních lázní, budovu „Říjnových koupelí“ se 60 kabinkami, která se vyznačuje velkorysými vnějšími tvary, pohodlím, kompaktním uspořádáním interiéru, dostatkem vzduchu a světla a která měla zdrž o objemu 400 metrů krychlových. V letech 1935 - 1938 bylo v Kislovodsku uvedeno do provozu krásné sanatorium dle projektu architektů Ginzburga, Popova, Vachtangova a Špalka, které do dneška zůstalo jednou z nejpohodlnějších budov lázní. Ve stejném období architekt Meran Meržanov postavil „Sanatorium-hotel NKVD“ (nyní „Kislovodsk“) a sanatorium \"Rudé kameny\" s luxusem a maximálním komfortem.\nVšech 20 zdravotnických lázní postavených v Kislovodsku do druhé světové války bylo provedeno, aby splňovalo vysoké hygienické požadavky a poskytovalo pacientům maximální pohodlí. Vnější tvar budov byl moderní, plochy byly ozeleněny a přizpůsobeny klidnému odpočinku a léčbě. Dodnes slouží lidem. Budovy lázní jsou architektonickými památkami ruské architektury 30. let. Po začátku Velké vlastenecké války byl další rozvoj lázní přerušen, Kislovodsk byl přeměněn na nemocniční základnu. Již v srpnu 1941 zde bylo připraveno 36 nemocnic ze sanatorií a hotelů. Město Kislovodsk získalo Řád Vlastenecké války I. stupně za velkou nezištnou práci v léčení a rehabilitaci vojáků, která významně přispěla ke zlepšení zdraví, a za své úspěchy v ekonomickém a kulturním rozvoji.\n\nDo roku 1950 byla plně obnovena všechna sanatoria a léčebná zařízení, proveden velký hydrogeologický výzkum, který zvýšil zásoby minerálních vod pro balneologické účely. Spolu s opravami začala nová výstavba a vylepšování města. Dle projektů architekta Andreje Ole byla v roce 1951 postavena prvotřídní sanaoria „Horní vrchy“ a „Piket“. V roce 1952 byla zahájena stavba sanatorií \"Horní vzduch\" a \"Moskva\". V roce 1955 postavil kolchoz \"Rusko\" z Novoalexandrovského okresu ve Stavropolském kraji pro zemědělce nádherné sanatorium \"Kolos\". Všechna nová lázeňská střediska byla vybavena soudobým zařízením, nabízejícím nejvýhodnější příslušenství pro nemocné. Na rozvoj lázeňství, jeho obnovu a rekonstrukci bylo investováno více než 600 milionů rublů.\n\nNarzaní galerie. Postavena v letech 1848-1953 (architekti Upton a François) ve středověké anglickém stylu. Místo procházky a pití minerální vody. Nachází se v ní \"vroucí jámy\" (pramen minerální vody), picí místnosti, lázeňská knihovna s čítárnou.\nArchitektonicky zajímavou stavbou je budova Hlavních lázní. Budova je postavena ve východním stylu.\n\nPozoruhodným místem je Kolonáda, symbolizující vstup do lázeňského parku, vizitka Kislovodska. Polokruhový struktuře připomíná tvarem a umístěním blízkou Narzaní galerii - hlavně ve sloupech, uspořádaných ve dvou úrovních.\n\n\n\nMěsto má železniční stanici Kislovodsk, konečnou na slepé trati z Miněralných Vod. Silnice spojující město Miněralnymi Vodami a Čerkeskem. Staví se dálnice jižním směrem do nového lyžařského střediska v regionu Elbrus. Nejbližší letiště se nachází přibližně 60 km od Kislovodsku v blízkosti města Miněralnyje Vody.\n\nPodstatnou část hospodářství Kislovodska tvoří lázeňský sektor. V Kislovodsku se nachází více než 60 lázní a hotelů. Polovina obyvatel pracuje ve službách pro rekreanty, kteří sem přijíždějí za odpočinkem a na léčení.\n\nK roku 2008\n\nA také: Řekové, Lakcové, Balkárci, Osetinci, Ázerbájdžánci, Darginci, Avarci, Čečenci, Inguši, Tabasarani, Čerkesové a Kabardinci.\n\nKislovodsk má 7 partnerských měst:\n\n"}
{"id": "591896", "url": "https://cs.wikipedia.org/wiki?curid=591896", "title": "Replika", "text": "Replika\n\nReplika může znamenat:\n\n"}
{"id": "591909", "url": "https://cs.wikipedia.org/wiki?curid=591909", "title": "Nedohub zlatovýtrusný", "text": "Nedohub zlatovýtrusný\n\nNedohub zlatovýtrusný (\"Hypomyces chrysospermus\"), též nedohub zlatovýtrusý či prašnička zlatožlutá je parazitická vřeckovýtrusná houba rostoucí na hřibech, kde vytváří bělavý, zlatožlutý nebo žlutohnědý povlak. Je rozšířený v Evropě a Severní Americe, ale také v západní Austrálii. Na rozdíl od příbuzné houby \"Hypomyces lactifluorum\" je nejedlý.\n\nNedohub zlatovýtrusný byl poprvé popsán francouzskými mykology bratry Louisem René a Charlese Tulasnem v roce 1860. Druhové jméno je odvozeno ze starořeckého \"chryse-\" \"zlatý\", a \"sperma\" \"semeno\".\n\nNedohub zlatovýtrusný patří do rodu parazitických vřeckovýtrusných hub, jejichž druhy infikují různé druhy hub. Například \"H. lactifluorum\" napadá houby z čeledi holubinkovitých (\"Russulaceae\"), \"H. copletus\" a \"H. transformans\" klouzky (\"Suillus\"), \"H. melanocarpus\" především hřib žlučník, jiné nedohuby postihují širší škálu hub.\n\nNedohub zlatovýtrusný infikuje hřiby, zpočátku tvoří tenkou bělavou vrstvu, která poté zezlátně a nakonec nabývá červenohnědý puchýřkovitý vzhled. Maso hřibu měkne a ve třetí fázi napadení hnije. Tento nedohub může napadat jeden nebo více druhů hřibů, ale také čechratky a kořenovce.\n\nVýtrusy jsou oválné a v bílé fázi mají hladký povrch. Měří 10-30 μm na délku a mají průměr 5–12 μm. Ve žluté fázi mají strupovitou, tlustší stěnu a kulatý tvar s průměrem 10–25 μm. Tyto dvě fáze jsou asexuální, sexuální je až fáze třetí, konečná. Tehdy jsou výtrusy válcovité, mají délku 25–30 μm a průměr 5–6 μm.\n\n\"Hypomyces chrysospermus\" je rozšířen v Severní Americe a v Evropě, kde je hojný. Běžně je rozšířen také v jihozápadní části západní Austrálie, kde se objevuje v lesích a pobřežní vegetaci.\n\nNedohub zlatovýtrusný není jedlý a může být jedovatý.\n\n"}
{"id": "591914", "url": "https://cs.wikipedia.org/wiki?curid=591914", "title": "Varieta algeber", "text": "Varieta algeber\n\nVarieta algeber je pojem z univerzální algebry. Budiž formula_1 signatura. Označme formula_2 třídu všech algeber s touto signaturou. Potom se třída formula_3 nazývá varietou, pokud existuje soustava \"identit\" takových, že do formula_4 spadají právě ty algebry z formula_5, které tyto identity splňují. Identita je zápis vyžadující rovnost dvou termů (viz příklad).\n\nAbstraktní algebra dokazuje věty, které platí pro jednotlivé algebraické struktury (např. větu platnou pro každou grupu, nebo jinou větu platnou pro každý svaz či lineární prostor atd.) a pak není třeba je dokazovat zvlášť pro jednotlivé grupy, svazy apod. \n\nUniverzální algebra je sjednocující podobor abstraktní algebry; zkoumá věty, které platí v každé algebraické struktuře. Aby bylo možno pracovat jednotně s různými strukturami, které mají různý počet a aritu operací, zavádí se pojem signatura, takže například každá grupa \nje algebra se signaturou formula_6 \na každý okruh je algebra \nse signaturou formula_7. Signatura je tedy seznam symbolů s uvedenou aritou.\n\nPokud nějaká věta univerzální algebry (např. věty o izomorfismu) platí pro algebru jakékoli signatury, není již třeba ji ověřovat zvlášť pro grupy, zvlášť pro okruhy, svazy, lineární prostory apod.\n\nMnohé věty univerzální algebry něco tvrdí o varietách algeber. Ne každá algebra s grupovou signaturou je grupou (například grupou není struktura, kde neplatí asociativita) a podobně ne každá algebra s tělesovou signaturou je tělesem. Třída všech těles varietu netvoří, neboť ji nelze vymezit soustavou \"identit\". Třída všech grup však varietu tvoří, neboť ji lze mezi všemi algebrami s grupovou signaturou vymezit následující soustavou identit:\n\nVarieta je tedy taková třída algeber, kterou lze vymezit soustavou identit; identita je formule požadující rovnost dvou termů.\n\nBirkhoffova věta říká, že třída algeber dané signatury je varietou právě tehdy, pokud je uzavřená na podalgebry, homomorfní obrazy a direktní součiny.\n\nTuto větu lze použít k prokázání, že nějaká třída varietou není, příklad viz (viz níže).\n\nTřída všech grup je varietou, neboť struktura s touto signaturou (která obsahuje operace formula_9) je grupou právě tehdy, když splňuje tuto soustavu identit:\n\nPojem grupa je ovšem možné definovat i jako strukturu s jednou binární operací. Potom je nutné některé podmínky formulovat jinak, například\n\nTo již není identita (tj. rovnost dvou termů), nýbrž složitější formule prvního řádu. Proto třída všech grup netvoří varietu, pokud ji reprezentujeme touto signaturou s jedinou operací.\n\nAbychom však dokázali, že varietu netvoří, musíme ukázat, že neexistuje ani žádná jiná soustava identit, které by přesně popsaly třídu všech grup. K tomu lze využít Birkhoffovu větu: Kdyby taková soustava v této signatuře existovala, pak podalgebrou grupy byla opět grupa, to však neplatí: Přirozená čísla (včetně nuly) se sčítáním jsou podalgebrou celých čísel se sčítáním.\n\nTřída všech okruhů tvoří varietu, neboť všechny podmínky v jejich definici lze zapsat jako identity. (I zde platí, že pojem okruh lze chápat jako strukturu jen se dvěma binárními operacemi \"+\" a \"⋅\", ale v této zmenšené signatuře nebude tvořit varietu.)\n\nTřída všech těles však varietou není, neboť následující podmínka není identitou:\n\nAbychom ukázali, že skutečně nejde o varietu, využijme opět Birkhoffovu větu: variety jsou uzavřené na direktní součiny. Direktní součin dvou kopií reálných čísel formula_13 je sice okruhem, ale ne tělesem. Abychom to ukázali, je potřeba si uvědomit, že v direktním součinu je sčítání i násobení definováno po složkách (\"a\", \"b\") ⋅ (\"c\", \"d\") = (\"a\"⋅\"c\", \"b\"⋅\"d\") Jeho jednotkou (tedy neutrálním prvkem vůči násobení) je prvek (1,1). Prvek (0,1) není totožný s nulou tohoto tělesa, tj. neutrálním prvkem při sčítání; tím je prvek (0,0). Přesto však (0,1) nemá inverzní prvek při násobení, což u tělesa připouštíme jen u neutrální prvku ke sčítání. Pro žádná reálná čísla \"a, b\" neplatí (\"a\", \"b\") ⋅ (0,1) = (1,1).\n\nTím je prokázáno, že tělesa netvoří varietu; platí však ještě silnější tvrzení: žádný direktní součin dvou či více těles nemůže být tělesem.\n"}
{"id": "591916", "url": "https://cs.wikipedia.org/wiki?curid=591916", "title": "Veronika Válková", "text": "Veronika Válková\n\nVeronika Válková (* 28. srpna 1970, Praha) je česká spisovatelka fantasy, které svá díla vydává pod pseudonymem Adam Andres. Pod vlastním jménem publikuje beletrii pro děti a učebnice dějepisu. Vystudovala latinu a historii na FFUK a pracuje jako profesorka dějepisu a latiny na víceletém gymnáziu.\n\n\n\n\n\nVšechny tyto knížky ilustroval Petr Kopl\n\n\nVeronika Válková publikovala řadu článků v časopise Pevnost, v současné době spolupracuje s časopisem Rodina a škola.\n\n"}
{"id": "591943", "url": "https://cs.wikipedia.org/wiki?curid=591943", "title": "Miep Giesová", "text": "Miep Giesová\n\nMiep Giesová (rodným jménem Hermine Santrouschitz; 15. února 1909 – 11. ledna 2010) byla nizozemská žena, která během druhé světové války pomáhala skrývat Anne Frankovou, její rodinu a několik dalších rodinných přátel před nacisty v zadním traktu domu, kde sídlila firma původně Annina otce. Poté co gestapo úkryt odhalilo, se Miep Giesové podařilo uschovat nalezený Annin deník. Anne zemřela počátkem března 1945 na tyfus v koncentračním táboře Bergen-Belsen. Holokaust ze všech ukrývaných Židů přežil pouze Annin otec Otto. Miep Giesová mu po válce uschovaný deník předala a on jej v roce 1947 vydal (v českém prostředí známý jako Deník Anne Frankové).\n\nZa statečnost byla Miep Giesové udělena řada ocenění. V roce 1994 jí byl udělen německý Federální řád za zásluhy (\"Bundesverdienstkreuz\"), o rok později byla izraelským památníkem Jad Vašem prohlášena Spravedlivou mezi národy a v roce 1997 byla nizozemskou královnou Beatrix pasována na rytíře.\n\nByla poslední žijící ze skupiny lidí, kteří pomáhali Frankovy a jejich přátele ukrývat. Zemřela v lednu 2010 ve věku 100 let.\n\n"}
{"id": "591946", "url": "https://cs.wikipedia.org/wiki?curid=591946", "title": "Václavek", "text": "Václavek\n\nPříjmení Václavek nosí více různých osobností:\n\n"}
{"id": "591947", "url": "https://cs.wikipedia.org/wiki?curid=591947", "title": "ICarly", "text": "ICarly\n\niCarly je americký sitcom, který se zaměřuje na dívku jménem Carly Shay, která natáčí svoji vlastní webshow iCarly. Na webshow pracuje se svými nejlepšími kamarády Sam a Freddiem. Sitcom vytváří Dan Schneider, který je zároveň i výkonným producentem. V sitcomu hrají Miranda Cosgrove jako Carly, Jennette McCurdy jako Sam, Nathan Kress jako Freddie, Jerry Trainor jako Spencer a Noah Munck jako Gibby. Sitcom se vysílá na Nickelodeonu.\n\nPremiéra sitcomu byla v USA 8. září 2007 na dětské stanici Nickelodeon. V Česku měl premiéru v roce 2010 na českém Nickelodeonu. Seriál vyhrál několikrát cenu Nejlepší TV Show, a to v roce 2009, 2010 a 2011.\n\nPřesně v duchu „Waynova světa“ se Carly a její nejlepší kamarádka Samantha „Sam“ Puckettová rozhodnou přetvořit nudný školní projekt na vlastnoručně vedenou internetovou show poté, co jejich kamarád Freddie omylem vystaví video s jejich šaškováním na internetových stránkách pro domácí videa „Splash Face“. Jejich okamžitý úspěch přesvědčí Carly, aby plně zapojila Sam (spolumoderátorku) a Freddieho (technického producenta) a společně spustili iCarly jako každotýdenní internetovou show, ve které si mohou dělat, co chtějí.\n\n\n\nDan Schneider, tvůrce iCarly a Victorious potvrdil přes sociální sítě Facebook a Twitter, že 29. srpna 2010 společná epizoda iCarly a Victorious je hotová. Druhý den byl scénář rozeslán a následující den se na epizodě započalo pracovat. Výroba trvala asi 3 týdny. 3dílná Epizoda měla premiéru 11. června 2011 v USA. Prodloužená verze měla premiéru 27. srpna 2011 v USA.\n\n\n"}
{"id": "591951", "url": "https://cs.wikipedia.org/wiki?curid=591951", "title": "Patrick Bergin", "text": "Patrick Bergin\n\nPatrick Connolly Bergin (* 4. února 1951, Dublin, Irsko) je irský divadelník, filmový herec a zpěvák, původním povoláním knihovník a pedagog. Mezi jeho nejznámější role patří postava Robina Hooda v jednom z četných zpracování tohoto tématu, britsko-americkém televizním filmu z roku 1991 režiséra Johna Irvina, z hollywoodské tvorby pak například snímek \"Noci s nepřítelem\" z roku 1991, kde si zahrál hlavní mužskou zápornou roli s tehdy mladou a právě vycházející hereckou superhvězdou Julií Robertsovou.\n\nJeho otec byl dělník, odborářský aktivista a irský politik. Již ve svých sedmnácti letech přesídlil z rodného Irska\ndo Anglie do Londýna. Zde pak pracoval v britské národní knihovně a zároveň s tím studoval na vysoké škole pedagogiku. Během studií si přivydělával např. jako pošťák nebo dělník. Po dostudování se pedagogickou prací i několik let skutečně živil. Zároveň s tím se ale amatérsky věnoval divadlu, založil experimentální divadelní skupinu \"\"Mum´s Underground\"\" (\"Maminčino podsvětí\"). Tady působil nejen jako herec, ale i jako autor, dramaturg, scenárista a režisér.\n\nSvoji filmovou kariéru zahájil také v Londýně, nejprve se jednalo o malé role v britských televizních seriálech, svoji první hlavní roli obdržel až v britském školním snímku \"Země nikoho\", kterou natočila Britská národní filmová škola. První větší roli ztvárnil ve snímku \"Taffin\" (1988) s Piercem Brosnanem. Proslavil se dobrodružným filmem \"Měsíční hory\", kde si zahrál postavu britského cestovatele, badatele a dobrodruha Sira Richarda Francise Burtona.\n\nZačal se postupně uplatňovat i v Hollywoodu, kde ale zpočátku povětšinou hrál pouze záporné role.\n\nJeho herecká kariéra se začala hroutit koncem devadesátých let. Od té doby se objevuje převážně v béčkových a televizních snímcích, většinou nevalné kvality.\n\n\n"}
{"id": "591958", "url": "https://cs.wikipedia.org/wiki?curid=591958", "title": "Dušan Lojda", "text": "Dušan Lojda\n\nDušan Lojda (* 8. března 1988, Ivančice) je český profesionální tenista, vítěz juniorky na US Open 2006. V květnu 2007 se na žebříčku ATP poprvé probojoval mezi 300 nejlepších tenistů. Jeho dosud nejvyšším postavením ve dvouhře bylo 161. místo (26. července 2010).\n\n"}
{"id": "591961", "url": "https://cs.wikipedia.org/wiki?curid=591961", "title": "Sbor dobrovolných hasičů Michálkovice", "text": "Sbor dobrovolných hasičů Michálkovice\n\nSbor dobrovolných hasičů Michálkovice je organizace pomáhající při požární ochraně jak ve městě Ostravě, tak také v jejím okolí. Zajišťuje však i pomoc v případě nenadálých situací a během roku pořádá několik společenských akcí.\n\nSbor byl založen 25. května 1902 starostou obce Janem Fránkem. Jeho prvním velitelem se stal Antonín Barteček.\n\nV současné době má sbor 115 členů. Členskou základnu tvoří jednotka a soutěžní družstva. V areálu hasičské zbrojnice se koná každoročně několik zábav a v zimním období minimálně jeden hasičský ples.\n\nMístní jednotka má celkem 20 členů, z nichž je 6 strojníků. Je využívána během domácích fotbalových utkáním FC Baníku Ostrava, kdy zajišťuje požární asistenci. V letních měsících se pak také stará také o odchyt obtížného hmyzu. V zimním období se zas naopak uplatňuje při shazování rampouchů nebo během úklidu sněhu.\n\nBěhem roku se jednotka zdokonaluje na oborových soutěžích, kde si zároveň i ověřuje své postupy při řešení nenadálých situací, jimiž jsou povodně, velké požáry či jiné katastrofy.\n\nDružstvo mužů a žen se v posledních letech stalo pravidelným účastníkem Moravskoslezského poháru, kde se umísťuje na předních místech v celkovém hodnocení. Dále se pravidelně účastní krajských kol v požárním sportu. Vedle těchto soutěží se družstvo ještě účastní závodu 100 metrů s překážkami nebo výstupu do druhého podlaží věže. Navíc ještě trénuje tradiční disciplíny CTIF, které nejsou v naší republice rozšířeny a trénuje je u nás jenom asi 5 družstev a reprezentace České republiky.\n\nJednotka má k dispozici:\n\n"}
{"id": "591967", "url": "https://cs.wikipedia.org/wiki?curid=591967", "title": "Clementine Fordová", "text": "Clementine Fordová\n\nClementine Fordová (*29. červen 1979, Spojené státy americké) je americká herečka.\n\nJe dcerou herečky Cybill Shepherdové a provozovatele nočního klubu Davida Forda. Před kamerou se poprvé objevila v roce 1998.\n\nV roce 1998 se objevila v seriálu \"Cybill\", čeští diváci jí také mohou znát z filmů jako \"Prci, prci, prcičky\", \"Vraždy v Cherry Falls\" nebo \"Bravo, girls!\".\n\nZtvárnila také menší role v seriálech \"Drzá Jordan\" a \"Dr. House\", v USA se ale proslavila především postavami v seriálech \"The L World\" a \"Mladí a neklidní\".\n\nNeskrývá svou homosexualitu, ani vztah se známou hudebnicí Lindou Perry, která se proslavila působením v kapele 4 Non Blondes. Dříve žila s kanadským hercem Chadem Todhunterem.\n\n\n\n"}
{"id": "591968", "url": "https://cs.wikipedia.org/wiki?curid=591968", "title": "DFS 194", "text": "DFS 194\n\nDFS 194 bylo raketovým motorem poháněné letadlo navržené Alexandrem Lippischem pro DFS (Německý institut pro vzduchoplavbu).\n\nDFS 194 bylo založeno na Lippischově sérii bezocasých letadel Delta. Původně se mělo jednat o bezocasé letadlo podobné stroji DFS 40, poháněné běžným pístovým motorem a tlačnou vrtulí. Podle tohoto návrhu byl sestrojen první drak v roce 1939.\nLippischovy návrhy přilákaly pozornost RLM (říšské ministerstvo letectví), které věřilo, že bezocasé letadlo bude skvělým základem pro raketovou stíhačku. 2. ledna 1939 začal Lippisch a jeho skupina pracovat pro firmu Messerschmitt na stroji, jehož název byl „Projekt X“. DFS 194 byl upravený pro raketový motor Walter R I-203 navržený Hellmuthem Walterem a v říjnu letoun podstoupil testování motorů v Peenemünde. Začátkem roku proběhly první testy ve vzduchu s motorem. Pilotoval Heini Dittmar. Letadlo letělo dobře, dosáhlo maximální rychlosti 550 km/h a letové vlastnosti byly výborné, na rozdíl od stroje Heinkel He 176, který byl testován 20. června roku 1939 se starší verzí motoru.\n\nVypočítalo se, že stroj by měl dobré letové vlastnosti i při dvojnásobné rychlosti, než jaké bylo dosaženo. Výborné výsledky ukázaly cestu k druhé fázi projektu, který byl na prvním místě zájmů RLM. Následujícího roku byl výsledkem projektu stroj Me 163 Komet.\n\n\n"}
{"id": "591971", "url": "https://cs.wikipedia.org/wiki?curid=591971", "title": "Cypřiš", "text": "Cypřiš\n\nCypřiš (\"Cupressus\") je rod rostlin z čeledi cypřišovité. Jde o stálezelené jehličnaté stromy nebo keře, rostoucí převážně v teplých oblastech severní polokoule. V některých místech porosty cypřišů určují ráz krajiny, například cypřiš stálezelený v oblasti Toskánska.\n\nCypřiše jsou stálezelené aromatické stromy, vzácněji keře. Koruna může být úzce sloupcovitá, kuželovitá, u některých druhů ale i široce rozložitá. Listy jsou drobné, šupinovité, na větvičkách těsně přitisklé a střechovitě se překrývající; větvičky jsou na průřezu oválné nebo čtyřhranné a větví se metličkovitě (nikoli plošně jako u zeravů). Šišky jsou 2–4 cm dlouhé, kulaté nebo vejčité, visící na krátkých stopkách.\n\nMnohé druhy patří v teplých oblastech k oblíbeným okrasným dřevinám, v českých podmínkách vesměs nejsou mrazuvzdorné. Hojně se v Česku pěstuje pouze cypřiš nutkajský pocházející ze severozápadu Severní Ameriky, další druhy jen výjimečně v chráněných polohách nejteplejších krajů (cypřiš arizonský, vždyzelený ad.).\n\nRod cypřiš procházel v prvním desetiletí 21. století bouřlivou taxonomickou revizí. Počet druhů kolísá mezi 16–28 podle toho, zda jsou jednotlivé odlišné populace v literatuře považovány za samostatné druhy, nebo jen pouhé poddruhy nebo varianty. Nejčastěji se rod dělí na čtyři podrodyː \"Cupressus\" subg. \"Cupressus\" zahrnující druhy Starého světa, subg. \"Hesperocyparis\" zahrnující většinu druhů Nového světa, a dále dva monotypické podrodyː subg. \"Xanthocyparis\" (\"C. vietnamensis\") a subg. \"Callitropsis\" (cypřiš nutkajský, který byl dlouho řazen do rodu cypřišek jako \"Chamaecyparis nootkatensis\" a bez významu by nebylo ani jeho vydělení do samostatného monotypického rodu).\n\nNíže je uvedeno zjednodušené geografické uspořádání.\n\n\n\n"}
{"id": "591972", "url": "https://cs.wikipedia.org/wiki?curid=591972", "title": "Jiskra Třeboň (rozcestník)", "text": "Jiskra Třeboň (rozcestník)\n\nJiskra Třeboň může znamenat:\n\n"}
{"id": "591973", "url": "https://cs.wikipedia.org/wiki?curid=591973", "title": "Religulous", "text": "Religulous\n\nReligulous je americký komediálně-dokumentární film z roku 2008. Ve filmu účinkuje komik Bill Maher, který zároveň napsal scénář, režie se ujal Larry Charles. Název filmu je kontaminace slov \"religion\" (náboženství) a \"ridiculous\" (směšný). Dokument se zabývá a vysmívá se organizovanému náboženství a víře. Bill Maher cestuje po celém světě a setkává se s představiteli různých náboženství. Ve filmu se Bill Maher snaží dokázat, že náboženství je porucha myšlení bránící lidem používat selský rozum a snaží se formou satiry dokázat, že organizované náboženství je zdraví a mozku především smrtelně škodlivé.\n\n"}
{"id": "591977", "url": "https://cs.wikipedia.org/wiki?curid=591977", "title": "Štětconoš trnkový", "text": "Štětconoš trnkový\n\nŠtětconoš trnkový (\"Orgyia antiqua\", Linné 1758) je nenápadný noční motýl z čeledi bekyňovitých, u kterého se projevuje výrazný pohlavní dimorfismus mezi samečkem a samičkou. Sameček mívá rozpětí křídel až 3 cm, naproti tomu samička má křídla zakrnělá a není schopná letu. Obývá převážně palearktickou oblast, tedy oblasti lesů a lesostepí mírného pásu, nevyskytuje se jen v nejteplejších oblastech. Původně se jednalo o druh, který byl rozšířen v Evropě, ale později byl jako invazivní druh zavlečen do dalších částí světa a nyní se nachází jak v Africe, Asii, tak i v Severní Americe. Řadí se mezi škůdce rostlin, na které se aplikuje buď ruční sběr housenek či aplikování insekticidů.\n\nIhned po vykuklení se motýli párují, načež dochází k oplodnění samičky neschopné letu. Ta krátce po oplodnění naklade vajíčka a umírá. V přírodě jsou proto častěji pozorovatelné housenky štětconoše trnkového než dospělí jedinci. Housenky mají ke všemu atypický vzhled, kdy se na jejím těle nacházejí čtyři velké žluté shluky dlouhých chlupů a mnoho menších červených skvrn, což má varovat případné predátory, že housenky nejsou vhodné ke konzumaci.\n\nLinné popsal tento druh v roce 1758 jako \"Orgyia antiqua\", načež Giovanni Antonio Scopoli v roce 1763 použil pro druh název \"gonostigma\".\n\nSamička po oplodnění naklade většinou 200 až 400 malých, hladkých vajíček polokulovitého tvaru s bělavě okrovou barvou. Vajíčka mají tmavý střel okolo mikropylárního otvoru a s tmavším obvodovým prstencem.\n\nMalé šedočerné housenky štětconoše se líhnou po přibližně 14 dnech a v době vylíhnutí jsou silně chlupaté. Než stihnou housenky vyrůst, často je po okolí roznáší vítr z místa vylíhnutí, čímž zvětšují areál svého rozšíření a potenciálně možnost získat potravu. Později dochází ke změně zbarvení na šedohnědé s dlouhým ochlupením. Na hřbetě mezi 4. až 7. článkem se vyskytují čtyři kartáčky zakončené žlutými chloupky, které umožňují snadnou identifikaci druhu. Vyjma žlutých chlupů má housenka štětconoše černá tykadla a přes záda se jí táhne černý pruh narušený již zmiňovanými žlutými chlupy. Tělo je vyjma černých a žlutých barev poseto také červenými skvrnami. Toto zbarvení slouží k varování případných predátorů o tom, že jedinci nejsou pro ně chutnou potravou.\n\nHousenky se živí listím listnatých stromů, jejich výskyt je hlavně mezi květnem až zářím. V posledním instaru dorůstají housenky velikosti okolo 3 cm v případě samce, pokud z housenky vznikne samička, je její velikost okolo 4,5 cm. S housenkami je možné se setkat i v suburbanistických oblastech jako jsou parky či zahrady.\n\nHousenka se později zakuklí do žlutohnědého zámotku, který vytváří z vlákna a vlastních chlupů. Obvykle se zakuklí v puklinách a škvírách kůry stromů, dále pak mezi větvičkami živých rostlin, či v klestí a podobně. Vzniklá kukla je nejčastěji leskle tmavohnědá s řídce žlutým ochlupením.\n\nDospělý motýl se líhne z kukly obvykle v červnu, létá do července. V některých případech, kdy je vhodné počasí a povětrnostní podmínky, se taktéž rodí i druhá generace na konci srpna a začátku září.\n\nJak již bylo zmíněno v úvodu je pro štětconoše trnkového charakteristický pohlavní dimorfismus mezi samičkou a samečkem. Sameček je oproti samičce štíhlý menší motýlek dorůstající velikosti okolo 25 až 30 mm s délkou předních křídel mezi 11 až 15 mm a rozpětím až 3 cm. Povrch křídel má přibližně skořicově hnědou barvu protkané klikatými, málo ostrými příčkami. V oblasti zadního rohu předních křídel je nápadným znakem bílá skvrna půlměsícového tvaru. Oproti tomu zadní křídla mají barvu oranžovo-hnědou. Na hlavě mají samci pár tykadel se silně hřebenovitým tvarem. Sameček je obvykle aktivní jak ve dne, tak i v noci.\n\nNaproti tomu samičky jsou zavalitější dorůstající délky 18 až 22 mm. Křídla jsou u samiček zakrnělá a mají podobu malých pahýlů žlutošedé barvy. Tykadla jsou slabě pilovitá a jejich tělo je šedavé pokryté pokryvem chloupků. To, že samičky nejsou vybaveny křídly, je z důvodu jejich ochrany před predátory, jelikož samička je takto méně nápadná.\n\nŠtětconoš je polyfágní, co se potravy týče, takže se jeho housenky vyskytují na celé řadě rostlin a stromů jako jsou opadavé stromy a keře (břízy, hloh, limetka, slivoň, dub, ostružiník, vrba, tamaryšek, brusnice, dále pak na jabloních a jedlích. V případě jehličnatých stromů housenky požírají jak jehličí, tak i kůru na větvích. Z jehličnanů je nejvýznamnějším hostitelem štětconoše trnkového dřeviny rodu smrk.\n\nŠtetconoš trnkový se vyskytuje v oblasti Evropy, Sibiře, Střední Asie, severní Afriky a Severní Americe. Obývá převážně lesy a lesostepi (oblasti okrajů lesů, živé ploty či křoviny) v celé severní a mírné části mírného pásu vyjma nejteplejších oblastí. V horách je možné ho pozorovat až do výšky okolo 2000 metrů nad mořem. V závislosti na geografické pozici a zdejších klimatických podmínkách se vyskytuje různý počet generací. V horách a v severních oblastech se rodí jen jedna generace motýla, naproti tomu v teplejších částech se vyskytují dvě až tři generace v roce, které lítají od června do konce října.\n\nNicméně pouze na území Evropy se jedná o původní druh, který byl později zanesen jako invazivní druh na území Asie, Afriky i Severní Ameriky.\n\nSamec se od samičky neprojevuje pouze vzhledem, ale taktéž chováním. Samec poletuje prudce a často mění směr, takže vzniká klikatý let. Současně je aktivní jak ve dne, tak i v noci. Samička namísto toho není schopna letu, jelikož má zakrnělá křídla. Jelikož samička umírá krátce po nakladení vajíček, je možné ji ve střední Evropě pozorovat jen krátce na jaře po vykuklení. Naproti tomu samečci létají od června do října.\n\nSamička není schopna letu a k jejímu oplodnění dochází krátce po jejím vykuklení, kdy se motýli spárují. Samička začne po vyklubání z kukly vylučovat vůni, kterou sameček využívá k nalezení partnerky. Rozmnožování mezi samečkem a samičkou probíhá poměrně rychle, kopulace netrvá déle než půl hodiny. Krátce po oplodnění samička klade vajíčka, kterých bývá v jedné snůšce mezi 200 až 400 kusy. Klade je většinou v blízkosti exuvie kukly, často přímo na zápředek. Po nakladení snůšky vajíček následně samička umírá. Vajíčka poslední generace přezimovávají v hromadné snůšce a na jaře se z nich pak líhne nová generace motýlů.\n\nŠtětconoš trnkový může způsobit hospodářské škody na ovocných a lesních školkách, jelikož se živí listy těchto stromů. V takových případech se doporučuje provádět buď ruční sběr housenek, případně použít vhodný insekticid.\n\nHousenky svým zbarvením dávají případným predátorům najevo, že pro ně nejsou chutnou stravou.\nHousenky poškozují jehlice nebo listy a pupeny. Může dojít k lokálnímu přemnožení. Štětconoš trnkový nepatří k významným parazitům ovocných dřevin ani jehličnanů.\n\nHousenky jsou velmi citlivé na přípravky na bázi \"Bacillus thuringiensis\". Lze použít insekticidy, například FORAY 48 B.\n\n\n"}
{"id": "591981", "url": "https://cs.wikipedia.org/wiki?curid=591981", "title": "Cypřiš stálezelený", "text": "Cypřiš stálezelený\n\nCypřiš stálezelený (\"Cupressus sempervirens\"), zvaný též cypřiš vždyzelený, italský či pravý, je jehličnatý strom z čeledi cypřišovité, rostoucí přirozeně ve východním Středomoří od Řecka až po jihozápadní Írán, již od antiky však člověkem šířený do dalších částí Středomoří. Dorůstá 20 až 35 metrů, ale jednotlivé varianty mají velmi odlišné tvary koruny a vzrůst. V některých místech porosty cypřišů stálezelených určují ráz krajiny, zejména v Toskánsku.\n\nV porostech je cypřiš poměrně odolný vůči požárům, a může se tak stát přirozenou zábranou vůči jejich šíření.\n"}
{"id": "591983", "url": "https://cs.wikipedia.org/wiki?curid=591983", "title": "1. NH Brno", "text": "1. NH Brno\n\n1. NH Brno je brněnský klub národní házené, který se účastní 1. ligy. Založen byl v roce 2003. Do 1. ligy poprvé postoupil v roce 2005, když vyhrál skupinu B 2. ligy a téměř okamžitě se zařadil do absolutní špičky 1. ligy. Své domácí zápasy klub hraje na hřišti v Novoměstské ulici v brněnské čtvrti Řečkovice. Tým pro domácí zápasy používá čistě červené dresy a pro zápasy venku dresy bílé. V sezóně 2011/12 klub skončil v základní části na 5. místě, v play-off vypadl v semifinále s TJ DIOSS Nýřany.\n\n\n\n"}
{"id": "591988", "url": "https://cs.wikipedia.org/wiki?curid=591988", "title": "TJ Avia Čakovice", "text": "TJ Avia Čakovice\n\nTJ Avia Čakovice je sportovní klub z pražské čtvrti Čakovice, který momentálně dosahuje největších úspěchů v národní házené a nohejbalu. V sezoně 2010/11 se účastní 1. ligy národní házené mužů a české nohejbalové extraligy mužů v roce 2010 (pozn. nohejbalové ligové soutěže se hrají způsobem jaro - podzim). Kromě nohejbalu a národní házené se klub také ještě věnuje následujícím sportům: aerobik, fotbal, jachting, lyžování, stolní tenis, tenis, volejbal a v majetku klubu jsou také ještě 2 padesátimetrové bazény, byť v klubu neexistuje ani plavecký oddíl, ani oddíl vodního póla. Ve většině sportů klub používá pro domácí zápasy svisle pruhované modrobílé dresy a pro zápasy venku dresy zelené.\n\nNejvětším úspěchem oddílu národní házené je mistrovský titul mužů z roku 2003. V sezóně 2009/10 skončil tým v 1. lize na 8. místě a nepostoupil do playoff. Rezervní B-tým mužů hraje v sezóně 2010/11 středočeský oblastní přebor mužů a oddíl žen hraje v sezóně 2010/11 středočeský oblastní přebor žen.\n\nNejvětším úspěchem oddílu nohejbalu je účast v extraligovém finále playoff v roce 2009. V roce 2010 tým skončil v extralize po základní části na 7. místě a momentálně hraje v soutěži o záchranu.\n\nFotbalový oddíl v sezóně 2010/11 hraje II. třídu, v minulosti klub odchoval následující 4 československé reprezentanty:\n\n"}
{"id": "591991", "url": "https://cs.wikipedia.org/wiki?curid=591991", "title": "TJ Plzeň-Újezd", "text": "TJ Plzeň-Újezd\n\nTJ Plzeň Újezd je tradičním účastníkem 1. ligy národní házené mužů z plzeňské čtvrti Újezd. Založen byl v roce 1915. Klub hraje domácí zápasy na hřišti v Národní ulici v Plzni – Újezdě. Hráči pro domácí zápasy používají oranžové dresy a pro zápasy venku šedivé. V ročníku 2011/12 tým vyhrál základní část a v play-off vybojoval třetí mistrovský titul. Hlavním organizačním pracovníkem klubu je Jan Procházka. Tradiční skandovaný pokřik fanoušků klubu je „Újezd, házená - to už něco znamená!“\n\nTJ Plzeň Újezd B je rezervní B-klub, který v ročníku 2010/11 hraje Západočeský oblastní přebor (po 1. a 2. lize 3. nejvyšší soutěž v ČR).\n\n\n"}
{"id": "591992", "url": "https://cs.wikipedia.org/wiki?curid=591992", "title": "Mefalsim", "text": "Mefalsim\n\nMefalsim ( מְפַלְּסִים, doslova „\"Razitelé cest\"“, v oficiálním přepisu do angličtiny Mefallesim) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 99 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od vesnice začíná u vrchu Giv'at Nizmit vádí Nachal Chajal, podél jižního okraje kibucu protéká vádí Nachal Mefalsim, které jihozápadně od vesnice u pahorků Tel Irit a Tel Mefalsim ústí do Nachal Chanun.\n\nObec se nachází 11 kilometrů od břehu Středozemního moře, cca 67 kilometrů jihojihozápadně od centra Tel Avivu, cca 70 kilometrů jihozápadně od historického jádra Jeruzalému a 4 kilometry jihozápadně od města Sderot. Mefalsim obývají Židé, přičemž osídlení v tomto regionu je etnicky převážně židovské. 2 kilometry západním směrem ale začíná pásmo Gazy s početnou arabskou (palestinskou) populací.\n\nMefalsim je na dopravní síť napojen pomocí lokální silnice 232.\n\nMefalsim byl založen v roce 1949. Zakladateli kibucu byla skupina Židů z Latinské Ameriky napojená na sionistické mládežnické hnutí ha-Bonim Dror. Většinou šlo o Židy z Argentiny a Uruguaye. Obec je symbolicky pojmenována podle sousloví „mefalsej derech“ (\"razitelé cest\"). Název odkazuje na roli zdejších zakladatelů jako průkopníků židovské imigrace z Latinské Ameriky.\n\nOd roku 1994 kibuc umožňuje přistěhování i nečlenům, tedy individuálním uchazečům o bydliště v této obci. Obec zároveň začala procházet stavební expanzí. V nové rezidenční čtvrti už žije 30 rodin. Celkem se v první fázi nabízelo 49 stavebních parcel (z nich jen čtyři zbývají dle stavu k roku 2010 neprodané), v druhé etapě má vyrůst 32 dalších domů. Tehdy prošel kibuc rovněž privatizací a zbavil se prvků kolektivismu ve svém hospodaření. Ve vesnici funguje mateřská škola, kulturní středisko, knihovna, synagoga, plavecký bazén a sportovní areály.\n\nKromě zemědělství (polní plodiny, sadovnictví, chov dobytka) se místní ekonomika orientuje i na průmysl. Působí zde nábytkářská firma Ziv Kitchen Industries.\n\nPodle údajů z roku 2014 tvořili naprostou většinu obyvatel v Mefalsim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 946 lidí. Během roku 2014 populace stoupla o 1,6 %.\n\n\n"}
{"id": "591995", "url": "https://cs.wikipedia.org/wiki?curid=591995", "title": "John Patrick Amedori", "text": "John Patrick Amedori\n\nJohn Patrick Amedori (* 20. dubna 1987, Baltimore, USA) je americký herec a hudebník.\n\nNavštěvoval hereckou školu ve Filadelfii. Od devíti let hrál na kytaru a v jedenácti letech se svým nejlepším kamarádem založil kapelu Sanitarum. Jeho bratr, Anthony Amedori, je profesionální skateboardista.\n\nV roce 1998 se objevil poprvé před kamerou, a to ve snímku \"D Minus\". Českým divákům může být znám také z účinkování ve filmech \"Vyvolený\", \"Na pokraji slávy\" a také především díky roli 13letého Evana Treborna ve filmu \"Osudový dotek\".\n\nV USA se stal populárnějším díky větším rolím v seriálech \"Spiknutí\" a \"Super drbna\", účinkoval také v seriálech \"Dr. House\" a \"Kriminálka New York\".\n\nAmedori je kytaristou a zpěvákem v indie-rockové kapele Ceesau, ve které hraje společně s hercem Carminem Giovinazzem, známým ze seriálu \"Kriminálka New York\" a Michaelem Brasicem.\n\n\n"}
{"id": "592007", "url": "https://cs.wikipedia.org/wiki?curid=592007", "title": "Dan Drápal", "text": "Dan Drápal\n\nDan Drápal (* 23. března 1949 Brno) je český evangelikální teolog a publicista. Po vzniku církve Křesťanská společenství se stal jejím prvním seniorem.\n\nV letech 1967–1972 vystudoval Komenského evangelickou bohosloveckou fakultu. Po vystudování nezískal státní souhlas v komunistickém Československu nutný pro výkon duchovenského povolání. Teprve v roce 1977 se stal vikářem sboru ČCE v Praze-Holešovicích. \n\nVe volbách do Sněmovny v roce 2002 kandidoval jako nezávislý za Volbu pro budoucnost Od června 2007 byl předsedou KDU-ČSL na Praze 8. V roce 2009 z KDU-ČSL vystoupil a stal se šéfredaktorem časopisu Konzervativní listy. V roce 2013 kandidoval ve volbách do Sněmovny za KDU-ČSL v hlavním městě Praze z 16. místa jako člen KDU-ČSL, zvolen do Sněmovny nebyl.\n\nNa webu Nadačního fondu Generace 21, který v letech 2015 a 2016 usiloval o přesídlení 152 či 153 iráckých křesťanů do České republiky, je uveden jako první z 9 členů poradního sboru nadačního fondu, kteří byli iniciátory tohoto projektu pomoci uprchlíkům z Iráku a Sýrie. V rozhovoru pro iDnes.cz, zveřejněném 5. dubna 2016, připustil, že výtky vůči projektu jsou zčásti oprávněné a „něco se nepovedlo“. Problémy přičítá především odkázanosti na spolupracovníka Salmána Hasana, Iráčana žijícího dlouhodobě v Česku, který působil jako tlumočník a zprostředkovatel, i nedostatku zkušeností a etnickým odlišnostem mentality.\n\nVe volbách do Poslanecké sněmovny PČR v roce 2017 kandidoval za KDU-ČSL v Praze.\n\n\n"}
{"id": "592011", "url": "https://cs.wikipedia.org/wiki?curid=592011", "title": "Kfar Aza", "text": "Kfar Aza\n\nKfar Aza ( כְּפַר עַזַּה, doslova „\"Vesnice Gaza\"“, v oficiálním přepisu do angličtiny Kefar Azza) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 89 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od vesnice protéká do Gazy vádí Nachal Chanun, do kterého od jihu ústí Nachal Sa'ad. Severovýchodně od kibucu stojí pahorky Tel Irit a Tel Mefalsim. Jihozápadně od obce je uměle vysázený les Ja'ar Simchoni.\n\nObec se nachází 10 kilometrů od břehu Středozemního moře, cca 68 kilometrů jihojihozápadně od centra Tel Avivu, cca 74 kilometrů jihozápadně od historického jádra Jeruzalému a 7 kilometrů jihozápadně od města Sderot. Kfar Aza obývají Židé, přičemž osídlení v tomto regionu je etnicky převážně židovské. 2 kilometry severozápadním směrem ale začíná pásmo Gazy s početnou arabskou (palestinskou) populací.\n\nKfar Aza je na dopravní síť napojen pomocí lokální silnice 232. Ta jižně od vesnice ústí do dálnice číslo 25.\n\nKfar Aza byl založen v roce 1951. Původně se osada nazývala Jagav (יגב). Nynější jméno upomíná na nedaleké arabské město Gaza. První osadníci se tu usadili v srpnu 1951. Šlo o Židy z Egypta a Maroka. Kibuc byl ale roku 1955 opuštěn. Nově byl osídlen až v lednu 1957 polovojenskými oddíly Nachal.\n\nRoku 1958 byl v kibucu otevřen plavecký bazén, roku 1966 budova společné jídelny. Roku 1973 zahájila provoz průmyslová firma Kafrit na zpracování plastů (v současnosti zaměstnává 140 lidí). Roku 1974 byl v tomto kibucu jako prvním v Izraeli uveden do provozu automatizovaný závlahový systém na místních polích. Roku 1992 byl otevřen komplex knihovny, společenského centra a učeben. V obci fungují sportovní areály. Dále je tu k dispozici obchod se smíšeným zbožím a zdravotní středisko.\n\nKoncem 90. let 20. století prošel kibuc privatizací a zbavil se prvků kolektivismu ve svém hospodaření. Roku 2000 započala na západním okraji stávající zemědělské vesnice výstavba nové rezidenční čtvrti Ne'ot ha-Deše (נאות הדשא). Roku 2006 v Ne'ot ha-Deše žilo už 38 rodin. Správní území vesnice dosahuje cca 10 000 dunamů (10 kilometrů čtverečních). Vesnice je pro blízkost pásma Gazy opakovaným terčem raket Kassám, které jsou odpalovány z nedalekého pásma Gazy ovládaného hnutím Hamás. 9. května 2008 byl takto zabit člen kibucu poté, co střela z Gazy dopadla na jeho dvůr.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Kfar Aza Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 693 lidí. Během roku 2014 populace stoupla o 3,6 %.\n\n\n"}
{"id": "592014", "url": "https://cs.wikipedia.org/wiki?curid=592014", "title": "Devínska Nová Ves", "text": "Devínska Nová Ves\n\nDevínska Nová Ves ( , , ) je městská část Bratislavy, hlavního města Slovenské republiky, v okrese Bratislava IV. V roce 2017 zde žilo necelých 16 000 obyvatel. Obcí prochází železniční trať Bratislava–Kúty.\n\nDevínska Nová Ves leží zhruba 12 km severozápadně od centra Bratislavy. Západní hranicí čtvrti je řeka Morava, která zde tvoří hranici s Rakouskem u obce Marchegg.\n\n\n\n\n\n\n\n"}
{"id": "592015", "url": "https://cs.wikipedia.org/wiki?curid=592015", "title": "Bolt – pes pro každý případ", "text": "Bolt – pes pro každý případ\n\nBolt – pes pro každý případ (v anglickém originále \"Bolt\") je americký animovaný film z roku 2008 studia Walta Disneye, který režírovali Chris Williams a Byron Howard. Představuje 48. snímek z animované klasiky Walta Disneye.\n\nBolt je pes, který je přesvědčen, že je obdařen jedinečnými schopnostmi. Jeho úkolem je chránit svou paničku Penny před zlým doktorem Calicem – ovšem jen v hollywoodském televizním seriálu. Když se náhodou dostane z Los Angeles do New Yorku, potká tam kočku Micku a křečka Bivoje. Ti pak budou Boltovi pomáhat najít Penny.\n\n\n"}
{"id": "592019", "url": "https://cs.wikipedia.org/wiki?curid=592019", "title": "Axiomatická teorie množin", "text": "Axiomatická teorie množin\n\nAxiomatická teorie množin je označení pro teorii, která formalizuje vlastnosti množin takovým způsobem, aby bylo možné pomocí množin zkonstruovat všechny matematické objekty, takže dokazatelná tvrzení této teorie budu přesně odpovídat všem platným matematickým výsledkům ze všech oblastí matematiky (algebra, diferenciální rovnice, geometrie, teorie pravděpodobnosti i všechny ostatní).\n\nHlavní význam takových teorií je v tom, že staví na velmi solidní základ pojem „dokazatelné matematické tvrzení“ a tedy poskytují užitečné vodítko při ověřování, zda nějaký matematický důkaz je korektní.\n\nNejpoužívanější axiomatická teorie množin je jednak Zermelova-Fraenkelova teorie množin (značení ZF) a dále ZF s přidaným axiomem výběru (ta se značí ZF+AC nebo ZFC). ZFC je všeobecně uznávána jako teorie, která přesně popisuje platné matematické pravdy, tj. matematická věta je pokládána za pravdivou, právě když je dokazatelná v ZFC (dokazatelnost ovšem nelze snadno ověřit, neboť v každém okamžiku existuje mnoho pravdivých hypotéz, které ještě nebyly dokázány nebo ani vysloveny).\n\nAplikace Gödelových vět o neúplnosti na axiomatickou teorii množin přináší vhledy na podstatu a filosofii matematiky, neboť z ní vyplývá, že sebelepší axiomatika teorie množin bude vždy obsahovat nerozhodnutelná tvrzení (množinu všech matematických pravd nelze popsat žádnou soustavou axiomů) a že pokud teorie, kterou chceme používat k popisu všech matematických pravd, je bezesporná, nelze tuto bezespornost dokázat.\n\nK převážné většině matematických konstrukcí (včetně pokročilých, jako je úplný obal metrického prostoru) stačí intuitivní (naivní) teorie množin, v níž intuitivně pracujeme s množinami jako se souhrny objektů. Tento přístup však vede k rozporům, pokud pracujeme s „příliš velkými“ množinami (nejznámější z těchto sporů je Russelův paradox). Vzato do důsledků, naivní teorie množin je sporná a proto v ní lze dokázat cokoli (např. že 1+1=42).\n\nV reakci na tyto rozpory vznikla axiomatická teorie množin, která staví dokazatelnost matematických pravd na pevný základ. Její hlavní přednosti oproti naivní teorii jsou tyto:\n\n1. Neumožňuje Russelův paradox (a další paradoxy naivní teorie množin) tím, že velké souhrny objektů (například „souhrn všech množin“) v ní nejsou pokládány za množiny, nýbrž jsou nazývány vlastními třídami a pracuje se s nimi jinak.\n\n2. Nepředpokládá nic kromě přesně vyjmenovaných axiomů (odtud název „axiomatická“). Ani tak samozřejmé skutečnosti, jako že existuje prázdná množina (nebo že k množinám \"a, b\" existuje i množina \"{a,b}\") není dovoleno předpokládat, dokud to není dokázáno z axiomů anebo samo není axiomem.\n\nPredikátová logika dává návod, jak prohledáváním nekonečného stromu ověřit dokazatelnost tvrzení z dané množiny axiomů. Existence soustavy axiomů, z nichž plyne každé matematické tvrzení, tedy umožňuje algoritmicky rozhodnout o pravdivosti jakékoli matematické hypotézy (tento algoritmus se nezastaví, pokud je tato hypotéza nerozhodnutelná z axiómů ZFC). To je sice v praxi nepoužitelné, protože počet větví stromu je astronomicky velký, ale přesto je ZFC užitečným vodítkem při diskuzi, zda nějaký argument lze nazvat platným matematickým důkazem.\n\nPři konstrukci teorie, která má obsáhnout celou matematiku, není možné do ní přidat všechny druhy objektů – například přidat predikát „tento objekt univerza je přirozené číslo“ (podobně, jako GB má predikát „tento objekt je množina“) a vložit axiomy, které chování přirozených čísel popisují (např. Peanovy axiomy).\n\nPři takovém přístupu by se množina predikátů a axiomů neustále rozrůstala, například po objevení komplexních čísel, hyperkomplexních čísel apod. S každým rozšířením by se musely znovu dokazovat výsledky o teorii dokázané (například to, že nějaké tvrzení je v této teorii nezávislé).\n\nProto je zvolen opačný přístup: axiomy popisují vlastnosti skupiny co nejjednodušších objektů, které stačí ke zkonstruování celé matematiky. Ukázalo se, že k tomuto účelu nejlépe slouží množiny; z těch lze zkonstruovat přirozená čísla, reálná čísla, funkce, přímky, topologické prostory atd.\n\nJelikož cílem ZF je popsat jedinou soustavou axiomů celou matematiku, není možné postupovat tak, že zavedeme pojem např. „přirozené číslo“ a vložíme axiomy o tom, jaké vlastnosti přirozená čísla mají. V takovém případě bychom museli rozšířit množinu axiomů pokaždé, když je v matematice objeven další důležitý pojem (reálné číslo, funkcionál, kategorie...)\n\nProto ZF vychází z předpokladu, že všechny matematické objekty jsou množiny, a její axiomy poskytují možnost z množin konstruovat množiny složitější. Prvek množin tedy mohou být opět jen množiny.\n\nMatematické objekty, se kterými chceme pracovat, pak ztotožníme s vhodnými množinami – víme, jaké vlastnosti očekáváme od přirozených čísel (například že ke každému číslu existuje číslo o jedničku větší), a proto zvolíme množiny, které odpovídající vlastnost mají.\n\nSymbol \"(a, b)\" pokládáme za zkratku pro \"<nowiki></nowiki>\" .Tato definice splňuje základní vlastnost, kterou od uspořádaných dvojic čekáme:\n\n\nFormálně: Množinu přirozených čísel definujeme jako průnik všech množin, které obsahují prázdnou množinu a s každým svým prvkem formula_6 obsahují i množinu formula_7.\n\nMnožinu přirozených čísel (včetně nuly) značíme formula_8.\n\nMáme-li definovaná přirozená čísla, pak by se mohlo zdát přirozené reprezentovat záporné číslo formula_9 jako formula_10. To však nelze, protože pro některá přirozená čísla formula_11 by mohlo platit formula_12.\n\nJe však možné reprezentovat přirozená čísla (pro formula_13) jako formula_14 a záporná čísla formula_15 (pro formula_16) jako formula_17. Tato definice se nepoužívá, protože by definice sčítání, násobení apod. byla složitější, než u definice následující:\n\nIdea je reprezentovat celé číslo formula_18 nekonečnou množinou takových dvojic formula_19, že formula_20 jsou přirozená čísla splňující formula_21. Například formula_22\n\nFormálně: Množina celých čísel je definována jako rozklad (tedy množina všech tříd ekvivalence) kartézského součinu formula_8 x formula_8 podle ekvivalence:\n\nMáme-li definované sčítání a násobení pro přirozená čísla, definujeme je pro celá čísla takto: vyberme libovolný prvek (tzv. reprezentant) formula_19 a formula_26 čísel, které chceme sečíst. Výsledkem bude třída ekvivalence, která obsahuje dvojici formula_30 (tato třída nezávisí na volbě reprezentantů):\nVzoreček pro násobení lze snadno odvodit roznásobením vztahu\nPodobně se postupuje i u dalších matematických operací.\n\nZa pozornost stojí i skutečnost, že totéž číslo (například 2) je reprezentováno jinak jako přirozené číslo než jako celé číslo. Množina přirozených čísel tedy formálně není podmnožinou množiny celých čísel. S podobným jevem se v teorii množin setkáváme velmi často; tento přístup je volen proto, abychom nemuseli změnit reprezentaci množiny, pokud konstruujeme její rozšíření – například kdyby komplexní čísla a kvaterniony (což jsou oboje rozšíření reálných čísel) byly objeveny až poté, co byla ustálena konvence, jak reálná čísla v teorii množin reprezentovat.\n\nKaždé racionální číslo lze zapsat nekonečně mnoha způsoby jako zlomek, např:\n\nRacionální číslo budeme tedy reprezentovat množinou všech takovýchto dvojic formula_19.\n\nFormálně: Množina racionálních čísel je definována jako rozklad (tedy množina všech tříd ekvivalence) množiny\n\npodle ekvivalence\n\nV této definici formula_39 značí množinu celých čísel definovanou výše a zápis formula_40 se týká nuly jako celého čísla, což je formálně jiný objekt, než nula jako přirozené číslo.\n\nDefinice sčítání, násobení apod. odvodíme podobným způsobem jako u celých čísel.\n\nReálná čísla je možno definovat několika způsoby, například ztotožnit jejich množinu s množinou všech Dedekindových řezů.\n\nGödelovy věty o neúplnosti říkají, že je-li nějaká predikátová teorie bezesporná, rekurzivně axiomatizovatelná a dokazuje základní aritmetické pravdy, pak není úplná a neumí dokázat svoji bezespornost.\n\nV každé teorii, kterou chceme pokládat za popis všech matematických pravd, musí být dokazatelné základní aritmetické pravdy a měl by existovat algoritmus, kterým ověříme, zda dané tvrzení je axiomem; bez takového algoritmu je teorie nepoužitelná k praktickým účelům.\n\nZ toho plyne, že je-li tato teorie bezesporná, pak pro ni platí obě Gödelovy věty o neúplnosti a její bezespornost není nikdy možné dokázat. V její bezespornost matematická komunita pevně věří, protože spor nebyl objeven přes téměř celé století, kdy je tato teorie používána. Pro ZFC, která je běžně přijímána jako popis všech matematických pravd, jsou tedy dvě možnosti:\n\n\nVýše uvedené úvahy nevyužívaly specifické vlastnosti ZFC. Platí o každé rekurzívně spočetné teorii, kterou přijímáme jako popis všech matematických pravd a která umí dokázat základní pravdy aritmetiky (poslední podmínka v zásadě plyne z předposlední).\n\nZ toho plyne, že výše uvedené „vady“ ZFC (její neúplnost a nemožnost ověřit její bezespornost) nelze napravit vhodnější volbou jejích axiomů; není tedy možný Hilbertův program. Matematické pravdy tedy nikdy nebudou plně popsány soustavou axiómů.\n\nBezespornost ZFC je možno snadno dokázat v nějaké silnější teorii (např. Kelleyova-Morseova teorie s axiómem výběru), ovšem to nemá žádnou váhu pro ověření, že je skutečně bezesporná. Kdybychom si byli jisti bezesporností KM+AC, nemuseli bychom ověřovat bezespornost ZFC, která z ní plyne. A pokud si nejsme jisti ani bezesporností KM+AC, tím méně můžeme spoléhat, že každé tvrzení v ní dokazatelné je pravdivé (což je podstatně silnější tvrzení: například PA s přidaným axiomem „PA je sporná“ je bezespornou teorií).\n\nNerozhodnutelná tvrzení v teorii množin mají nejen akademický význam, ale týkají se i „praktičtějších“ oblastí matematiky, jako je Matematická analýza (příkladem je Hypotéza kontinua). Bez axiomu výběru je nerozhodnutelná i řada zcela fundamentální faktů pro práci v matematice, například zda je každá funkce Lebesgueovsky integrovatelná a zda je kartézský součin neprázdných množin vždy neprázdný.\n\nAxiomatická teorie množin se vyvinula během dvacátého století z naivní teorie množin, kterou zavedli Georg Cantor a další.\n\nNaivní teorie množin vznikla z nutnosti popsat objekty, se kterými pracovala matematická analýza i v jiných matematických disciplínách.\n\nPrvním vážným pokusem o přesný popis těchto objektů byla práce Bernarda Bolzana, jenž zavedl pojem množina a zkoumal vlastnosti nekonečných množin. Na toto téma napsal knihu Paradoxy nekonečna (Paradoxien des Unendlichen), která byla vydána až po jeho smrti.\n\nOpravdovým zakladatelem teorie množin je Georg Cantor, který zavedl pojmy jako potenční množina, ordinál či kardinál. Též dokázal existenci nespočetných množin. K tomu použil zcela nový důkazní prostředek, dnes nazývaný Cantorova diagonální metoda. Později dokázal takzvanou Cantorovu větu tvrdící, že ke každé množině existuje množina o větší mohutnosti – její potenční množina. Používal tuto definici množiny: \"„Množinou A rozumíme souhrn určitých a rozlišitelných objektů x existujících v naší mysli. Těmto objektům říkáme prvky množiny A.“\". Tato teorie dosáhla vynikajících výsledků, avšak na přelomu devatenáctého a dvacátého století se v ní objevili antinomie (takzvané paradoxy naivní teorie množin; viz níže).\n\nNa přelomu 19. a 20. století byly v naivní teorii množin objeveny antinomie (takzvané paradoxy naivní teorie množin). První se týkaly pouze velmi velkých souborů, jako je množina všech ordinálních čísel (Burali-Fortiho paradox) anebo množina všech množin (Cantorův paradox). Těmto antinomiím se nepřikládal velký význam, neboť se předpokládalo, že zpřesněním práce s tak velkými soubory se odstraní.\n\nOpravdovým problémem se ukázal Russellův paradox, týkající se množiny, která je definována jednoduchou formulí. Russellův paradox se dá popsat takto: \"„Mějme množinu formula_41 všech množin, které nejsou prvky samy sebe. Je tato množina svým prvkem? Obě možné odpovědi vedou ihned ke sporu.\n\nV následujících letech se objevilo ještě několik obdobných problémů; například Richardův paradox týkající se diagonální metody a sémantiky obecného jazyka.\n\nV roce 1908 Ernst Zermelo v článku \"Untersuchungen über die Grundlagen der Mengenlehre\" (česky: Zkoumání základů teorie množin) popsal teorii množin s \"axiomem extenzionality\", \"axiom dvojice\", \"axiom potenční množiny\", \"axiom sumy\", \"axiom nekonečna\", \"axiom výběru\" a \"schéma axiomů vydělení\". V roce 1917 Dmitrij Mirimanov \"schéma axiomů vydělení\" nahradil obecnějším \"schématem axiomů nahrazení\".\n\nExistuje několik různých systémů axiomatizace teorie množin s různou silou a výsledky. Zde je uvedena jen část z nich.\n\nZermelova-Fraenkelova teorie množin je dnes neužívanější ze systémů axiomatické teorie množin, která je sama o sobě nebo v některých mírných modifikacích (zejména s přidaným axiomem výběru) používána jako základ pro většinu dalších odvětví matematiky včetně algebry a matematické analýzy. Tento systém nedefinuje třídy, ty jsou jen součástí metajazyka.\n\nMezi tvrzení nerozhodnutelná v této teorii patří například axiom výběru, hypotéza kontinua, Axiom konstruovatelnosti a Suslinova hypotéza. Všechny výsledky tohoto druhu (že něco nejde z axiomů ZFC dokázat) jsou ovšem formulovány s podmínkou „Pokud je ZFC bezesporná“, neboť její bezespornost nelze ověřit.\n\nJe založena na těchto axiomech:\n\nZkratkou ZFC je označována axiomatická soustava teorie množin, kterou tvoří axiomy Zermelo-Fraeneklovy teorie množin a axiom výběru (zkratka AC – z anglického \"axiom of choice\").\n\nVon Neumannova-Bernaysova-Gödelova teorie množin (NBG, též (Von Neumannova)-Gödelova-Bernaysova teorie množin, NGB, GB) se z hlediska své síly příliš neliší od ZF či ZFC – libovolný výrok o množinách je v NBG dokazatelný tehdy a jen tehdy, pokud je dokazatelný v ZF – mluvíme tedy o teorii NBG jako o konzervativním rozšíření teorie ZF (říkáme také, že NBG a ZF jsou ekvikonzistentní). Rozdíl mezi oběma teoriemi spočívá v použitém jazyku a v počtu axiomů. NBG jich má konečný počet díky použití vlastních tříd.\n\nNa rozdíl od ZFC, jejímž objektem jsou pouze množiny, zatímco třídy tvoří pomocný konstrukt na úrovni metajazyka, v NBG jsou množiny i třídy objektem teorie množin – na množiny jsou však kladena (jejich definicí) určitá omezení – jednoduše řečeno množiny jsou právě ty objekty, které jsou prvkem jiného objektu:\nNěkdy se k axiomům NBG přidává ještě takzvaný axiom výběru či silný axiom výběru. Výsledná teorie se pak značí NBG+AS.\n\nNa rozdíl od ZF neobsahuje (právě díky zavedení tříd jako součásti jazyka teorie množin) NBG nekonečný počet axiomů – nemusí si totiž vypomáhat axiomatickými schématy typu schématu axiomů nahrazení nebo schématu axiomů vydělení.\n\nJe založena na těchto axiomech (malá písmena značí množinové proměnné a velká písmena obecné (třídové) proměnné):\n\nKelleyova-Morseova teorie množin (označovaná též KM) je teorie silnější než jsou klasické axiomatizace Zermelova-Fraenkelova (ZF) a Von Neumannova-Gödelova-Bernaysova (NGB). V KM je dokazatelná (formální) konzistence ZF.\n\nAxiomatizace KM je velmi podobná axiomatizaci GB, liší se pouze ve schématu existence tříd, kde (na rozdíl od GB) připouští existenci třídy odpovídající libovolné formuli. Tato zdánlivě drobná odlišnost je však příčinou toho, že KM je nesrovnatelně silnější teorií než GB i ZF.\n\nJe založena na těchto axiomech (malá písmena značí množinové proměnné a velká písmena obecné (třídové) proměnné):\n\nNew Foundations (NF) je axiomatizace, kterou vyvinul Willard van Orman Quine. Jedná se o zjednodušení teorie typů z knihy Principia Mathematica. Na rozdíl od teorie typů nepoužívá hierarchii typů. Axiomy NF vylučují axiom výběru.\nJe založena na těchto axiomech:\n\nSchéma axiomů vydělení, může být nahrazeno konečně mnoha svými případy. Použití konečné axiomatizace odstraňuje nutnost v definicích zmiňovat typy.\n\nČasto se používá ve schématu vydělení koncept vrstvené formule ( ). (Řekneme, formule formula_62 je vrstvená, jestliže existuje funkce) f taková, že všem objektům univerza vrátí přirozené číslo a pro formula_63 platí formula_64 a pro formula_65 platí formula_66. Schéma axiomů vydělení pak zní:\n\nTeorie polomnožin byla vyvinuta v 70. a 80. letech 20. století Petrem Vopěnkou a Petrem Hájkem. Její axiomatizace je podobná Von Neumannově-Gödelově-Bernaysově teorii množin, ale liší se tím, že umožňuje existenci vlastních tříd, které jsou částí nějaké množiny (formula_69). Tato vlastnost umožňuje polomnožinám sloužit jako základ Vopěnkovy alternativní teorie množin\n\nK některým axiomatizacím teorie množin lze nadefinovat i odpovídající axiomatizace konečných množin.\n\nNapříklad ZF získáme ze ZF tak, že axiom nekonečna nahradíme jeho negací. Obdobně se získají NBG (respektive KM).\n\nDá se dokázat, že:\n"}
{"id": "592020", "url": "https://cs.wikipedia.org/wiki?curid=592020", "title": "Roxanne Hart", "text": "Roxanne Hart\n\nRoxanne Hart (* 27. červenec 1952, Trenton, USA) je americká filmová, televizní a divadelní herečka.\n\nRodačka z New Jersey se narodila do rodiny učitele, později školního ředitele. Studovala na škola v Chappaqua, kde byl právě její otec ředitelem.\n\nV divadle působila na Broadwayi a v roce 1983 obdržela nominaci na Tony Award za hru \"Passion\".\n\nVe filmu se objevila poprvé v roce 1979, a to ve snímku \"The Bell Jar\". Českým divákům může být známá především z filmů \"Rozsudek\" v hlavní roli s Paulem Newmanam, \"Highlander\" v hlavní roli s Christopherem Lambertem, \"Půlnoční míle\", kde hrají Jake Gyllenhaal, Dustin Hoffman a Susan Sarandonová, nebo také z filmu \"Jeden pokoj\".\n\nHodně byla obsazována do seriálů, nejvíce pak do seriálu \"Nemocnice Chicago Hope\", ve kterém se objevila ve 46 dílech. Do seriálů z lékařského prostředí se vrátila díky \"Pohotovosti\" a \"Dr. Houseovi\".\n\nŽije s hercem Philipem Casnoffem a mají dva syny.\n\n\n"}
{"id": "592025", "url": "https://cs.wikipedia.org/wiki?curid=592025", "title": "Země nikoho", "text": "Země nikoho\n\nZemě nikoho je obvyklé označení pro nějaké území (pozemek, region apod.), které nepodléhá moci žádného státu, či jiné skupiny lidí. V praxi obvykle jde o nikým neovládanou část pozemské pevniny resp. zemského povrchu, která se může objevit například během velkého válečného konfliktu, kdy tímto slovním spojením často označujeme tu část válčiště, která se nachází v prostoru mezi oběma válčícími stranami. Užívá se i v přeneseném významu slova, případně jako příměr nebo umělecká metafora. \n\n"}
{"id": "592027", "url": "https://cs.wikipedia.org/wiki?curid=592027", "title": "Nachal Oz", "text": "Nachal Oz\n\nNachal Oz ( נַחַ\"ל עֹז, doslova „\"Proud síly\"“, v oficiálním přepisu do angličtiny Nahal Oz) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 70 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 9 kilometrů od břehu Středozemního moře, cca 71 kilometrů jihojihozápadně od centra Tel Avivu, cca 77 kilometrů jihozápadně od historického jádra Jeruzalému a 10 kilometrů jihozápadně od města Sderot. Nachal Oz obývají Židé, přičemž osídlení v tomto regionu je etnicky převážně židovské. Necelé 2 kilometry severozápadním směrem ale začíná pásmo Gazy s početnou arabskou (palestinskou) populací.\n\nNachal Oz je na dopravní síť napojen pomocí dálnice číslo 25.\n\nNachal Oz byl založen v roce 1951. Vznikl 25. července 1951 z iniciativy členů polovojenských oddílů Nachal. Byla to první osada založená jednotkami Nachal.\n\nPůvodně se osada nazývala Nachl'ajim mul Aza (נחלאים מול עזה). V říjnu 1953 byla proměněna na civilní obec. Do roku 1967 šlo o pohraniční vesnici situovanou na okraji arabského města Gaza. Velice časté tu byly bezpečnostní incidenty a přeshraniční konfrontace. 3. dubna 1955 byl kibuc ostřelován z Gazy. Při dalším podobném útoku zde o rok později, 29. dubna 1956, zemřel Ro'i Rothberg, obyvatel kibucu. Vesnice se mezitím stala symbolem izraelského osidlovacího úsilí. Na Rothbergově pohřbu proto promluvil mimo jiné i tehdejší náčelník generálního štábu izraelské armády Moše Dajan.\n\nV letech 1997–1998 prošel kibuc privatizací a začal své členy odměňovat individuálně, podle odvedené práce. Další fáze privatizace nastala roku 2007. Místní ekonomika je založena na zemědělství (polní plodiny, pěstování balvny, brambor, zeleniny, produkce mléka, chov drůbeže) a průmyslu (například výroba součástek pro bezpečnostní kamery). Poblíž vesnice se nacházel hraniční přechod Karni spojující Izrael a pásmo Gazy. Při něm se v 90. letech 20. století plánovala průmyslová zóna. Její rozvoj byl ale poté, co pásmo ovládlo hnutí Hamás, zastaven. Blízkost pásma Gazy se projevuje opakovaným ostřelováním kibucu raketami Kassám. V kibucu funguje plavecký bazén, zdravotní středisko, sportovní areály, obchod se smíšeným zbožím, společenský klub a knihovna.\n\nObyvatelstvo kibucu je smíšené, tedy sestávající ze sekulárních i nábožensky orientovaných rodin. Podle údajů z roku 2014 tvořili naprostou většinu obyvatel v Nachal Oz Židé – cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob). Jde o menší obec vesnického typu s dlouhodobě stagnující populací. K 31. prosinci 2014 zde žilo 350 lidí. Během roku 2014 populace klesla o 2,5 %.\n\n\n"}
{"id": "592035", "url": "https://cs.wikipedia.org/wiki?curid=592035", "title": "Devitrifikace", "text": "Devitrifikace\n\nDevitrifikace je „odskelnění“ sopečného skla, láv nebo pyroklastických hornin. V prvé fázi se objevují mikroskopické embryonální krystalky, tzv. „krystality“. Jsou různého tvaru (vlasovité, tyčinkovité, kulovité atd.) a nejrůznějších názvů; někdy se shlukují v radiálně paprsčité agregáty (sférolity). Jindy se struktura horniny stává perlitickou. Devitrifikací lze dospět k úplné rekrystalizaci skla. S intenzívním odskelněním se setkáváme u paleovulkanitů.\n"}
{"id": "592036", "url": "https://cs.wikipedia.org/wiki?curid=592036", "title": "Harry Lennix", "text": "Harry Lennix\n\nHarry Joseph Lennix III (* 16. listopadu 1964, Chicago, Illinois) je americký herec.\n\nJe nejmladším ze čtyř sourozenců, kteří se narodili Lillianě Cleo a Harrymu Lennixovým. Studoval herectví a režisérství a později také učil hudbu a práva.\n\nVe filmu debutoval v roce 1989 ve snímku \"Vězeň\". V dalších letech hrál např. ve filmech \"Prachy\", \"Bob Roberts\", \"Hlídat Tess\", \"Titus\", \"Protiúder\", \"Matrix Reloaded\", \"Matrix Revolutions\", \"Podezření nula\", \"Ray\", \"Na odstřel \" či \"Muž z oceli\".\n\nV televizi se objevil v letech 1995 a 1996 ve třech epizodách seriálu \"The Client\", hrál také v seriálech \"Pohotovost\", \"Diagnóza vražda\", \"První prezidentka\", \"24 hodin\", \"Malá Velká Británie v USA\" a \"Doktorka Emily\". Epizodní role ztvárnil např. v seriálech \"Ally McBealová\", \"Advokáti\", \"Soudkyně Amy\", \"JAG\", \"Dr. House\" či \"\". V hlavní roli Boyda Langtona působil v seriálu \"Dům loutek\" (2009–2010), od roku 2013 hraje v seriálu \"Černá listina\".\n\n\n\n\n"}
{"id": "592037", "url": "https://cs.wikipedia.org/wiki?curid=592037", "title": "Jachini", "text": "Jachini\n\nJachini ( יָכִינִי, v oficiálním přepisu do angličtiny Yakhini) je vesnice typu mošav v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 134 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od mošavu začíná vádí Nachal Mefalsim, podél jižní strany vesnice teče vádí Nachal Šlachim, které pak ústí do Nachal Chanun.\n\nObec se nachází 15 kilometrů od břehu Středozemního moře, cca 67 kilometrů jihojihozápadně od centra Tel Avivu, cca 68 kilometrů jihozápadně od historického jádra Jeruzalému a 4 kilometry jižně od města Sderot. Jachini obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nJachini je na dopravní síť napojen pomocí dálnice číslo 34.\n\nJachini byl založen v roce 1950. Vesnice je pojmenována podle biblické postavy \"Jakína\" (jednoho ze synů Šimeona) zmiňovaného v Knize Exodus 6,13. Zakladateli osady byli Židé z Íránu a Kurdistánu. Ti se zde ale neudrželi a vystřídali je Židé z Jemenu, kteří do Izraele přišli v rámci Operace Létající koberec a do roku 1952 pobývali v provizorních přistěhovaleckých táborech. Zpočátku čelili osadníci složité ekonomické a bezpečnostní situaci. Museli se naučit zemědělskému způsobu života.\n\nAž do konce 70. let 20. století byla místní ekonomika orientována na zemědělství (zejména pěstování cukrové řepy). Pak došlo k rozvolnění mošavu, který se zbavil většiny družstevních prvků ve svém hospodaření. V současnosti zde funguje 78 soukromých rodinných farem. Významná část obyvatelstva vesnice dojíždí za prací mimo obec. V mošavu je k dispozici mateřská škola, společenský klub, synagoga a knihovna. Zpočátku existence osady zde fungovala i základní škola, ale později byla uzavřena.\n\nObyvatelstvo mošavu je smíšené, tedy sestávající ze sekulárních i nábožensky orientovaných jedinců. Zejména starší generace uchovává náboženské zvyky jemenitských Židů. Podle údajů z roku 2014 tvořili naprostou většinu obyvatel v Jachini Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 644 lidí. Během roku 2014 populace stoupla o 4,7 %.\n\n\n"}
{"id": "592039", "url": "https://cs.wikipedia.org/wiki?curid=592039", "title": "Globální vesnice", "text": "Globální vesnice\n\nGlobální vesnice (v orig. „\"global village\"“) je pojem zavedený v 60. letech 20. století kanadským filozofem a teoretikem komunikace Marshallem McLuhanem. V globální vesnici promění svět, dle McLuhana, elektronická média. Pojem se stal hojně citovaným po nástupu internetu, byl však i často ironizovaný a kritizovaný.\n\nMcLuhanovo chápání pojmu globální vesnice je mnohem širší, než jen představa celého světa jako jedné vesnice bez jakýchkoliv komunikačních bariér. McLuhan se zaměřil především na to, jakým způsobem bude ovlivněno jednání a chování lidí, jejich vzájemné vztahy i vztahy k individuálnímu a kolektivnímu vlastnictví a především pak měnící se mechanismy fungování lidské společnosti. V globální vesnici promění svět, dle McLuhana, elektronická média. O moderních technologiích mimo jiné napsal: „...\"jestliže pochopíme, jak mění náš život, budeme tyto změny moci předvídat a kontrolovat; budeme-li se ale i nadále ukolébávat do nevědomé dřímoty, staneme se jejich otroky.\"\"\n\nPředpověděl například, že informace chápané v soudobé společnosti jako privátní, se stanou veřejným vlastnictvím. Spolu s tím se pak změní i způsob využívání informací, způsob jakým lidé komunikují mezi sebou, způsob jakým jednají atd. \n\nHlavním impulsem pro metaforu „globální vesnice“ byla myšlenka, že se změní způsob jednání, myšlení, komunikace a využití informací. Stav věcí by se tak vrátil k období, kdy lidé žili ve společnosti organizované do kmenů. \n\nMcLuhan rozčlenil dějiny podle klíčového způsobu komunikace, který převládal v té které epoše. Člověk předliterární měl život organizován nelineárně, v centru jeho života nebyl klíčový význam, který by dával kontext všem ostatním významům, a nemožnost skladovat informace vedla ke kmenové pospolitosti. Literární člověk získal schopnost abstrakce, odstup od předmětů a světa a bezcitnost. Elektronická epocha (nástup rozhlasu, televize a digitálních médií) podle McLuhana vrátí do života člověka celistvost, nehierarchičnost, nelineárnost, pospolitost, empatii a vtaženost do celku lidstva. Vznikne tak jakási „globální vesnice“. Jeho teorií je, že v pravěku, kdy byla lidská populace řídká, lidé zažívali stejné zážitky, které je spojovaly a pomáhaly tím vytvářet společenství s nejmenšími společnými děliteli. Pojem se stal hojně citovaným po nástupu internetu, byl však i často ironizovaný a kritizovaný.\n\nMcLuhanovou myšlenkou je, že hlavní úlohou a cílem médií není jejich reálný obsah, nýbrž způsob, jakým ovlivňují naše osobní vidění světa. Toto tvrzení dokládá i jeho slavná formulace „\"the medium is the message\"“ („poselstvím média je samo médium“). „\"Podle McLuhana má použití každého nového média mnohem větší psychologické i sociální dopady, než samotné obsahy zprávy, které jsou médiem sdělovány.\"\" \n\nTato myšlenka se zdála být relevantní i díky tomu, že právě v 60. letech probíhal veliký rozmach televizí a ve většině států byla pro většinu obyvatelstva dostupná pouze jedna televizní stanice s omezeným počtem pořadů. Lidé sledovali stejné kanály, například večerní televizní zpravodajství, či stejné seriály, o kterých později mohli hovořit s kýmkoliv dalším, což vedlo k socializaci a pocitu, že všichni zažívají to samé. Tato teorie ovšem ztratila relevanci v období, kdy počet kanálů začal prudce růst a došlo ke vzniku satelitních televizních programů. Nyní v internetové době je tedy existence globální vesnice sporná, protože propojenost lidstva již není taková, jako bývala v dobách počátku elektronických médií.\n\n\n"}
{"id": "592043", "url": "https://cs.wikipedia.org/wiki?curid=592043", "title": "Brandy Norwood", "text": "Brandy Norwood\n\nBrandy Rayana Norwood (*11. únor 1979, McComb, USA) je americká zpěvačka, skladatelka, hudební producentka, moderátorka, herečka a filmová producentka.\n\nNarodila se v Mississippi zpěvákovi Williemu Norwoodovi a manažerce Sonji Norwood. Zpěvák Ray J je jejím bratrem a rapper Snoop Dogg jejím bratrancem. Byla vychována jako křesťanka a už ve dvou letech zpívala v kostele první solo. Po stěhování v roce 1983 do Los Angeles studovala umění a také se stala fanynkou Whitney Houston.\n\nNásledně byla zpěvačkou ve skupinách, pokoušela se i o sólo zpěv. V roce 1993 byla obsazena do sitcomu \"Thea\", který jí vynesl spolu s jejími kolegy ze seriálu nominaci na cenu Young Artist Award v kategorii nejlepší skupinový herecký výkon mladého kolektivu.\n\nBrandy byla od začátku všestrannou umělkyní. Mezi její největší pěvecké hity patří \"The Boy is Mine\" v duetu se zpěvačkou Monicou, \"Have You Ever?\" nebo \"What About Us?\". Se svým bratrem také nazpívala cover verzi písně Phila Collinse \"Another Day in Paradise\".\n\nZ herecké kariéry kromě již zmíněného sitcomu \"Thea\" byla obsazena do seriálu \"Moesha\", ve kterém natočila 127 epizod. Dále také do filmu \"\", dále do snímku \"Agent Bílá krvinka\" a objevila se také v seriálu \"Dr. House\"\n\nKromě ceny Grammy, kterou obdržela za song \"The Boy is Mine\" získala také dvě filmové ceny, a to konkrétně MTV Movie Award v roce 1996 za titulní píseň k filmu \"Až si vydechnu\", kde shodou okolností hraje hlavní roli její favoritka Whitney Houston, a také cenu Image Award o rok později za nejlepší mladou herečku v seriálu \"Moesha\".\n\nZa svůj život chodila s několika muži veřejného života, ke kterým patří basketbalista Kobe Bryant, zpěvák Wanya Morris, producent Robert Smith nebo další basketbalista Quentin Richardson.\n\nV roce 2006 byla účastnicí nehody, při které zahynul jeden člověk. Podle všeho byla Brandy viníkem nehody a rodina zesnulého se s ní soudila.\n\n\n"}
{"id": "592044", "url": "https://cs.wikipedia.org/wiki?curid=592044", "title": "Eskapismus", "text": "Eskapismus\n\nEskapismus (z ang. \"escape\" = únik) je pojem, který se používá zejména v mediálních studiích a teorii masové komunikace, kde znamená fantazijní únik do imaginárních světů, především pak mediálních.\n\nProjevy eskapismu objevili již Paul Felix Lazarsfeld a Herta Herzogová v jednom z prvních výzkumů mediálního publika, který zkoumal posluchačky rozhlasových nekonečných seriálů ve Spojených státech 30. let 20. století (tzv. \"daytime serials\").\n\nEskapismu se posléze věnovali zejména představitelé tzv. teorie užití a uspokojení (např. Leonard Irving Pearlin). Podle sociologa Anthonyho Giddense je schopnost médií eskapismus nabízet součástí jejich širší schopnosti vytvářet tzv. ontologické bezpečí (snižování úzkosti, vnášení řádu a srozumitelnosti do života). Pojem eskapismus používají rovněž často autoři, kteří studují tzv. parasociální interakci mediálního publika, zejména pak identifikaci diváků s postavami mediálních fikcí (Horton a Wohl, Noble, Rosengen a Windahl, Zillman).\n\nZa klasickou studii eskapismus potvrzující je považována práce Janice Radwayové \"Reading romance\", která zkoumala čtenářky tzv. červené knihovny. Její názory ovšem popřela Ien Angová, která tvrdila, že ženy (ona zkoumala divačky televizních mýdlových oper) disponují tzv. melodramatickou imaginací – konzumováním romantických mediálních obsahů prý z každodennosti neunikají, ale naopak si ji s jejich pomocí uvědomují.\n\n"}
{"id": "592045", "url": "https://cs.wikipedia.org/wiki?curid=592045", "title": "Cyklotrasa Berlín–Uznojem", "text": "Cyklotrasa Berlín–Uznojem\n\nCyklotrasa Berlín-Uznojem ( ) je dálková cyklotrasa v Německu. Vede z Berlína přes Braniborsko do Meklenburska-Předního Pomořanska, kde končí v Peenemünde na ostrově Uznojem.\n\nCelková délka trasy je 337 kilometrů, přičemž v závěru se částečně kryje s cyklotrasou Odra–Nisa.\n\n"}
{"id": "592048", "url": "https://cs.wikipedia.org/wiki?curid=592048", "title": "Mainstreaming", "text": "Mainstreaming\n\nMainstreaming je pojem z oboru mediálních studií, kam ho roku 1980 vnesl George Gerbner. Definoval ho jako proces, při němž intenzivní příjem hlavního proudu mediálních sdělení (tzv. mainstreamu) vede k názorovému a hodnotovému zestejňování diváků z různých sociálních vrstev a kulturních prostředí. Gerbnerův přístup, někdy též nazývaný \"kultivační teorie\" (neboť autor věří, že média mohou diváka \"kultivovat\", ve smyslu \"pozvolna pozměňovat\") je jeden z nejvlivnějších konceptů vlivu médií.\n\nMaistreaming George Gerbner objevil v 70. letech 20. století u silných televizních diváků (sledovali televizi více jak 4 hodiny denně). Pojem prvně použil v práci \"Mainstreaming of America\" roku 1980, kde konstatoval, že občasní diváci televize si své názory podrží, silní diváci se však postupně k sobě navzájem názorově přibližují.\n\nGeorge Gerbner popsal též. tzv. efekt rezonance: když je poselství médií ve shodě s osobním prožitkem diváka, vliv poselství se výrazně zesiluje, Gerbrner hovoří o tzv. \"\"double dose\"\" (dvojité dávce).\n\nK pojmu se Gerbner vrátil roku 1987 v knize \"Television's Populist Brew: The Three B's\". Tři \"B\" v názvu značí \"bluring\", \"blending\" a \"bending\". Těmito pojmy Gerbner mainstreaming dále rozvíjí: blending zmanená, že se v mainstreamu potkávají různé sociální skupiny, jejichž rozdílnost klesá (např. muži, ženy, staří, mladí), bluring, že mainstream rozmazává tradiční třídní rozdíly a bending, že diváci přijímají při mainstreamingu hodnoty, které vyhovují médiím samotným.\n\nReifová, Irena a kol: Slovník mediální komunikace, Praha, Portál 2004\n"}
{"id": "592050", "url": "https://cs.wikipedia.org/wiki?curid=592050", "title": "Sekundární viktimizace", "text": "Sekundární viktimizace\n\nSekundární viktimizace čili druhotné zraňování je pojem, který se užívá v kriminologii, kriminalistické psychologii, soudnictví, mediálních studiích aj. Označuje např. proces, během něhož se oběť trestného činu, poté, co o ní a činu referují média, stane obětí znovu (\"victim\" = oběť) – tentokrát trpí psychicky.\n\nZásadním problémem bývá zveřejňování identity oběti a podrobností činu u znásilnění, neboť psychologové vypozorovali, že okolí znásilněné ženy má tendenci část viny za zločin připsat oběti samotné.\n\nEmpiricky sekundární viktimizaci zkoumal mediolog Michael Kunczik. Ten potvrdil, že některé oběti trestných činů, o nichž referovala média, se cítily médii poškozeny, avšak především kvůli zkreslení událostí. Naopak většina respondentů Kunczikova výzkumu tvrdila, že jim mediální zpracování pomohlo se s traumatizujícím zážitkem vyrovnat.\n\nV kriminologii: poškození oběti reakcí sociálního prostředí na oběť, na trestný čin atp. Sociálním prostředím se myslí např. rodina, přátelé, známí, orgány činné v trestním řízení, znalci při vypracování znaleckých posudků aj. Sekundární viktimizaci lze předcházet vhodnou komunikací s obětí trestného činu a podporou při zdravých způsobech vyrovnávání se s traumatickým zážitkem. Sekundární viktimizace je v ČR druhým nejčastějším důvodem, proč oběti vyhledávají poradny pro oběti trestných činů.\n\nZa typické zdroje sekundární viktimizace lze považovat:\n\n\n"}
{"id": "592051", "url": "https://cs.wikipedia.org/wiki?curid=592051", "title": "Pseudoudálost", "text": "Pseudoudálost\n\nPseudoudálost je pojem, který do studia masových médií vnesl roku 1961 Daniel Joseph Boorstin, a to ve své knize \"The Image. Guide to Pseudo-events in America\". Boorstin pseudoudálost definuje jako událost, která je inscenovaná pro média a bez jejich existence by se nestala. \n\nNa rovině mediální produkce výsledek pseudoudálosti Boorstin nazývá „\"syntetická zajímavost\"“. Dle jeho mínění systetické zajímavosti vytlačují z médií „aktuální skutečnost“.\n\nTypickou pseudoudálostí jsou tiskové konference, politická prohlášení apod. Dnes však rysy pseudoudálosti nese většina sociálních jevů, neboť sociální aktéři vědí, že média existují a povětšinou usilují o to, aby o nich referovala (například přidávání barviva do jídla koním královské gardy v Británii, aby jejich exkrement měl v televizi pastelovou barvu, jak připomněl Umberto Eco). \n\nBoorstinův pojem přijali a rozvinuli David Altheide a Robert Snow ve svém konceptu „mediální logiky“.\n\n"}
{"id": "592053", "url": "https://cs.wikipedia.org/wiki?curid=592053", "title": "Hațeg", "text": "Hațeg\n\nHațeg (německy: \"Wallenthal\"; Maďarsky: \"Hátszeg\") je město v rumunské župě Hunedoara. V současnosti zde žije asi 12 500 obyvatel. Pod působnost města spadají tři vesnice: Nălațvad, Silvașu de Jos a Silvașu de Sus.\n\nOblast kolem tohoto města (zvaná Țara Hațegului) je známá především svými unikátními paleontologickými objevy, které zahrnují 300 milionů let vývoje života na Zemi. Geologové zde odkryli společenstva mořských korálů, neptačích dinosaurů, ptakoještěrů, pravěkých savců apod. Známý je například obří ptakoještěr rodu \"Hatzegopteryx\", pojmenovaný právě po této oblasti.\n\nNejznámější objevy z poslední doby zahrnují tzv. trpasličí dinosaury z ostrova Hațeg. Šlo o dávný ostrovní ekosystém v období svrchní křídy, který poskytoval domov spíše menším dinosaurům, představujícím zmenšené obdoby (trpasličí ostrovní formy) větších příbuzných z Asie a Severní Ameriky. Ty zde zkoumal již na počátku 20. století slavný paleontolog a šlechtic, baron Franz Nopcsa. Významné paleontologické objevy přicházejí z této oblasti průběžně.\n\n\n"}
{"id": "592055", "url": "https://cs.wikipedia.org/wiki?curid=592055", "title": "Ptolemaiovská a koperníkovská logika", "text": "Ptolemaiovská a koperníkovská logika\n\nPtolemaiovská a koperníkovská logika jsou pojmy, které do mediálních studií zavedl roku 1976 německý badatel Wilfried Schulz ve své práci \"Konstrukce reality ve zpravodajských médiích\". Označují dvě základní paradigmata úvah o vlivu masových médií na realitu. \n\nMyslitelé, kteří používají \"ptolemaiovskou logiku\", vnímají skutečnost jako poznatelnou a věrně zpodobitelnou, média pak v jejich očích tuto skutečnost pokřivují, z různých důvodů, a jejich studium se má soustřeďovat na zmapování těchto pokřivujících praktik. (např. Daniel Joseph Boorstin)\n\n\"Koperníkovskou logiku\" naopak používají ti, kdo věří, že realita není a priori dostupná, ale je vždy až výsledkem komunikace. \"Pokřivování\" reality chápou jako zákonité, vyvěrající z podstaty masového komunikování a nevnímají ho v jádru jako \"pokřivování\", ale jako legitimní podíl médií na procesu vytváření reality v sociálním prostoru.\n\nKoperníkovská logika má dva proudy vyznavačů – umírněný a radikální. Umírněný proud studuje tzv. zpravodajské hodnoty (např. sám Schulz), kultivaci a mainstreaming (George Gerbner), spirálu mlčení (Elisabeth Noelle-Neumanová), agenda setting (McCombs a Shaw) či tzv. mediální rutiny (Gaye Tuchmanová).\n\nRadikální proud představují badatelé, kteří plně přijali kritéria sociálního konstruktivismu (zejména Niklas Luhmann) či přísluší k radikálně postmodernistickému proudu myšlení (Jean Baudrillard, Paul Virilio, Mark Poster).\n\n"}
{"id": "592056", "url": "https://cs.wikipedia.org/wiki?curid=592056", "title": "Gorontalo (provincie)", "text": "Gorontalo (provincie)\n\nGorontalo je jedna z provincií Indonésie. Rozkládá se v severní části ostrova Sulawesi. Na ploše 12 215,44 km² zde v roce 2005 žilo 900 000 lidí, hustota zalidnění 74 obyv./km² je pod průměrem Indonésie. Provincie Gorontalo vznikla v prosinci 2000, do té doby tvořila západní část provincie Severní Sulawesi. Západním sousedem je provincie Střední Sulawesi.\n\nHlavní a největší město provincie se jmenuje rovněž Gorontalo.\n"}
{"id": "592061", "url": "https://cs.wikipedia.org/wiki?curid=592061", "title": "Ruchama", "text": "Ruchama\n\nRuchama ( רֻחָמָה‎, v oficiálním přepisu do angličtiny Ruhama) je vesnice typu kibuc v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce 168 metrů na severním okraji pouště Negev. Na jižním okraji obce začíná vádí Nachal Ruchama. Dál k jihu protéká Nachal Buta. Jihozápadně od kibucu se rozkládá lesní komplex Ja'ar Ruchama a přírodní rezervace Giv'at Ruchama.\n\nObec se nachází 23 kilometrů od břehu Středozemního moře, cca 64 kilometrů jihojihozápadně od centra Tel Avivu, cca 59 kilometrů jihozápadně od historického jádra Jeruzalému a 10 kilometrů východně od města Sderot. Ruchamu obývají Židé, přičemž osídlení v tomto regionu je etnicky převážně židovské.\n\nRuchama je na dopravní síť napojena pomocí lokální silnice 334.\n\nRuchama byla založena v roce 1944. Předtím ale existovaly tři starší pokusy o židovské osídlení této lokality. Už roku 1911 zde sionisté z Moskvy odkoupili od místních Arabů 5000 dunamů (5 kilometrů čtverečních) a zřídili zde zemědělský statek Ruchama. Pro zemědělské dělníky zde vyrostlo i několik provizorních domů. Podle jiného zdroje došlo k založení této osady až 5. prosince 1912. Ve své době šlo o nejjižnější židovské sídlo na území dnešního Izraele. Farma ale byla opuštěna a zničena během první světové války. Ani další dva pokusy o obnovu osídlení ve 20. letech 20. století nebyly úspěšné.\n\nKoncem 30. let 20. století pak pozemky získal Židovský národní fond. Roku 1944 zde pak díky tomu vznikl nynější kibuc. Jeho zakladateli byli Židé z Rumunska a Polska, napojení na mládežnické sionistické hnutí ha-Šomer ha-Ca'ir. Ti do tehdejší mandátní Palestiny přišli roku 1936 a utvořili kolektiv. Přidali se k nim i někteří židovští imigranti z Bulharska. Provizorně pak sídlili v Kirjat Chajim (dnes součást města Haifa). Na svátky chanuka koncem roku 1943 se několik z nich vydalo do lokality Ruchama a začali zde trvale pobývat. Kibuc zde pak vznikl v březnu 1944. V roce 1946 byla osada terčem britské razie. Mandátní úřady zde pátraly po skladech zbraní. 28. srpna 1947 provedla britská armáda rozsáhlou pětidenní razii v kibucech Dorot a Ruchama. Jejím cílem byly opět židovské sklady zbraní využívané v ozbrojených akcích proti britské správě.\n\nBěhem války za nezávislost v roce 1948 byl kibuc místem těžkých bojů. Egyptská invazní armáda se tudy pokoušela o průnik. Po dobu bojů byly ženy a děti z kibucu evakuovány. V okolí Ruchamy fungovalo izraelské letiště, polní nemocnice a dílny. Šlo o významný opěrný bod na severu Negevu. Nakonec zdejší oblast zcela ovládla izraelská armáda.\n\nKoncem 40. let měl kibuc rozlohu katastrálního území 8 500 dunamů (8,5 kilometrů čtverečních). Místní ekonomika je orientována na zemědělství (polní plodiny, obiloviny, pěstování citrusů, chov drůbeže) a průmysl (například podnik KR Brush Industries). V roce 1998 se kibuc dostal do složité finanční situace a byl na pokraji bankrotu. Došlo pak k omezení služeb poskytovaných obyvatelům kibucu. Roku 2002 kibuc prošel privatizací a zbavil se většiny prvků kolektivismu ve svém hospodaření. V obci funguje plavecký bazén, knihovna a zdravotní středisko. Dále je tu synagoga, obchod se smíšeným zbožím a sportovní areály.\n\nObec prochází stavební expanzí. Poblíž stávajícího kibucu vzniká rezidenční čtvrť Achuzat Ma'oz Dani'el (אחוזת מעוז - דניאל), která má sestávat ze soukromých rodinných domů.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Ruchamě Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 576 lidí. Během roku 2014 populace klesla o 1,7 %.\n\n\n"}
{"id": "592064", "url": "https://cs.wikipedia.org/wiki?curid=592064", "title": "Gorontalo", "text": "Gorontalo\n\nPojem Gorontalo není jednoznačný, může označovat následující:\n\n"}
{"id": "592065", "url": "https://cs.wikipedia.org/wiki?curid=592065", "title": "Sáh", "text": "Sáh\n\nSáh je historická antropometrická délková míra odvozená od rozpětí rozpažených rukou dospělého člověka.\n\nNázev sáh v různých jazycích uvádí tabulka níže spolu s délkou příslušné místně používané jednotky. Délka sáhu se v některých zemích průběhem času měnila a v důsledku toho se někde změnil i její název.\nNa našem území byly historicky používány český (dnes \"staročeský\") a vídeňský sáh, rozšířený v celé rakouské monarchii a na Balkáně. Staročeský sáh byl roven třem pražským loktům a do jedné české míle jich bylo 4 200.\nV Uhersku včetně Slovenska se sáh používal i jako plošná, objemová a hmotnostní jednotka, podobně jako v Británii. Čtvereční sáh byl základní plošnou mírou, která je uváděna v tereziánském urbáři (3,5996 m). Prostorovým sáhem se měřil objem dřeva, jednalo se objem kvádru výšky a délky jednoho sáhu a šířky půl sáhu a jeho objem byl 3,4 m. Mimo to se sáh používal k měření hmotnosti sena a představoval asi 1 725 kg. \nV angloamerické měrné soustavě patří sáh (\"fathom\") dnes k nautickým jednotkám a má délku 1,8288 metru a užívá resp. užíval se zejména při stanovení hloubky dna, délky kotevního lana a řetězu nebo délky šňůry velrybářské harpuny (standardně až 150 sáhů). Proto se graf hloubky dna nazývá fathogram, mořské vrstevnice fathomové čáry atp. Hloubkoměrné lano do asi 100 sáhů mívalo vždy po sáhu hmotnou značku, např. uzel pro počítání sáhů hloubky podle zvuku, čemuž se říkalo \"in soundings\", delší byly bez takových značek \"offsoundings\".\n\nSáh (fathom) je roven:\n\nAž do „nedávné“ minulosti (prvních desetiletí 20. století) byl fathom v Anglii (Spojeném království) také běžná suchozemská, ale i plošná, objemová a hmotnostní jednotka, podobně jako v Uhersku.\n"}
{"id": "592069", "url": "https://cs.wikipedia.org/wiki?curid=592069", "title": "Ibim", "text": "Ibim\n\nIbim ( אִבִּים, v oficiálním přepisu do angličtiny Ibbim) je vzdělávací komplex v Izraeli, v Jižním distriktu, v Oblastní radě Ša'ar ha-Negev (nemá oficiální status samostatné členské obce oblastní rady).\n\nLeží v nadmořské výšce 88 metrů na pomezí pobřežní nížiny (region Šefela) a severního okraje pouště Negev. Nachází se 13 kilometrů od břehu Středozemního moře, cca 62 kilometrů jihojihozápadně od centra Tel Avivu, cca 65 kilometrů jihozápadně od historického jádra Jeruzalému a 1 kilometr severovýchodně od města Sderot. Ibim je na dopravní síť napojen pomocí lokální silnice 232.\n\nIbim byl založen v roce 1991, podle jiného zdroje 1992, jako studentská vesnice – vzdělávací komplex zaměřený na mladé židovské imigranty, kteří v té době masově přicházeli do Izraele, zejména ze zemí bývalého SSSR. V roce 1998 se zde uvádí 400 studentů. Provoz zařízení byl finančně podporován židovskými organizacemi z města San Diego z USA a Židovskou agenturou. Komplex se rozkládá na ploše 45 dunamů (4,5 hektaru). Areál obsahuje 100 ubytovacích jednotek, každá z nich pro čtyři osoby. Kromě toho se zde nachází sportovní areály, obchod, společenské centrum a synagoga. Vlastní výuka probíhá z větší části v komplexu Sapir Academic College, který leží na jižním okraji města Sderot.\n\nK 31. prosinci 2014 zde bylo evidováno 256 obyvatel. Ještě v roce 2008 obec v oficiálních populačních výkazech nebyla evidována. Populaci tvořili Židé – cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob). Během roku 2014 populace klesla o 26,4 %.\n\n\n"}
{"id": "592071", "url": "https://cs.wikipedia.org/wiki?curid=592071", "title": "Heiligenblut", "text": "Heiligenblut\n\nHeiligenblut je obec v okrese Spittal an der Drau v rakouské spolkové zemi Korutany.\n\nHeiligenblut je vysoko ležící alpská vesnice a je výchozím bodem pro návštěvníky Pasterze a pro výstup na často navštěvovaný Großglockner. V Heiligenblut končí \"Großglocknerská vysokoalpská silnice\".\n\nObec leží v průměrné nadmořské výšce 1288 metrů na úpatí Großglockneru (3798 m) zcela nahoře údolí Mölltalu v Národním parku Vysoké Taury. U Heiligenblutu je Fleißtal.\n\nHeiligenblut se skládá z katastrálních území\n\nZastavěné území tvoří také další následující osady (v závorkách je uveden počet obyvatel v roce 2001).\n\nNázev vesnice získala podle legendy o lahvičce z Kristovou krví (Blut), kterou převážel dánský princ Briccius (také Briktius, Brictius) v roce 914 na zpáteční cestě z Cařihradu a zahynul ve sněhové lavině. Později jeho tělo našli rolníci podle toho, že ze sněhu vyrůstala větvička se třemi klasy.\n\nNad hrobem postavili malou kapli do níž uložili lahvičku s krví. Později ji uložili do farního kostela svatého Vincence, postaveného v letech 1460-1491. V kostele uložili tělo Briccia do krypty a vybudovali v kostele zvláštní oltář.\n\nObyvatelé vsi se živili převážně salašnictvím a až do 20. století zde dobývali zlato.\n\nV současné době je hlavním zdrojem příjmů turistika, kterou v zimě doplňuje sjezdové lyžování\n\nPři sčítání lidu měla obec Heiligenblut 1185 obyvatel. 97,7 % obyvatelstva je rakouských státních příslušníků a 1,1 % jsou němečtí státní příslušníci.\n\nV roce 2001 95,5 % obyvatel se hlásí k římskokatolické církvi a 1,8 % jsou evangelíci. Podíl ostatních náboženství je nižší než 1 %. Bez vyznání je 0,7 % obyvatel.\n\nV obci působila řada duchovních\n\n\nV obecním zastupitelstvu je 15 křesel, kterou po obecních volbách v roce 2009 podle získaných mandátů rozdělena takto:\n\nStarostou byl v roce 1997 přímou volbou zvolený Josef Schachner\n"}
{"id": "592076", "url": "https://cs.wikipedia.org/wiki?curid=592076", "title": "Magic (píseň, B.o.B)", "text": "Magic (píseň, B.o.B)\n\nMagic je píseň americké hip-hopového zpěváka B.o.B. Píseň pochází z jeho debutového studiového alba \"\". Produkce se ujal producent Dr. Luke. S písní mu vypomohl americký zpěvák Rivers Cuomo člen americké rockové skupiny Weezer\n"}
{"id": "592078", "url": "https://cs.wikipedia.org/wiki?curid=592078", "title": "Sordes", "text": "Sordes\n\nSordes (\"podle zlých duchů místních domorodých kmenů\") je rodové jméno ramforynchoidního ptakoještěra, žijícího v období svrchní jury na území dnešního Kazachstánu (při úpatí pohoří Karatau).\n\nRozpětí křídel tohoto malého letce činilo jen 63 cm. Čelisti byly protáhlé v dlouhý, rovný a špičatý zobák. Lebka byla dlouhá 8 centimetrů, krk byl krátký a křídla rovněž poměrně krátká. Ocas tvořil více než polovinu celkové délky těla. V současnosti jsou známy tři exempláře tohoto ptakoještěra, dva jsou však v zařazení nejisté.\n\nNejzajímavějším znakem sordese je zachovaný tělní pokryv v podobě jakéhosi jemného chmýří, prokazatelný na zkamenělině prvního jedince. Ten byl objeven v 60. letech minulého století a zachoval se na desce jako téměř kompletní kostra. Jednalo se o vůbec první důkaz faktu, že někteří ptakoještěři byli zřejmě teplokrevní a chránili si jakýmsi srstnatým pokryvem své tělesné teplo.\n\n\n"}
{"id": "592079", "url": "https://cs.wikipedia.org/wiki?curid=592079", "title": "Aloyzas Sakalas", "text": "Aloyzas Sakalas\n\nAloyzas Sakalas (* 6. července 1931 Anykščiai) je litevský fyzik, politik, člen iniciativní skupiny Sąjūdisu, signatář Zákona o obnovení nezávislosti Litvy a člen Evropského parlamentu.\n\nV letech 1938 – 1943 docházel do 35. základní školy v Kaunasu. V následujících letech 1943 – 1945 studoval v chlapeckém gymnáziu \"Aušros\" a od roku 1945 až do roku 1949 pokračoval ve studiích na střední škole \"Komunistické mládeže\" (Komjaunimo) v Kaunasu. V závěrečném ročníku byl zatčen a od roku 1949 do 1954 byl vězněn za protisovětskou činnost. Do školy se vrátil v roce 1954 a v roce 1955 školu úspěšně zakončil. V roce 1960 s vyznamenáním absolvoval Polytechnický institut v Kaunasu a v roce 1969 obhájil disertaci Doktora fyzikálních a matematických věd na téma „\"Holo efektas nepusiausvyrinėse sąlygose\"“ (Holoefekt v nerovnovážných podmínkách). V roce 1976 obhájil disertaci habilitovaného doktora fyzikálních a matematických věd na téma „\"n - ir p - tipo kadmio selenido elektrinės ir fotoelektrinės savybės\"“ (elektrické a fotoelektrické vlastnosti selenidu kadmatého n - a p typu). V letech 1960 – 1965 byl inženýrem Vilniuské kliniky a od roku 1965 do roku 1975 působil jako elektrotechnik Vilniuských nemocničních technických dílen. V tomto období byl také do roku 1969 hlavním inženýrem problémové laboratoře fyziky polovodičů na Vilniuské univerzitě, od roku 1969 do roku 1971 byl vedoucím přednášejícím katedry fyziky polovodičů, od roku 1971 až 1978 její docent a od roku 1978 profesorem na této katedře. Je autorem monografie o fyzice polovodičů, kolem 250 vědeckých statí, 16 vynálezů a dvou objevů.\n\nOd roku 1988 byl členem iniciativní skupiny Sąjūdisu. Od téhož roku a do roku 1990 působil jako předseda Vilniuské rady, člen sąjūdiského Seimu. V roce 1989 byl členem iniciativní skupiny Sociálně demokratické strany Litvy a od roku 1989 do roku 1999 byl předseda Sociálně demokratické strany Litvy, později její čestný předseda. Byl členem rady slučovacího sjezdu Sociálně demokratické strany Litvy s Litevskou demokratickou stranou práce. V letech 1990 až 1992 byl poslanec Nejvyšší Rady Litevské Republiky - Obnovujícího Seimu (LR AT), signatář Zákona o obnovení nezávislosti Litvy a v letech 1992 – 2004 členem Seimu litevské republiky (1992 – 1996 zástupce předsedy Seimu, v roce 2001 - předseda Komise Práva a právnictví), od roku 2004 byl členem Evropského parlamentu.\n\nOd roku 1996 byl předsedou organizace „Gelbėkit vaikus“ (\"Zachraňte děti\")\n"}
{"id": "592084", "url": "https://cs.wikipedia.org/wiki?curid=592084", "title": "Taková ztráta krve", "text": "Taková ztráta krve\n\nTaková ztráta krve (1960) je hra Jiřího Suchého. Měla premiéru 12. října 1960, ale po několika měsících byla zastavena cenzurou a upravená obnovena nedlouho poté. Zásadnější změnou v nové verzi byl jiný konec hry. V době hraní \"Takové ztráty krve\" také Semafor přišel o sál Ve Smečkách a stal se kočovným divadlem. Střídal v Praze 14 míst a hrál tam, kde bylo ten večer právě volno. Takto kočovat nebylo možné s dekorací Běly Novotné a tak vznikla jednodušší verze.\n\nV představení hrál Orchestr Ferdinanda Havlíka v obsazení Ferdinand Havlík – klarinet, altsaxofon; Jaroslav Štrudl – sopránsaxofon; Lubomír Pánek – vibrafon; Vladimír Hora – kontrabas; Karel Růžička – klavír; Jiří Kysilka – bicí.\n\nDo malého města Chlebodary přichází nový knihkupec František. Seznamuje se zde s místním chuligánem Harrym Bedrnou, učitelem, školníkem a redaktorem \"Chlebodarských obzorů\". Redaktor zrovna v tu dobu chce napsat oslavný článek o holiči Vlastimilu Drábkovi, slušném mladém muži, ze kterého by mohl být dobrý vzor pro mládež. Kontaktuje proto jeho bývalého učitele, který dojatě vzpomíná na to, jak čistě Drábek myl tabuli, nedal nikomu opsat, hlásil darebáky či vylovil s nasazením života třídní knihu z řeky, do které ji hodil ničema Kilián. Přijde ale školník a oznámí jim, že Drábek zmizel. Učitel se po něm rozhodne pátrat, pátrají také ale František s Harrym, napřed v Drábkově kadeřnictví, kde objeví podezřelou hromádku slámy. Zatímco se ale učitel a redaktor opíjejí v podniku Šumavan (přestože oba dbají o svoji pověst spořádaných mužů a abstinentů), o kterém si učitel kvůli řadě nedorozumění myslí, že jde o vykřičený dům, školník a po něm i Harry s Františkem najdou Drábka ve školním kabinetu (od kterého učitel ztratil klíč). Nakonec se vysvětlí, že Drábek se řízl břitvou a zděsil se, když z něj nezačala téct krev, ale z rány padala sláma. Vzor šlechetnosti tak je jen vycpaným panákem. Navíc od tohoto zjištění pořád vidí kolem sebe koně. Zašel tedy za učitelem a ten ho zamknul v kabinetu, dokud se mu nepodaří ho vyléčit. Na samém konci hry se ale Drábek přece jen přes svoji pověst slušňáka mírně vzbouří proti učiteli a z rány, kterou mu zkusmo zasadí František, začne prýštit krev.\n\nV původním konci hry, po několika reprízách upraveném kvůli připomínkám cenzury a recenzentů, Drábek po osobní vzpouře učiteli, kterému napíše vyčítavý dopis, jak do něj od mládí vštěpoval nejušlechtijelší ideály (a chtěl na něm ukázat, jak krásná generace může vyrůst), podřízne břitvou školníka a zmizí. Pak se koná soud a prokurátorem je mrtvý školník. Hra poté končí, protože „komedie vždycky končí tam, kde přestává legrace“.\n\n\nPro představení Suchý se Šlitrem také složili píseň \"Prvotřídní sonety\", nakonec se tam ale neobjevila.\n\n\n\n"}
{"id": "592085", "url": "https://cs.wikipedia.org/wiki?curid=592085", "title": "Velká cena Indianapolis silničních motocyklů", "text": "Velká cena Indianapolis silničních motocyklů\n\nVelká cena Indianopolis silničních motocyklů (\"Grand Prix Indianapolis\") je motocyklový závod, který se koná v Indianapolis, jako součást Prix silničních motocyklů závodní sezóny.\n"}
{"id": "592088", "url": "https://cs.wikipedia.org/wiki?curid=592088", "title": "Sapir Academic College", "text": "Sapir Academic College\n\nSapir Academic College (: המכללה האקדמית ספיר, \"ha-Michlela ha-akademit Sapir\", doslova „Sapirova vysoká škola“) je vzdělávací komplex v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce cca 115 metrů na pomezí pobřežní nížiny (region Šefela) a severního okraje pouště Negev. Nachází se 12 kilometrů od břehu Středozemního moře, cca 65 kilometrů jihojihozápadně od centra Tel Avivu, cca 67 kilometrů jihozápadně od historického jádra Jeruzalému a 1 kilometr jižně od města Sderot. Sapir Academic College je na dopravní síť napojena pomocí lokální silnice 232, která západně od areálu ústí do dálnice číslo 34.\n\nSapir Academic College byla založena v roce 1963. Pojmenována je podle izraelského politika Pinchase Sapira. Původně šlo o večerní školu pro doplňkové vzdělávání dospělých. Umístěna byla do prostoru bývalé základny izraelské armády, jež byla opuštěna armádou po Suezské krizi roku 1956. Lokalita ale nebyla vhodná a proto se vedení Oblastní radě Ša'ar ha-Negev rozhodlo přesunout školu do blízkosti již existující regionální střední školy, na jižním okraji nově budovaného města Sderot. Od počátku škola spolupracovala s Ben Gurionovou univerzitou v Beerševě.\n\nPočátkem 70. let 20. století se předáci oblastní rady s podporou představitelů okolních vesnic i měst zasadili o rozšíření ústavu. Získal tehdy i podporu Židovské agentury, která podporovala podobná vzdělávací centra na izraelském venkově. Židovská agentura pak získala finanční podporu od židovských organizací v Paříži a New Yorku. Díky těmto zdrojům se zde podařilo zbudovat centrum, které se zaměřovalo na inženýrské a technologické studium. Pak přibyl ústav zaměřený na komunikaci. Další rozvoj prodělala škola počátkem 90. let 20. století, kdy sloužila pro výuku tisíců nových židovských imigrantů. V té době se oficiálně osamostatnila od univerzity v Beerševě. Židovská agentura tehdy pro ně také na severním okraji Sderotu postavila studentskou vesnici Ibim.\n\nV současnosti navštěvuje školu přes 8 000 žáků, z toho 4 000 v oborech akreditovaných jako vysokoškolské studium. Škola má tři hlavní fakulty: humanitní, sociálních studií a technologických věd, s celkem 15 katedrami.\n\nV únoru 2008 dopadla do areálu školy raketa odpálena palestinskými ozbrojenci z pásma Gazy. Zabila 47letého Roniho Jihjeho z mošavu Bitcha, který zde právě navštěvoval vzdělávací kurz.\n\n\n"}
{"id": "592092", "url": "https://cs.wikipedia.org/wiki?curid=592092", "title": "Dunajovické kopce", "text": "Dunajovické kopce\n\nNárodní přírodní památka Dunajovické kopce se rozkládá na výměře 107,16 ha v Dunajovických vrších, které náležejí k Dyjsko-svrateckému úvalu. Nachází se na západním svahu Zadního dunajovického hřbetu a její součástí jsou kóty Malá Slunečná (275 m n. m.), Jánská hora (280,5 m n. m.), Liščí kopec (271,7 m n. m.) a Velká Slunečná (283,1 m n. m.). Zasahuje do katastrálních území obcí Brod nad Dyjí, Březí u Mikulova, Dobré Pole a Dolní Dunajovice. Důvodem ochrany jsou porosty nízkých xerofilních křovin, krátkostébelných trávníků, vzácné a ohrožené druhy rostlin a živočichů, jako je mandloň nízká (\"Prunus tenella\"), pelyněk Pančičův (\"Artemisia pancicii\"), katrán tatarský (\"Crambe tataria\"), srpice karbincolistá (\"Serratula lycopifolia\") a kudlanka nábožná (\"Mantis religiosa\") a jejich biotopy. Území bylo dříve využíváno pro zemědělskou činnost – vinohrady, ovocné sady a pole. Velká Slunečná byla zterasována, nebyla však osázena a v současnosti má charakter stepních lad. Ohrožení způsobuje invazní třtina křovištní a kolonie divokých králíků. Rezervace je spravována Správou CHKO Pálava.\n\nDunajovický hřbet je tvořen spodnobádenskými štěrky až slepenci, sníženiny jsou vyplněny vápnitými jíly a písky téhož stáří, suchá údolí vyplňují deluviofluviální sedimenty. Vyvinuty jsou černozemní půdy, střídající se s pararendzinou kambizemní, na agrárních terasách s kultizemí typickou.\n\nNa stepních ladech dominují katrán tatarský, hořčík jestřábníkovitý, žebřice pyrenejská či smldník alsaský, zajímavý je výskyt topolovky bledé. Na místy zachovaných drnových stepích je zastoupena kostřava walliská, ostřice nízká či kostřava žlábkatá. Jsou známy i hájové druhy, např. bažanka vejčitá, z teplomilných lemů kakost krvavý či třemdava bílá. Ve třech mikropolulacích tu byl zjištěn pelyněk Pančičův. K četným dalším zástupcům flóry patří hlaváček jarní, hrachor chlumní, chrpa chlumní, len chlupatý, kavyl sličný, kosatec nízký, kozinec rakouský, oman německý, šanta panonská, šater latnatý, violka obojetná, vstavač nachový, záraza hořčíková, zlatovlásek obecný, zvonek boloňský, z hub je znám smrž obecný.\n\nMezi stepními druhy hmyzu byly zjištěny vzácnější druhy střevlíčků, chrobák \"Onthophagus semicornis\", zvláště chráněný výkalník vrubounovitý, mezi motýly nesytka šalvějová, soumračník slézový, ostruháček trnkový, modrásek vičencový. Z bohaté fauny pavouků slíďák bradavčitý, běžník Embrikův, plachetnatka čtyřskvrnná, skálovka protáhlá či zápřednice jedovatá. Z hnízdících ptáků jsou to pěnice vlašská, slavík obecný, ťuhýk obecný, strnad luční a bramborníček černohlavý.\n\n"}
{"id": "592094", "url": "https://cs.wikipedia.org/wiki?curid=592094", "title": "Ken Morrow", "text": "Ken Morrow\n\nKenneth Arlington Morrow(* 17. října 1956 ve Flintu, Minnesota, Spojené státy americké) je bývalý americký hokejový obránce, který nastupoval v NHL za New York Islanders. V tomto klubu pracuje dnes v oblasti rozvoje skautingu a mládeže.\n\nJako první hokejista dokázal v témže roce získat zlatou olympijskou medaili a Stanleyův pohár.\n\nUrostlý obránce si zahrál na mistrovství světa 1978, které hostilo Československo a americká reprezentace na něm obsadila šesté místo. V sezoně 1979/80 si jej trenér Herb Brooks vybral do týmu, který se po celou sezonu připravoval na v USA pořádané olympijské hry. V rámci přípravy sehrál 56 utkání a nastřádal v nich 22 bodů (4 branky a 18 asistencí). Na olympijském turnaji v Lake Placid se podařilo týmu, který byl poskládán z hráčů z univerzit, vybojovat šokující zlaté medaile po vítězství nad silným výběrem Sovětského Svazu. Dodnes je tento výsledek považován za jeden z nejpřekvapivějších v dějinách hokeje (označováný jako Zázrak na ledě) a Morrow byl členem zahajovací sestavy v tomto utkání. Hráč si zahrál ještě na Kanadském poháru 1981, kde Američané vypadli v semifinále.\n\nMorrow byl v roce 1976 vybrán v draftech klubem NHL New York Islanders a celkem WHA New England Whalers. V té době hrál za Bowling Green University, kterou opustil až v roce 1979. Po olympijském triumfu v Lake Placid se již v závěru sezony 1979/80 zařadil do sestavy Islanders a hned byl u triumfu v podobě zisku Stanley Cupu. Silná generace \"Ostrovanů\" dokázala pohár obhájit i v sezonách 1980/81, 1981/82 a 1982/83. V pátém finále v řadě v ročníku 1983/84 newyorský klub podlehl Edmonton Oilers. Po sezoně 1988/89 ukončil kariéru kvůli přetrvávajícím potížím s kolenem.\n\nV sezoně 1991/92 působil u Islanders jako asistent trenéra a od roku 1995 se věnuje skautingu. V roce 1995 byl zařazen do americké hokejové síně slávy a o rok později obdržel Lester Patrick Trophy za přínos hokeji v USA. Na konci roku 2011 byl uveden také do síně slávy klubu New York Islanders.\n\nO olympijském triumfu v Lake Placid 1980 byl v roce 2004 natočen film, ve kterém Morrowa hrál Casey Burnettelcik.\n\n"}
{"id": "592096", "url": "https://cs.wikipedia.org/wiki?curid=592096", "title": "Australské královské námořnictvo", "text": "Australské královské námořnictvo\n\nAustralské královské námořnictvo (\"Royal Australian Navy\") je námořní složkou australských obranných sil. Vzniklo roku 1911 a od počátku bylo úzce spojeno s Britským královským námořnictvem. Účastnilo se řady konfliktů, například první i druhé světové války, korejské či vietnamské války.\n\nV současnosti patří mezi největší a nejmodernější námořnictva v oblasti Pacifiku. Důležitou roli hraje též v Indickém oceánu a v mezinárodních misích. Jeho hlavní údernou silou jsou 2 vrtulníkové výsadkové lodě, 2 torpédoborce, 8 fregat a 6 konvenčních ponorek.\n\nV rámci modernizačních programů námořnictvo zařazuje raketové torpédoborce třídy \"Hobart\", staví dvě zásobovací lodě třídy \"Supply\", dále přípravuje stavbu moderních fregat a oceánských hlídkových lodí.\n\nOd počátku evropské kolonizace Austrálie v roce 1788 až do poloviny 19. století se na obraně země podílely britské válečné lodě operující ze Sydney. V roce 1859 pak byla zřízena samostatná British Naval Station a až do roku 1913 v Austrálii operovala britská eskadra válečných lodí. V roce 1909 bylo rozhodnuto o zřízení čistě australských námořních sil, jejichž prvními plavidly se v následujícím roce staly torpédoborce \"Yarra\" a \"Parramatta\". Dne 10. července 1911 král Jiří V. přejmenoval dosavadní \"Commonwealth Naval Forces\" na Australské královské námořnictvo. Námořnictvo rychle sílilo a na počátku první světové války provozovalo bitevní křižník \"Australia\", šest lehkých křižníků, šest torpédoborců a dvě ponorky.\n\nNa počátku první světové války australské válečné lodě pomáhaly s obsazením německých kolonií v oblasti a bránily domácí námořní plavbu a přístavy proti německé východoasijské eskadře viceadmirála Maximiliana von Spee. Během eskorty konvoje například australský křižník \"Sydney\" odhalil německý lehký křižník \"Emden\", který v následné bitvě potopil. V pozdějších fázích války australské lodě operovaly na evropském válčišti, například se podílely na neúspěšné Dardanelské kampani (ovšem vždy jako integrální součást Royal Navy).\n\nPo první světové válce nastalo výrazné snížení stavů námořnictva na pouhých pět torpédoborců a šest ponorek. Hlavní posilou se pak staly těžké křižníky \"Australia\" a \"Canberra\", po nárůstu mezinárodního napětí ve 30. letech námořnictvo posílily ještě lehké křižníky \"Sydney\", \"Perth\" a \"Hobart\" a několik torpédoborců. Na počátku druhé světové války (v roce 1939) tak australské námořnictvo provozovalo dva těžké křižníky, čtyři lehké křižníky, pět torpédoborců a tři šalupy.\n\nZa druhé světové války bylo australské námořnictvo velice aktivní, zapojilo se jak do operací v Evropě, tak zejména v Pacifiku, kam se válka rozšířila na sklonku roku 1941. Hlavním úkolem námořnictva byla obrana země, námořních tras a podpora ofenzivních operací proti Japonskému císařství. Během války se námořnictvo výrazně rozšířilo – z 5010 mužů v roce 1939 na 37 000 osob v roce 1945. Ztráty námořnictva čítaly okolo 2170 mužů. Potopeny byly těžký křižník \"Canberra\", lehké křižníky \"Sydney\" a \"Petrh\", torpédoborce \"Nestor\", \"Vampire\", \"Voyager\" a \"Waterhen\", šalupy \"Parramatta\" a \"Yarra\" a okolo 30 dalších lodí menších kategorií.\n\nPo druhé světové válce opět nastala redukce velikosti námořnictva, to ale například získalo své první letadlové lodě – \"Sydney\" a \"Melbourne\". Námořnictvo se přitom zapojilo do řady konfliktů studené války – například korejské a vietnamské války. Dále se účastnilo války v Perském zálivu, války v Iráku a operací na Východním Timoru.\n\nSoučasné námořnictvo plánuje stavbu tří nových torpédoborců třídy \"Hobart\" a dvojice výsadkových dokových lodí třídy \"Canberra\". V obou případěch byly vybrány konstrukce španělské loděnice Navantia.\n\n\n\n\n\n\n\n\n\n\n\n"}
{"id": "592101", "url": "https://cs.wikipedia.org/wiki?curid=592101", "title": "Jardin Serge-Gainsbourg", "text": "Jardin Serge-Gainsbourg\n\nJardin Serge-Gainsbourg (česky \"Zahrada Serge Gainsbourga\") je veřejný park, který se nachází v Paříži v 19. obvodu. Park vznikl v roce 2010 a jeho rozloha činí 1,4 ha.\n\nZahrada se nachází na jihovýchodním okraji 19. obvodu nedaleko Porte des Lilas za městským okruhem. Ten ji ohraničuje ze severu a ze západu. Z jihu je vymezena náměstím \"Place du Maquis-du-Vercors\" a na východě \"Avenue René-Fonck\". Z těchto dvou stran se nacházejí vstupy do parku.\n\nZahrada byla pro veřejnost otevřena 8. července 2010 a je pojmenovaná po francouzském skladateli, zpěvákovi a herci Serge Gainsbourgovi (1928-1991). Místo bylo vybráno s ohledem na umělcův první úspěch, kterým byla píseň \"Le Poinçonneur des Lilas\".\n\n"}
{"id": "592102", "url": "https://cs.wikipedia.org/wiki?curid=592102", "title": "Hôtel Saint-Pol", "text": "Hôtel Saint-Pol\n\nHôtel Saint-Pol neboli Hôtel Saint-Paul (čili \"Palác sv. Pavla\") byl jeden z královských paláců v Paříži. V letech 1361–1364 jej nechal vybudovat jako svou rezidenci vévoda Karel Normanský, od roku 1364 francouzský král Karel V. Palác dnes již neexistuje.\n\nHôtel Saint-Pol se nacházel na pravém břehu řeky Seiny v dnešním 4. obvodu ve čtvrti Marais, téměř na okraji tehdejšího města u městských hradeb, kde byla později v letech 1370–1383 vybudována Bastila. Název paláce pochází od kostela Saint-Paul-des-Champs (dnes již rovněž zaniklého), který se nalézal v dnešní ulici \"Rue Saint-Paul\". Palác byl vymezen dnešními ulicemi \"Rue Saint-Antoine\" kolem kostela Saint-Paul a podél \"Rue Saint-Paul\" a \"Rue du Petit-Musc\" až k \"Rue des Célestins\", kde přiléhal k městským hradbám. V sousedství paláce se nacházel klášter celestýnů (na jihovýchodě), bekináž (na západě), dále od roku 1475 Hôtel de Sens a na severu Hôtel des Tournelles, což byl další královský palác.\n\nKarel V. přesídlil do paláce Saint-Pol z paláce na ostrově Cité. Jednak proto, že zde byl větší klid a nebyl tolik vytaven zápachu z neuklizených ulic jako v centru města, ale především proto, že po povstání Étienna Marcela v roce 1358 se v paláci na kraji města cítil bezpečněji.\n\nHôtel Saint-Pol byl postaven na troskách budovy, která pocházela z dob Ludvíka IX. (králem 1226–1270). Karel V. přikoupil další pozemky a nenechal vystavět jen jeden palác, ale soubor několika budov, ve kterých pobýval panovník, členové jeho rodiny a hosté. Součástí paláce byly dvě kaple, jedna pro krále a druhá pro královnu Johanu Bourbonskou. Kromě toho v paláci Karel V. přezdívaný též jako Moudrý shromáždil rozsáhlou sbírku knih, která se později stala základem Bibliothèque nationale de France. K paláci náležely rozsáhlé zahrady. Bylo vytvořeno osm zahrad, které od sebe oddělovaly galerie, které zase vždy spojovaly dva sousední domy. Nacházely se zde zvěřinec, akvárium, voliéry, aby vzniklo klidné místo jako na venkově.\n\nPo smrti Karla V. palác obýval Karel VI. přezdívaný Šílený (králem 1380–1422). Zde také nejspíš došlo k tragédii na maškarním plese, kdy 28. ledna 1393 král málem uhořel a přišel o rozum. Po vyhnání dauphina Karla, pozdějšího krále Karla VII. (vládl 1422–1461) z Paříže Burgunďany (1418) palác osiřel. Ludvík XI. (králem 1481–1483) se přestěhoval na zámek Plessis-lès-Tours a pokud musel pobývat v Paříži, bydlel na zámku Vincennes. Karel VIII. (vládl 1483–1498), Ludvík XII. (1498–1515) a František I. (1515–1547) bydleli hlavně na Loiře.\n\nPalác Saint-Pol postupně zchátral a byl v roce 1519 částečně rozprodán a o několik let později kompletně zbořen.\n\nDnes se po paláci Saint-Pol nedochovaly žádné pozůstatky. Někdejší královské sídlo připomíná jen několik názvů ulic:\n\n"}
{"id": "592103", "url": "https://cs.wikipedia.org/wiki?curid=592103", "title": "Klášter celestýnů v Paříži", "text": "Klášter celestýnů v Paříži\n\nKlášter celestýnů (francouzsky \"Couvent des Célestins\") byl pařížský klášter, který se nacházel ve čtvrti Marais v dnešním 4. obvodu.\n\nŘád celestýnů se usadil na pravém břehu Seiny na místě, které jim věnoval roku 1352 Marcel Garnier na bývalé ulici \"Rue de de Pute-y-Musse\", dnes \"Rue du Petit-Musc\". Klášter sousedil z východu s královským palácem Hôtel Saint-Pol. Díky této poloze se z členů řádu stávali královští notáři a kaplani, později dokonce i sekretáři. Přízeň Jana II. a zejména Karla V. jim umožnila získat prostředky a od roku 1367 vystavět velký kostel. Rod Orleánských jej používal jako rodovou nekropoli, po bazilice Saint-Denis, druhé největší pohřebiště Kapetovců. Dnes se již po klášteru celestýnů nenacházejí v Paříži žádné pozůstatky. V místě, kde tehdy klášter stál, se rozkládá \"Boulevard Henri-IV\". Po klášteru zůstal pouze název nábřeží \"Quai des Célestins\".\n"}
{"id": "592108", "url": "https://cs.wikipedia.org/wiki?curid=592108", "title": "Samosprašnost", "text": "Samosprašnost\n\nSamosprašnost (\"autogamie\"), někdy také samoopylení, je opylení květu přenesením vlastního pylu z prašníku na bliznu. Opakem je cizosprašnost, tj. přenesení cizího pylu.\n\nExistují dva rozdílné názory, co je „vlastní pyl“ v definici samosprašnosti.\n\nKvět je opylen pylem z totožného květu. Aby vůbec mohlo k samoopylení dojít, musí být květ oboupohlavný, tj. musí obsahovat funkční orgán samčí (tyčinka s prašníkem) i samičí (semeník s bliznou). Další nutnou podmínkou je časová synchronizace dozrávání vajíček a pylu. K samoopylení dochází vzájemným pohybem tyčinek a pestíku, není nutný opylovač. Ve většině případů lze květ opylit i pylem z jiného květu téhož jedince nebo druhu, mnohdy po takovém opylení jsou kvalitnější plody a semena, např. řepka olejka.\n\nKleistogamie (krytosnubnost) je druh samoopylení, při kterém se tzv. kleistogamické květy vůbec neotvírají a opylení proběhne přímo v neotevřeném květu (v poupěti), kde se prašník s pylem přímo dotkne blizny. Krytosnubnost může být obligátní, např. u kruštíku či okrotice, nebo fakultativní, např. u rosnatky vláknité nebo violky – závisí na počasí nebo délce dne. Většina kleistogamických rostlin má mimo tyto květy i tzv. chasmogamické květy, které se normálně otvírají, např. šťavel kyselý nebo hluchavka objímavá.\n\nKvět je opylen pylem z květu téže rostliny. Takové opylení se nazývá geitonogamie a geneticky je proces opylení totožný s opylením pylem ze stejného květu. Zde již nutně nemusí být květy oboupohlavné. Toto samoopylení může probíhat také u rostlin, které mají květy jednopohlavné. Podmínkou je, aby květy samčí i samičí byly na jedné rostlině a oba dozrávaly současně, např. některé vyšlechtěné kultivary (odrůdy) ořešáku královského. K tomuto samoopylení je nutný opylovač, jako hmyz, vítr apod.\n\nPodle mnoha názorů je geitonogamie cizosprašné opylení.\n\nV ovocnářství je za samosprašný považován jedinec (např. strom) nebo celý kultivar (odrůda), pokud se opylí pylem z libovolně umístěného květu stejného kultivaru (např. některé broskvoně, meruňky, višně). Za cizosprašný je považován jedinec (např. strom) nebo celý kultivar, pokud k opylení potřebuje jiný kultivar a je lhostejno, zda tento jiný kultivar roste na druhém stromu nebo je přiroubován na strom, o jehož opylení se jedná (např. hrušně, jabloně, třešně).\n\nZáruka vytvoření potomstva bez ohledu na přítomnost opylovačů je vhodná pro rostliny v extrémních biotopech nebo osídlující nová území. Udržují se dobře adaptované genotypy prosperující v určitém prostředí, s minimálními genetickými ztrátami. Rostlina nemusí vynakládat energii na lákání opylovačů.\n\nNedochází k variabilitě, k „vylepšování“ rostliny, mohou se kumulovat nevhodné mutace a virová onemocnění, může se projevit vliv stárnutí. Klesá podíl heterozygotních jedinců v následujících generacích, vzrůstá homozygotnost, vznikají tzv. čisté linie. Roste inbreeding mezi blízce příbuznými liniemi.\n\nVývojově starší jsou oboupohlavé květy a samoopylení. Z těchto květů postupně vznikaly květy jednopohlavné zakrněním nebo potlačením jednoho pohlavního orgánu, což zamezuje samoopylení. Tento proces nebyl nijak hromadný, u krytosemenných rostlin má většina druhů oboupohlavné květy, jen 4 % rostlin jsou rostliny dvoudomé.\n\nMnohé rostliny s oboupohlavnými květy se sice nepřeměnily na jednopohlavné, ale vyvinuly několik způsobů, jak zabránit samoopyleníː\n\n"}
{"id": "592116", "url": "https://cs.wikipedia.org/wiki?curid=592116", "title": "Třída Anzac", "text": "Třída Anzac\n\nTřída Anzac je třída víceúčelových fregat australského a novozélandského královského námořnictva. Jedná se o německý typ Blohm + Voss MEKO 200 ANZAC. Australská loděnice Tenix Defence Systems postavila celkem 10 jednotek této třídy, zařazených do služby v letech 1996–2006. Všechny jsou stále v aktivní službě. Třídu \"Anzac\" mají v budoucnosti nahradit nové fregaty postavené v programu SEA 5000.\n\nStavba všech fregat proběhla v loděnicích firmy Tenix Defence Systems ve Williamstownu ve státě Victoria. Osm jednotek bylo postaveno pro australské a dvě pro novozélandské námořnictvo. První dodanou lodí byl v roce 1996 HMAS \"Anzac\", zatímco poslední byla v roce 2006 fregata HMAS \"Perth\".\n\nJednotky třídy \"Anzac\":\nV dělové věži na přídi je jeden 127mm kanón. Ve vertikálním vypouštěcím silu je umístěno 32 protiletadlových řízených střel ESSM, které slouží též k obraně vůči protilodním střelám. Všechny jednotky také nesou osm protilodních střel Harpoon Block II. Protiponorkovou výzbroj tvoří dva trojhlavňové 324mm protiponorkové torpédomety. Australské námořnictvo pro ně zakoupilo lehká protiponorková torpéda Eurotorp MU90. Na zádi fregat je přistávací paluba a hangár pro uskladnění jednoho vrtulníku.\n\nPohonný systém je koncepce CODOG. Pro plavbu ekonomickou rychlostí slouží dva diesely MTU 12V 1163 TB83, zatímco v bojové situaci lodě pohání plynová turbína General Electric LM2500. Dosah je 6000 námořních mil při 18 rychlosti uzlů.\n\nAustralské fregaty procházejí modernizačním programem ASMD (\"Anti-Ship Missile Defence\"), který zlepšuje jejich schopnosti v protivzdušné obraně, a to zejména vůči protilodním střelám. Do roku 2015 byly modernizovány fregaty \"Perth\" (2012), \"Arunta\" (2014), \"Warramunga\", \"Anzac\" a \"Ballarat\" (2015). Od května 2016 do března 2017 byla modernizována poslední australská fregata \"Stuart\", čímž byl tento modernizační program dokončen.\n\nV roce 2015 byla zahájena další střednědobá modernizace fregat \"Perth\" a \"Anzac\". Mimo jiné se dotkne pohonného systému, klimatizace, komunikačních systémů a topení, přičemž instalovány budou také vrhače klamných cílů Nulka. Plavidla navíc budou moci provozovat nejnovější protiponorkové vrtulníky MH-60 Romeo.\n\nV roce 2014 byl oznámeno, že novozélandské fregaty třídy \"Anzac\" ponesou britský protiletadlový systém MBDA Sea Ceptor využívající protiletadlových řízených střel Sea Captor. Obě plavidla rovněž dostanou 3D přehledové radary SMART-S Mk2, které mají být dodány v letech 2016–2017. Dále bylo rozhodnuto vybavit plavidla vrhači klamných cílů Rheinmetall MASS.\n\nNa roky 2018-2020 je naplánována modernizace bojového řídícího systému (vychází z typu Lockheed Martin CMS330), senzorů a zbraňových systémů (Sea Captor), kterou provádí společnost Lockheed Martin Canada ve spolupráci s australskou loděnicí Seaspan Victoria Shipyards.\n\n"}
{"id": "592119", "url": "https://cs.wikipedia.org/wiki?curid=592119", "title": "Phil Verchota", "text": "Phil Verchota\n\nPhillip John Verchota (* 28. prosince 1956 Duluth, Minnesota, Spojené státy americké) je bývalý americký hokejový reprezentanční útočník.\n\nV roce 1980 byl členem zlatého mužstva na ZOH v Lake Placid, podílel se tak na šokujícím vítězství označovaném jako Zázrak na ledě. Dres americké reprezentace oblékl také na mistrovství světa v letech 1979, 1981 a 1983 (B skupina) či na olympijských hrách v Sarajevu 1984, na kterých byl kapitánem týmu a po kterých ukončil kariéru.\n\nDo roku 1979 hrál za minnesotskou univerzitu, se kterou získal dva tituly NCAA (1976 a 1979). V sezoně 1979/80 působil v americkém olympijském výběru. Ročník 1980/81, po kterém si dal roční přestávku, strávil ve finském klubu Jokerit Helsinki. V letech 1982-1984 působil pouze v reprezentaci.\n\nPřestože ho v roce 1976 draftoval na 75. místě klub Minnesota North Stars, v NHL nikdy nenastoupil (pozvánku do přípravného kempu North Stars v roce 1977 odmítl kvůli upřednostnění studijních povinností). Stejně tak si nezahrál ani konkurenční WHA, do které jej též v roce 1976 draftoval na 79. pozici celek Calgary Cowboys.\n\nDnes pracuje jako manažer ve společnosti First National Bank Of Deerwood.\n\nO olympijském triumfu v Lake Placid 1980 byl v roce 2004 natočen film, ve kterém Verchotu hrál Kris Wilson.\n\n"}
{"id": "592120", "url": "https://cs.wikipedia.org/wiki?curid=592120", "title": "Střední Sulawesi", "text": "Střední Sulawesi\n\nStřední Sulawesi ( ) je jedna z provincií Indonésie. Rozkládá se převážně v centrální části ostrova Sulawesi, k jejímu území patří i řada blízkých ostrovů, například souostroví Banggai. Hustota zalidnění lehce přesahuje 30 obyv./km². Oblast patří k hospodářsky slabým regionům Indonésie.\n\nHlavním a největším městem je Palu s 280 000 obyvateli. Oblast má pestré národnostní složení.\n\nVelkou část území zaujímají hory. Část této členité krajiny s řadou endemických druhů chrání Národní park Lore Lindu. V parku se nachází i nejvyšší vrchol provincie, Nokilalaki.\n\nProvincie Střední Sulawesi sousedí na jihu s provinciemi Západní, Jižní a Jihovýchodní Sulawesi, na severu s provincií Gorontalo.\n"}
{"id": "592125", "url": "https://cs.wikipedia.org/wiki?curid=592125", "title": "Interiérový design", "text": "Interiérový design\n\nInteriérový design bytové architektury řeší především vnitřní uspořádání domu, či bytu z praktického, ale i estetického, výtvarného hlediska. Ideálně by měl navazovat na celkovou architekturu stavby, sledovat určitý koncept a odpovídat životnímu stylu uživatele. Je kladen důraz na propojení funkčnosti i estetických požadavků interiéru s exteriérem a s celkovým konceptem domu. \n\nInteriérovým designem se zabývali již stavitelé a architekti zejména v období baroka, klasicismu či secesi (biedermeier), kde navíc docházelo k promyšlenému uměleckému ztvárnění. V ideálním případě se vzhledem a funkčností interiéru zabývá samotný tvůrce celé stavby, tedy architekt, který by měl nejlépe zvládnout jeho řešení. Tento přístup prosazovali zejména architekti moderny a avantgardy – Ludwig Mies van der Rohe, Walter Gropius, Le Corbusier. \n\nInteriérový design se zabývá výběrem a uspořádáním vnitřního vybavení budov s ohledem na využití prostor. Zahrnuje volbu podlah, schodišť, vestavených prvků a mobiliáře a pracuje s jejich materiálovým a barevným potenciálem. V některých případech může zasahovat do dispozičního řešení interiéru. To vše pro vytvoření ideálního životního prostředí uživatelů. \n\nObor se rovněž zabývá možnostmi moderního osvětlení či ozvučení, ovládání elektronických zařízení, vytváří různé atmosféry a podmínky k práci, či odpočinku. Může se zabývat i atypickými designovými prvky a nestandardním řešením různých problémů, dle možností a požadavků uživatele i návrháře. Interiérový design by se měl zabývat i výběrem kvalitních uměleckých děl (obrazů, plastik), které celkový koncept završují.\n\nDnešní návrháři interiérů pracují s vizualizačními a animačními 3D programy, které velmi dobře vystihují celkové pojednání prostoru i jeho atmosféru.\n"}
{"id": "592126", "url": "https://cs.wikipedia.org/wiki?curid=592126", "title": "The Sun Comes Out", "text": "The Sun Comes Out\n\nSale El Sol (v doslovném překladu do češtiny „Vychází Slunce“) je třetí dvojjazyčné a sedmé studiové album kolumbijské latino-popové zpěvačky Shakiry.\n\nAlbum bylo nahráno na Bahamách, v Londýně, v Barceloně a Dominikánské republice.\n\n"}
{"id": "592127", "url": "https://cs.wikipedia.org/wiki?curid=592127", "title": "Fakulta ekonomická Západočeské univerzity", "text": "Fakulta ekonomická Západočeské univerzity\n\nFakulta ekonomická (FEK) je jednou z devíti fakult Západočeské univerzity v Plzni (ZČU). Vznikla v roce 1990.\n\nOd začátku existence školy se vyučuje jak v Plzni, tak v Chebu. V akademickém roce 1996/1997 fakulta získala akreditaci pro výuku v magisterském, resp. inženýrském stupni studia.\nBakalářské studium se realizuje v pěti studijních programech, z nichž jsou tři určené pro prezenční studium (Ekonomika a management, Systémové inženýrství a informatika, Geografie) a dva pro kombinovanou formu studia (Hospodářská politika a správa, Ekonomika a management).\nPro absolventy bakalářského studia jsou určeny tři navazující magisterské programy, programy Ekonomika a management a Systémové inženýrství a informatika pro prezenční studenty a Ekonomika a management pro studenty kombinované formy.\nNa fakultě probíhá i výuka doktorského studia oboru Ekonomika a management, a to jak prezenčně, tak kombinovaně.\n\nFakulta se skládá z pěti kateder a dvou odborných pracovišť.\n\n"}
{"id": "592136", "url": "https://cs.wikipedia.org/wiki?curid=592136", "title": "Ouarzazate (řeka)", "text": "Ouarzazate (řeka)\n\nOuarzazate je řeka na jihu Maroka, jedna ze zdrojnic řeky Draa. Plocha jejího povodí měří 4630 km².\n\nOuarzazate vzniká soutokem říček Iriri, Imini a Mellah, které sbírají své vody na jižních úbočích Vysokého Atlasu. Řeka proudí převážně východním směrem, na dolním toku protéká stejnojmenným městem. Vlévá se spolu s řekami Dades a Ait Douchene do přehradní nádrže El Mansour Eddahbi.\n\nPřed vybudováním výše zmíněné nádrže ústila do Oarzazate zprava řeka Ait Douchene.\n\nPrůměrný průtok nedaleko ústí ve stanici \"Aman N'Tini\" činí zhruba 4 m³/s. Průtok řeky je značně rozkolísaný. Nejvíce vody má v jarních měsících především v březnu, kdy taje sníh na horách. Nejméně vody má pak v letních měsících především v červenci.\n\n"}
{"id": "592138", "url": "https://cs.wikipedia.org/wiki?curid=592138", "title": "Arturo Ortiz", "text": "Arturo Ortiz\n\nArturo Ortíz Santos (* 18. září 1966, Ženeva, Švýcarsko) je bývalý španělský atlet, jehož specializací byl skok do výšky.\n\nV roce 1987 skončil shodně dvanáctý na halovém ME v Liévinu i na druhém ročníku mistrovství světa v Římě. O rok později reprezentoval na letních olympijských hrách v jihokorejském Soulu, kde ve finále obsadil výkonem 225 cm 14. místo.\n\nNa halovém ME 1990 ve skotském Glasgow získal stříbrnou medaili, když překonal 230 cm. Výše skočil jen Artur Partyka z Polska (233 cm). Na Mistrovství Evropy v atletice 1990 ve Splitu skončil osmý (228 cm).\n\nV roce 1991 skončil devátý na halovém MS v Seville, desátý na světovém šampionátu v Tokiu a vybojoval stříbrnou medaili na světové letní univerziádě v Sheffieldu. O rok později obsadil sedmé místo na halovém ME v italském Janově a neprošel kvalifikací na letních olympijských hrách v Barceloně. Zúčastnil se také letní olympiády v Atlantě v roce 1996, kde rovněž skončil v kvalifikaci.\n\nV roce 1993 se probojoval do finále na halovém MS v Torontu, kde se umístil na 12. místě. V témže roce skončil sedmý na mistrovství světa ve Stuttgartu a získal bronzovou medaili na letní univerziádě v Buffalu. Poslední výrazný úspěch zaznamenal v roce 1997 na Středomořských hrách v italském Bari, kde vybojoval stříbrnou medaili (226 cm).\n\n"}
{"id": "592139", "url": "https://cs.wikipedia.org/wiki?curid=592139", "title": "Félix Bonfils", "text": "Félix Bonfils\n\nFélix Bonfils (8. března 1831 Saint-Hippolyte-du-Fort – 1885 Alès) byl plodný francouzský portrétní fotograf, fotograf architektury a spisovatel, který byl aktivní na Blízkém východě. Jeho manželka se jmenovala Marie-Lydie Cabanis Bonfilsová (1837–1918) a jejich syn Adrien Bonfils (1861–1928).\n\nNarodil se 8. března 1831 v Saint-Hippolyte-du-Fort, a zemřel v Alès v roce 1885. On a jeho rodina se přestěhovali do Bejrútu v roce 1867, kde si otevřel fotoateliér s názvem \"Maison Bonfils\", který se v roce 1878 přejmenoval na \"F. Bonfils et Cie\". Bonfils fotografoval v Libanonu, Egyptě, Palestině, Sýrii, Řecku a Konstantinopoli (nyní Istanbul).\n\nV roce 1872 vydal album \"Antická architektura\" (Architecture Antique, vydal Ducher press), ve které vyšly některé z jeho obrazů pořízené pro společnost Société française de photographie.\nJeho práce dobře znali turisté, kteří do těchto zemí cestovali, jeho fotografie si kupovali jako suvenýry. Bonfils později otevřel další studio v Alès ve Francii.\n\nPo urovnání situace na Blízkém východě Bonfils pořídil několik panoramatických fotografií z Konstantinopole a Damašku.\n\n\n"}
{"id": "592142", "url": "https://cs.wikipedia.org/wiki?curid=592142", "title": "Farbrausch", "text": "Farbrausch\n\nFarbrausch je německá umělecká skupina tvořící dema, jež na sebe upozornila v prosinci roku 2000 svým počinem \"fr-08 .the .product\" v kategorii 64k intro. Dalším milníkem byl rok 2004 a jejich first-person 3D hra \".kkrieger\" o velikosti 96 kB. Tvorba se vyznačuje vysokým kvalitativním standardem, o čemž svědčí řada ocenění:\n\n\n"}
{"id": "592143", "url": "https://cs.wikipedia.org/wiki?curid=592143", "title": "Seznam oper Josefa Myslivečka", "text": "Seznam oper Josefa Myslivečka\n\nToto je úplný seznam oper českého skladatele Josefa Myslivečka (1737–1781). Všechny Myslivečkovy opery jsou typu opera seria (\"dramma per musica\") a dělí se na tři dějství, vyjma první z nich \"Zmatek na Parnasu\".\n\nPozn.: Není důvod se domnívat, že byla kdy uvedena některá z těchto oper zmiňovaných ve starší muzikologické literatuře: \"Medea\" (Parma, 1764); \"Erifile\" (Mnichov, 1773); \"Achille in Sciro\" (Neapol, 1775) a \"Merope\" (Neapol, 1775). Není rovněž důvod předpokládat Myslivečkovu hudební účast na \"Armidě\" uvedené v Lucce roku 1778.\n\n"}
{"id": "592144", "url": "https://cs.wikipedia.org/wiki?curid=592144", "title": "Volby prezidenta USA 1996", "text": "Volby prezidenta USA 1996\n\nPrezidentské volby v USA v roce 1996 se konaly 5. listopadu 1996. Hlavními kandidáty byli Bill Clinton a Bob Dole. Zvítězil Bill Clinton, který získal 49,2% hlasů (Bob Dole 40,7%) a 379 z 538 volitelů (Bob Dole jich získal 159).\n\nV prezidentských volbách 1996 se Bill Clintonu postavil republikán Bob Dole, přes negativní kampaň Clinton vyhrál v poměru 49% : 41% hlasů voličů a 379 : 159 hlasů volitelů. Ve svém druhém volebním období zlepšil vztahy s republikány, za čtyři roky jeho reformy vytvořily 11 milionů nových pracovních míst. Díky iniciativě Billa Clintona se ze skupiny G7 stala G8 díky připojení Ruska. Jeho hospodářské reformy vedly k vyrovnaným či přebytkovým rozpočtům. Jeho druhé volební období poznamenala aféra s Monikou Lewinskou, když dokonce mu v roce 1998 mu hrozilo odvolání z funkce, poté co jako druhý prezident USA podstoupil proces zvaný impeachment (obžaloba). Při dalších prezidentských volbách podporoval svého viceprezidenta Ala Gora. V roce 2001 předal úřad G. W. Bushovi. Jak je zvykem založil ve svém domovském státě (Little Rock, Arkansas) svou prezidentskou knihovnu a nadaci pomáhající překonat rasové a náboženské rozdíly a podporující distribuci léků a rozvoj školství v rozvojových zemích světa.\n\n"}
{"id": "592145", "url": "https://cs.wikipedia.org/wiki?curid=592145", "title": "Rykynčice", "text": "Rykynčice\n\nRykynčice jsou obec na Slovensku v okrese Krupina v Banskobystrickém kraji. Žije zde  obyvatel.\n\nObec se nachází na jihozápadním okraji Krupinské výšiny v údolí potoku Krupinice. Území tvoří třetihorní rovina rozčleněná údolími na nižší vrchovinu s plochými hřbety tvořené andezitickými tufity. Nadmořská výška se pohybuje v rozmezí 152 až 377 m, střed obce leží ve výšce 160 m n. m. Lesní porost tvořený duby a habry se vyskytuje na strmých svazích.\n\nObec Rykynčice vznikla v roce 1964 sloučením Horních a Dolních Rykynčic.\n\nPrvní písemná zmínka pochází z roku 1281, kdy obec patřila Rakonczajům, od roku 1327 byl vlastníkem Mikuláš, od roku 1498 Paskovcům, od 16. století patřila panství Bzovík. V roce 1715 je v obci doložen mlýn, vinice a 81 domácností. \n\nV roce 1327 se objevila pod názvem Felsewrakaucha. První písemná zmínka pochází z roku 1422, kdy Štefan Palásthy dal do zástavy dvě usedlosti Demeteru Darášimu v Horních Rykynčicích. Rod Palasthyovců vlastnily obec do konce 18. století. Dalšími vlastníky byli rody Koháryovců a Coburgovců. V roce 1715 měla 22 domácností, v roce 1828 v 58 domech žilo 350 obyvatel.\n\n\n"}
{"id": "592146", "url": "https://cs.wikipedia.org/wiki?curid=592146", "title": "Giorgia Gueglio", "text": "Giorgia Gueglio\n\nGiorgia Gueglio (* 1974 Janov, Itálie) je italská zpěvačka a skladatelka, členka heavymetalové skupiny Mastercastle.\nV létě roku 2008 se zúčastnila konkurzu na zpěváka Mastercastle a byla přijata. První album, které u \"Mastercastle\" natočila v roce 2009, nese název \"The Phoenix\".\n\n"}
{"id": "592148", "url": "https://cs.wikipedia.org/wiki?curid=592148", "title": "Gema", "text": "Gema\n\nGema (lat. \"gemma\", drahokam) je drobná plastika, vybroušená nebo vyřezaná do drahého kamene nebo do skla a užívaná jako část šperku nebo amulet.\n\nGlyptika, velmi jemné vybrušování do drahých kamenů a polodrahokamů, vznikla patrně na Blízkém Východě a na Středním Východě v údolí Indu, kde se od 2. tisíciletí př. n. l. vyráběly pečetní válečky a pečetidla. Brousilo se dřevěnými nebo kovovými hroty, na něž se nanášel prášek z korundu a roztlučených drahokamů. Nástroj se točil svidříkem, později na jednoduchém šlapacím soustruhu. Práce byla nesmírně zdlouhavá a náročná. Stejné válečky z téže doby pocházejí z Mezopotámie a z Asýrie.\n\nVe Středomoří se tato technika objevuje v Egyptě a na Krétě, od 7. století př. n. l. v Řecku a později v Římě, kde dosáhla velké dokonalosti. Gemy se nejčastěji brousily do tvaru vypuklých oválných nebo kruhových čoček a zasazovaly do zlatých, často zdobených obrub, do závěsů a pečetních prstenů. Starověké a byzantské gemy se ve středověku používaly k ozdobě bohoslužebných předmětů. Proslulým sběratelem gem byl císař Karel IV., který je dal zasadit také do české královské koruny a do koruny římského císaře, která spočívá na bustě svatého Karla Velikého v Cáchách.\n\nOd 15. století byly gemy velmi oblíbené jako šperky a řezaly se hlavně v Itálii, ve Francii v Paříži a na dvoře burgundských vévodů. V období manýrismu se objevují specifické gemy také z brusírny na dvoře císaře Rudolfa II. v Praze, kde se proslavili Miseroniové z Lisonu. Rudolfova rozsáhlá sbírka, do jejíhož inventáře byla zapsána i největší římská \"Gemma Augustea\", je vystavena zčásti v Uměleckohistorickém muzeu ve Vídni a ve Světské klenotnici v Hofburgu.\n\nV běžné řeči se často pojmy chybně zaměňují, každý má odlišný významː\n\n"}
{"id": "592150", "url": "https://cs.wikipedia.org/wiki?curid=592150", "title": "Glyptika", "text": "Glyptika\n\nGlyptika (z řec. \"glyfein\", rýt, dlabat) je označení pro obor uměleckého rytí či řezání malých či velkých předmětů z tvrdých kamenů (drahokamů, polodrahokamů), minerálů (např. mramor či alabastr), dále z organických materiálů (jako jsou korál, gagát či mušlovec), kovu nebo skla. Novodobé napodobeniny jsou z porcelánu.\n\nŘemeslník zabývající se glyptikou se nazývá glyptik, brusič nebo řezáč. Někdy se tito řemeslníci dělí podle specializace na sochaře, brusiče nádobí či náčiní, brusiče gem a na výrobce tzv. florentské mozaiky z drahokamů – mozaicisty. Každý z nich používá speciální nástroje, pomůcky a techniky. Pro glyptiky brousící sochy či rozměrné nádoby z tvrdých drahokamů (italsky zvaných \"pietra dura\") vznikaly brusičské mlýny s vodním pohonem brusičského kola. Z nich v Čechách byl proslulý Císařský mlýn v Praze-Bubenči. Práce brusičů gem zahrnuje jak ty s negativním vzorem (intaglie), tak ty s pozitivním vzorem (kameje).\n\nGlyptika vznikla již ve starověku, je doložena nálezy soch, nádobí i gem z Egypta, Mezopotámie, Sumeru a Persie. Velké popularity se tomuto umění dostalo ve starověkém Řecku, odkud se rozšířilo do antického Říma, zejména Itálie a Francie. Další rozmach byl v renesanci a v manýrismu od 16. do 1. poloviny 17. století (například vícegenerační rodinná dílna Castrucciů nebo Miseroniové z Lisonu. Nová vlna obliby nastala v období klasicismu a empíru na přelomu 18. a 19. století, kdy se kromě italských mistrů výrazně prosadili opět Francouzi, ale i glyptici carského Ruska (například z firmy Karla Fabergé).\n\nZ českých glyptiků nové doby vynikli Friedrich Egermann, Josef Drahoňovský, Karel Tuček, Václav Plátek či Jiří Harcuba.\n\nOd antických dob se v technice rytí do drahých kamenů mnoho nezměnilo. K obroušení surových kaménků do oblých čoček slouží elektrické bubny. Šlapací stroj někdy nahrazuje elektrický pohon. Mnozí tvůrci dávají při zvlášť jemných a náročných pracích přednost strojku šlapacímu. Skloněn nad jednoduchým ryteckým strojkem, zadržuje glyptik dech a lehce se dotýká destičkou z drahého kamene roztočeného brusného kotoučku potřeného diamantovým prachem a makovým olejem. Jeden, deset, sto dotyků a pouhým okem stále není vidět patrnější výsledek. Ale pohled lupou by prozradil, že po půlhodině nesmírně citlivé práce vznikla jedna z nepatrných plošek, kterými glyptik vytváří v horském křišťálu, onyxu, topasu, záhnědě i v jiných drahých kamenech reliéf, zpravidla portrét. Přitom do otáčivého úchytu vlastně miniaturního soustruhu vsazuje různá kolečka, hrotité jehly, kuličkové nástavce.\n\nOlej a prach vytvářejí černou kaši, která glyptikovi znemožňuje, aby sledoval postup a tvoří vlastně popaměti. Navíc pracuje v negativu. Kontrola je možná, až když očistí destičku drahého kamene a podívá se proti světlu, nebo když si v pokročilém stádiu vytvoří sádrový otisk. Něco opravovat se však nedá, každá chyba znamená zmaření díla. Právem se proto říká, že glyptik stojí před obtížným úkolem, jako kdyby měl někdo rychle a kategoricky psát, přičemž tužka by byla upevněna ve stěně a písař pohyboval po jejím hrotu velkým neprůhledným papírem.\n\nSbírky nazývané glyptotéky shromažďují veškerou glyptiku, tedy nádobí, sochy (zejména antické) a šperky.\nnejvýznamnější veřejně přístupné glyptotéky jsou Vatikánská muzea v Římě, Istituto di pietra dura ve Florencii, Museo degli argenti ve Florencii, galerie Apollón a dvorana pařížského Louvru, Glyptotéka v Mnichově, Uměleckohistorické muzeum ve Vídni, a další.\n\n"}
{"id": "592152", "url": "https://cs.wikipedia.org/wiki?curid=592152", "title": "Cary Elwes", "text": "Cary Elwes\n\nCary Elwes, celým jménem Ivan Simon Cary Elwes (* 26. října 1962, Westminster, Londýn, Anglie, Spojené království) je britský herec.\n\nPochází z umělecké rodiny jeho vlastní otec byl malíř, výtvarnicí a módní návrhářkou byla i jeho matka, nevlastní otec byl producent.\n\nŠkolnímu divadlu se věnoval již od dětství. Herectví vystudoval v New Yorku na Sarah Lawrence College.\nPo studiích se vrátil zpět do Velké Británie, kde debutoval v roce 1979 ve snímku \"Včerejší hrdina\", nicméně svoji první větší postavu ztvárnil až v roce 1984 ve filmu \"Jiná země\", kde si zahrál postavu mladého homosexuála.\n\nBěhem své kariéry si zahrál také několik zajímavých historických postav, z nichž patrně nejznámější byla postava mladého biskupa Karola Wojtyly, pozdějšího papeže Jana Pavla II. Na rok 2012 je plánován hraný film \"Žlutá ponorka\", kde má hrát postavu George Harrissona.\n\nStal se i jedním z mnoha představitelů Robina Hooda ve snímku \"Bláznivý příběh Robina Hooda\", zlého vládce a královského vraha ztvárnil v pohádkovém filmu \"Zakletá Ella\", zápornou postavu hrál i v romanticko-psychologickém snímku Garryho Marshalla \"Vlastní pravidla\".\n\nHrál i v kasovně velmi úspěšných hitech jako byly \"Žhavé výstřely\", \"Bouřlivé dny\" nebo \"Saw: Hra o přežití\".\n\n\n"}
{"id": "592153", "url": "https://cs.wikipedia.org/wiki?curid=592153", "title": "The Spoils", "text": "The Spoils\n\nThe Spoils je sběratelská karetní hra vytvořená firmou Tenacious Games. Od ledna 2009 spadá do vlastnicví firmy Arcane Tinmen. Hra byla poprvé vypuštěna jako open beta v srpnu 2006. Oficiální uvedení do prodeje se dočkala v listopadu 2006. \"The Spoils\" byla vyvíjena od roku 2001 do roku 2006. Tým návrhářů vedl Josh Lytle, který je také známý jako návrhář sběratelské karetní hry Magi-Nation Duel. Výborný hráč hry Jon Finkel byl v roce 2002 přizván do týmu návrhářů hry jako hlavní poradce.\n\nJak samotní autoři hry uvádějí, The Spoils je mj. také unikátní pohled na fantastický svět, který se odebírá příšerně špatným směrem. Stavebním kamenem hry je někdy komický, ve větší míře bizarní, černý až ošklivý humor, který hru dělá půvabnou, zábavnou a nezapomenutelnou. Hra se odehrává ve fantastickém světě, který se s tím naším příliš nepodobá. První edice hry je zasazena do období \"150 let po pádu impéria Marmothoan\". Následné rozšíření hry edicí nazvanou Seed Cycle se odehrává 150 let před první edicí. Pravděpodobně tedy do období průběhu pádu impéria. Další plánované herní rozšíření se mají vrátit do časového úseku první edice The Spoils. Hra The Spoils je mj. známa svými vtipnými popisky karet a originálním stylem zpracování obrázků karet.\n\nKarty, které tvoří hru, obsahují rozmanitou škálu postav, nastavení a objektů. Každá herní karta patří do jednoho z pěti cechů: Arcanist, Banker, Gearsmith, Rogue nebo Warlord. Jednotlivé cechy mají svůj unikátní vzhled a také strategie.\n\nPřízračný cech čarodějů (viz Arcanist) věnující se nadrealitě a posedlým rituálům k vyvolání prapůvodních sil k manipulaci reality samotné. Cech čarodějů zdobí největší počet postav, které mají vlastnost utajení (viz Covert). Základním zdrojem pro čaroděje je posedlost (viz Obsession). Dokáží své protivníky donutit zahazovat karty, stejně tak jako dokáží vytvářet tokeny, které lze použít u jistých typů karet k vrácení protivníkových karet do ruky, např. karta Quotidian Ejector. Výsledkem temných rituálů čarodějů může být i manipulace s balíčkem karet pro získání konkrétních typů karet. Příkladem budiž karta Servile Centipede, která umožňuje najít si v balíku karet taktiku a tu si vzít do ruky.\n\nBankéři jsou nelítostný cech drtící své nepřátele zkorumpovaností, podplácením, byrokracií a pomocí soudů skrze najímané hlupáky. Zdrojem pro bankéře je chamtivost (viz Greed). Bankéři jsou cechem, který hodně mění vliv. Díky postavám se schopností utajení jsou ostatními téměř nezpozorováni (např. karta Concealed Goon). Bankéři také rádi lízají mnoho karet a mají karty, které dokážou přímo vyřadit protivníkovu postavu ze hry.\n\nDalším z cechů světa Spoils jsou rozpustilí Gearsmithové, pro které je typické vynalézání různých vychytávek. Své nepřátele lehce překvapí arzenálem svých vynálezů všeho druhu. Základním zdrojem pro Gearsmithy je elitářství (viz Elitism). Ve hře se snaží různými cestičkami redukovat cenu tak, aby získali náskok a připravili si tak cestu k vítězství. V tomto jim napomáhá mnoho karet, příkladem může být taktika 1337! (leet!). Ovládají selektivní učení (lízání konkrétního typu karet), mají nejvyšší počet věcí (viz Item), \"Micromagic token\" karty s parametry 1/1/3. Vlastní také karty s uzly (Node), které jsou sice zranitelné, ale mohou být i velice silné.\n\nCech podvodníků, který se díky svým vybroušeným smyslům pro etiku snaží uspět mnohdy i na hraně zákona. Zdrojem pro podvodníky je klamání (viz Deception). Podvodníci se snaží využívat protivníkovi odložené hromádky karet. Příkladem může být postava Pluck, která popadne protivníkovy odložené postavy, věci nebo oblasti, a použije je ve hře jako své karty. Tímto ale vlastnosti tohoto cechu nejsou zdaleka vyčerpány. Podvodníci dokážou ovládat karty, které dosud ovládal protihráč, dalším rysem jsou velice rychlé postavy, ovládání rychlosti, a příkladem krásného podvodu může být kompletní výměna karet s protihráčem pomocí karty Emergency Obfuscation.\n\nPosledním z cechů je cech krvežíznivých a brutálních Válečníků. Tento cech nezůstává svému jménu nic dlužný a své protivníky drtí obrovskou silou a zastrašováním. Základním zdrojem pro válečníky je hněv (viz Rage). Válečníci disponují silou, která ze všech cechů ve hře způsobuje největší poškození protivníkům. Vlastní také jednu z nejsilnějších karet ve hře a tou je Dragon Tank, který dokáže v každém tahu zničit jednu postavu protivníka. O tom, jak je tank silný svědčí i jeho parametry 10/10/4.\n\nOd 1. srpna 2006 do října roku 2006 v průběhu uvádění \"The Spoils\" na trh firmou Tenacious Games podpořila uvedení limitovanou edicí tzv. Open Beta karet. Nástup na trh byl doprovázen více než tisícem otevřených turnajů s cenami za více jak 60 000 dolarů.\n\nV roce 2007 bylo schválené hraní na turnajích oficiálně pojmenováno jako The Spoils Tournament Experience. Celkové ceny překonaly hranici jednoho miliónu amerických dolarů.\n\nDo dnes jsou známé tyto edice a rozšíření hry. Beta byla limitovaná edice která byla předchůdcem pro první edici. První edice a druhá část první edice jsou později označovány jako základní množina karet, nebo také souhrnně druhá edice. Dalším navazujícím rozšířením jsou sety nazývané Seed. První ze \"Seedů\" má podtitul Children of the Lingamorph. Zatím posledním rozšíření hry je pojmenováno Seed II: Gloamspike's Revenge. Seed II rozšíření bylo uvedeno na trh 20. září 2010.\n\n\n"}
{"id": "592154", "url": "https://cs.wikipedia.org/wiki?curid=592154", "title": "Paul Kipsiele Koech", "text": "Paul Kipsiele Koech\n\nPaul Kipsiele Koech (* 10. listopadu 1981) je keňský atlet, běžec, který se věnuje středním tratím. Jeho hlavní disciplínou je běh na 3000 metrů překážek, tzv. steeplechase.\n\nV roce 2004 vybojoval bronzovou medaili ve steeplu na letních olympijských hrách v Athénách. Na stupních vítězů ho doplnili jeho krajané, Brimin Kipruto (stříbro) a Ezekiel Kemboi (zlato). Na halovém MS 2008 ve Valencii získal stříbrnou medaili v běhu na 3000 metrů (7:49,05), když prohrál jen s Tariku Bekelem z Etiopie.\n\nNa Mistrovství světa v atletice 2009 v Berlíně se kvalifikoval do finále čtvrtým nejrychlejším časem v rozběhu. Ve finále svedl souboj o bronzovou medaili s Bouabdellahem Tahrim z Francie, se kterým nakonec v cíli prohrál o osm setin a skončil čtvrtý.\n\nV roce 2010 se stal vítězem Diamantové ligy, když získal celkově 17 bodů a o dva body porazil svého krajana Kemboie.\n\n3. února 2010 zaběhl na halovém mítinku v německém Düsseldorfu závod na 5000 metrů v čase 13:02,95 a zařadil se na čtvrté místo v dlouhodobých tabulkách. Rychleji zaběhl tuto trať v hale jen další Keňan Daniel Komen a Etiopané Haile Gebrselassie a Kenenisa Bekele.\n\n\n"}
{"id": "592156", "url": "https://cs.wikipedia.org/wiki?curid=592156", "title": "Pantelis Karasevdas", "text": "Pantelis Karasevdas\n\nPantelis Karasevdas (řecky:Παντελής Καρασεβδάς; 1877, Astakos – 14. března 1946, Agrinio) byl řecký střelec, účastník soutěží prvních novodobých olympijských her, olympijský vítěz z Athén v roce 1896.\nKarasevdas se účastnil střeleckých soutěží, nejprve v disciplíně armádní puška na 200 metrů. Soutěž trvala dva dny, každý den se střílely dvě položky po 10 ranách. Karasevdas ovládl startovní pole 42 účastníků sedmi národností, když zasáhl cíl všemi 40 výstřely a získal celkově 2,320 bodů ze 2,400 možných. Jeho skóre v první sérii 10 výstřelů bylo 480.\n\nTaké soutěžil v disciplíně libovolná puška 3x 40 ran na 300 metrů, tam se umístil na pátém místě se ziskem 1,039 bodů. V disciplíně armádní pistole na 25 metrů Karasevdas odstoupil ze soutěže poté, co odstřílel dvě série z pěti, přičemž každá série měla šest výstřelů.\n\nKarasevdas byl v letech 1925 až 1935 prezidentem spolku Panellinios G.S. Rok po olympijských hrách vstoupil do armády a za války dosáhl hodnosti plukovník. Byl třikrát poslancem v parlamentu za liberální stranu za prefekturu Aetolie-Acarnanie. Od 1924 do 1935 byl členem řeckého olympijského výboru.\n"}
{"id": "592157", "url": "https://cs.wikipedia.org/wiki?curid=592157", "title": "Hermersdorf", "text": "Hermersdorf\n\nHermersdorf může být:\n\n"}
{"id": "592163", "url": "https://cs.wikipedia.org/wiki?curid=592163", "title": "Marienberg", "text": "Marienberg\n\nMarienberg je velké okresní město na jihu Saska, v Krušných horách, vzdálené přibližně 13 kilometrů od české hranice. Nejvyšším bodem je hora Hirtstein (891 m n. m.). Typickým znakem města je jeho historické jádro s pravidelným šachovnicovým půdorysem z doby renesance. Od roku 2008 je město součástí zemského okresu Krušné hory (Erzgebirgskreis), jehož správním centrem je Annaberg-Buchholz.\n\n\nPočáteční bouřlivý rozvoj města byl umožněn díky nalezištím stříbra, které zde byly objeveny roku 1519. Roku 1520 došlo ke zřízení prvního stříbrného dolu a o rok později bylo v lokalitě založeno vévodou Jiřím Saským nové město. Městské a hornické právo bylo oblasti uděleno již roku 1523, v roce 1525 zde byl poté zřízen hornický úřad. Největší rozkvět zažila těžba stříbra okolo roku 1540. V 50. a 60. letech 16. století byl také vystavěn pozdně gotický halový Kostel Panny Marie, který je dodnes nejvýraznější dominantou města.\n\nNejvětší katastrofu zažilo město v roce 1610, kdy bylo téměř celé zničeno mohutným požárem. Po ukončení těžby stříbra bylo započato po roce 1612 s těžbou mědi a cínu. Mezi lety 1753–1858 byl Marienberg posádkovým městem pro jezdectvo. Roku 1858 vystřídalo jízdu dělostřelectvo, jehož posádka zde zůstala až do roku 1873. Mezi lety 1873–1920 se ve městě nacházela poddůstojnická škola. Roku 1874 bylo započato s výstavbou kasáren.\n\nV průběhu 19. století již docházelo k výraznému útlumu těžby. Definitivní ukončení nastalo v roce 1899, kdy byla uzavřena Rudolfova štola.\n\nV roce 1947 zahájila sovětská akciová společnost Wismut průzkum zdejších ložisek uranu. Za období do roku 1954 bylo z ložiska v prostoru Wolkenstein - Marienberg - Pobershau vytěženo celkem 121 tun uranu, poté byla jeho těžba ukončena a posléze vystřídána těžbou fluoritu a barytu. V roce 2006 po ukončené sanaci předala společnost Wismut GmbH bývalé doly městu Marienberg k využití pro geotermální zdroje energie.\n\nMezi lety 1939–1994 byl Marienberg okresním městem (okres Marienberg). Roku 1994 se stal centrem okresu \"Střední Krušnohoří,\" které se po správní reformě v roce 2008 stalo součástí zemského okresu Krušné hory (Erzgebirgskreis) se správním centrem v Annaberg-Buchholz, čímž Marienberg funkci okresního města pozbyl.\n\n\n\nMěsto velmi profituje z turismu, mimo jiné i díky tzv. stříbrné trase, 140 kilometrů dlouhé naučné stezce, mapující historii těžby stříbra v Krušnohoří.\n\nVe městě je umístěn tankový batalion 371. Kasárna se nalézají hned na kraji starého města.\n\nMěsto je železnicí napojeno na Chemnitz, přes Pockau-Lengefeld a Flöhu. Kolem města probíhá spolková silnice 174 z Chemnitz směrem do ČR na Chomutov. Kromě toho je Marienberg napojen na spolkovou silnici 171 z Wolkensteinu na Dippoldiswalde. Vzhledem k tomu, že se oblast Marienbergu nalézá poblíž nejnižšího průsmyku Krušnohoří, je zdejší napojení do ČR již od středověku jednou z nejdůležitějších dopravních spojnic mezi Čechami a středním Německem.\n\n\nHorní město Marienberg je jednou ze 17 lokalit v Sasku, které byly spolu s dalšími pěti oblastmi v České republice pod souhrnným názvem Hornický region Erzgebirge/Krušnohoří zapsány 6. července 2019 na Seznam světového dědictví UNESCO.\n\nV tomto článku byly použity informace z článků \"Marienberg\" a \"Wismut (Unternehmen)\" na německé Wikipedii.\n"}
{"id": "592175", "url": "https://cs.wikipedia.org/wiki?curid=592175", "title": "Rosol (příjmení)", "text": "Rosol (příjmení)\n\nRosol je příjmení více osob:\n\n"}
{"id": "592177", "url": "https://cs.wikipedia.org/wiki?curid=592177", "title": "US Open 2010 – smíšená čtyřhra", "text": "US Open 2010 – smíšená čtyřhra\n\nLoňský ročník vyhrál pár Carly Gullicksonová a Travis Parrott. Letošní rok vypadl v 1. kole s argentinskou dvojicí Gisela Dulková a Pablo Cuevas ve dvou setech 2–6, 4–6.\nTitul získal americký první nasazený pár Liezel Huberová a Bob Bryan, když ve finále zdolal česko-pákistánskou dvojici Květa Peschkeová a Ajsám Kúreší 6–4, 6–4.\n\n\n"}
{"id": "592179", "url": "https://cs.wikipedia.org/wiki?curid=592179", "title": "Australian Open 2011", "text": "Australian Open 2011\n\nAustralian Open 2011 byl 99. ročník prvního tenisového grandslamu sezóny, konaný v rozmezí 17. až 30. ledna. Hrál se v Melbourne Parku v Melbourne na 25 dvorcích s tvrdým umělým povrchem Plexicushion. Organizátory události byly Mezinárodní tenisová federace a Australský tenisový svaz. Turnaj byl součástí mužského okruhu ATP World Tour 2011 a ženského okruhu WTA Tour 2011. Vítězové si do žebříčků připsali dva tisíce bodů.\n\nObhájci titulu ve dvouhrách byli dva nejlepší tenisté uplynulého desetiletí Roger Federer a Serena Williamsová, která svou účast odřekla pro probíhající rehabilitaci po zranění nohy z minulé sezóny.\n\nV mužské dvouhře získal titul druhý titul Srb Novak Djoković. Triumfoval zde již v roce 2008.\n\nV ženské dvouhře vyhrála premiérový titul Belgičanka Kim Clijstersová. Celkově se jedná o čtvrté grandslamové vítězství ve dvouhře.\n\nV mužské čtyřhře popáté společně získal trofej nejlepší pár světa, představovaný americkými dvojčaty Bobem a Mikem Bryanovými. Předchozí tituly vyhráli v letech 2006, 2007, 2009 a 2010.\n\nV ženské čtyřhře získal premiérový grandslamový titul nejlepší argentinsko-italský pár světa Gisela Dulková a Flavia Pennettaová.\n\nVe smíšené čtyřhře zvítězil poprvé společně slovinsko-kanadský pár Katarina Srebotniková a Daniel Nestor. Pro Srebotnikovou to byl celkově čtvrtý grandslamový titul v této soutěži, pro Nestora pak celkově sedmý a druhý z tohoto turnaje.\n\nNejdelší zápas v historii ženské dvouhry turnaje sehrály v osmifinále Ruska Světlana Kuzněcovová a Italka Francesca Schiavoneová, jež po čtyřech hodinách a čtyřiceti čtyřech minutách odešla poražená po setech 6:4, 1:6, 16:14.\n\nČíňanka Li Na se stala prvním čínským tenistou v historii, jenž se probojoval do finále dvouhry jakékoli grandslamové události.\n\nPo prohře ve 3. kole bývalá světová jednička Justine Heninová oznámila ukončení obnovené profesionální kariéry. Důvodem bylo chronické zranění lokte. Poprvé se rozhodla profesionální tenis opustit v květnu 2008 pro ztrátu motivace.\n\nDo mužské dvouhry nastoupili čtyři čeští tenisté. Tomáš Berdych se jako šestý nasazený probojoval do čtvrtfinále, kde podlehl Srbu Novaku Djokovićovi ve třech setech. Kvalifikant Jan Hernych postoupil do třetího kola, v němž nestačil na světovou čtyřku Robina Söderlinga.\n\nV ženské dvouhře měl český tenis deset zástupkyň. Pětadvacátá nasazená Petra Kvitová prošla do čtvrtfinále, v němž prohrála s druhou hráčkou světa Ruskou Věrou Zvonarevovou, která postupně vyřadila tři Češky. Jednatřicátá nasazená Lucie Šafářová, která na turnaji zaznamenala třetí nejvyšší počet dvojchyb, jí podlehla ve třetím a Iveta Benešová ve čtvrtém kole. Ve druhém kole Kvitová zdolala Australanku a pátou nasazenou Samanthu Stosurovou. Ve statistikách počtu es skončila v turnaji s 16 zásahy na druhém místě za Petrovovou.\n\nV ženské čtyřhře druhý nasazený česko-slovinský pár Květa Peschkeová a Katarina Srebotniková prošel do semifinále, v němž ve dvou setech nestačil na turnajové dvanáctky Azarenkovou a Kirilenkovou. Šestá nasazená dvojice Iveta Benešová a Barbora Záhlavová-Strýcová podlehla ve třetím kole turnajovým devítkám Američankám Mattekové-Sandsové a Shaughnessyové. Vladimíra Uhlířová se s Jihoafričankou Natalií Grandinovou dostaly do čtvrtfinále, v němž nestačily na nejlepší světový pár Dulková–Pennettaová.\n\nNejlepšího výsledku na prvním grandslamu sezóny dosáhl junior Jiří Veselý, který potvrdil roli prvního nasazeného, když ve finále juniorské dvouhry hladce porazil Australana Luka Savilla 6–0, 6–3. Spolu se Slovákem Filipem Horanským triumfovali jako druzí nasazení ve čtyřhře, po finálovém vítězství nad domácí dvojicí Ben Wagland a Andrew Whittington ve dvou setech. Veselý se tak stal historicky prvním Čechem, jenž triumfoval v singlu i deblu juniorů na Australian Open.\nVe čtyřhře juniorek se český nenasazený pár Denisa Allertová a Klára Fabíková probojoval do semifinále, v němž podlehl Japonkám Eri Hozumiové a Miju Katové.\n\n Jiří Veselý vs. Luke Saville 6-0, 6-3.\n\n An-Sophie Mestachová vs. Mónica Puigová 6-4, 6-2.\n\n Filip Horanský / Jiří Veselý vs. Ben Wagland / Andrew Whittington, 6–4, 6–4.\n\n An-Sophie Mestachová / Demi Schuursová vs. Eri Hozumiová / Miju Katová, 6–2, 6–3.\n\nVozíčkáři odehráli soutěže dvouher a čtyřher ve třech kategoriích. Turnaj se konal ve dnech 26. až 29. ledna v rámci okruhu NEC tour kategorie Grand Slam. Celkový rozpočet činil 63 000 dolarů.\n\n Šingo Kunjeda def. Stéphane Houdet, 6–0, 6–3\n\n Esther Vergeerová vs. Daniela di Torová, 6–0, 6–0\n\n David Wagner vs. Peter Norfolk, 6–2, 6–3\n\n Maikel Scheffers / Šingo Kunjeda vs. Stéphane Houdet / Nicolas Peifer, 6–3, 6–3\n\n Esther Vergeerová / Sharon Walravenová vs. Aniek van Kootová / Jiske Griffioenová, 6–0, 6–2\n\nDo soutěže nastoupily pouze dva páry, které se utkaly ve finále.\n\nNásledující tenisté obdrželi do hlavní soutěže divokou kartu.\n\n\n\n\n\n\nNásledující tenisté postoupili do hlavní soutěže z kvalifikace.\n\n\n\nCelkový rozpočet i odměny hráčů byly nejvyšší v historii turnaje i celého tenisu. Ve srovnání s rokem 2010 došlo k nárůstu rozpočtu o 3,8 % na celkových 25 000 000 miliónů australských dolarů. Vítězové dvouher dospělých obdrželi 2,2 miliónu australských dolarů (US$2,1 miliónů), finalisté pak polovinu 1,1 miliónu australských dolarů. Dosud nejvyšší odměny byly vyplaceny na US Open 2010, kde vítězové Kim Clijstersová a Rafael Nadal získali 1,7 miliónu amerických dolarů.\n\nVšechny částky jsou uváděny v měně australský dolar (AUD); částka v párových soutěžích je uváděna celkově na dvojici.\n\nOficiální přenos z Australian Open 2011 do světa byl přenášen jedenácti různými vysílacími distributory. Channel 7 spolu s ESPN pokrývaly Severní Ameriku a prostřednictvím frenčízingu také Jižní, respektive Latinskou Ameriku. Eurosport byl držitelem práv pro Evropu. V Asii přenos zajišťovala ESPN Star Sports, v Japonsku pak konkrétně stanice WOWOW a v Čínské lidové republice společnost CN Sports Interactive Media Group. V Africe měla distribuční práva zakoupeny stanice SuperSport a na Středním Východu Abu Dhabi TV. Na Novém Zélandu signál pokrýval Sky New Zealand a na Fidži kanál FIJI TV.\n\nPoprvé v historii byl průběh kvalifikací hlavních soutěží přenášen živě po internetu. Kamery snímaly dvorce číslo tři, pět, šest a sedm, a záznam byl vysílán po síti na webech australianopen.com, foxsports.com.au, yahoo7.com, livestream.com a facebookové stránce Australian Open. Přenosy běžely od 12. do 15. ledna.\n\n"}
{"id": "592182", "url": "https://cs.wikipedia.org/wiki?curid=592182", "title": "Červený hrádek (zámek, Jirkov)", "text": "Červený hrádek (zámek, Jirkov)\n\nČervený hrádek je raně barokní zámek na severním okraji Jirkova v okrese Chomutov. Postavit ho nechal roku 1655 Jan Adam Hrzán z Harasova. Staveništěm zámku se stala ostrožna na úpatí Krušných hor, na které předtím stával hrad \"Borek.\" Zámecký areál je od roku 1963 chráněn jako kulturní památka. \n\nPočátky hradu jsou nejasné. August Sedláček a Rudolf Anděl zaměnili Borek s nedalekým Novým Žeberkem a dějiny obou hradů jimi byly spojovány.\n\nHrad Borek byl postaven neznámým stavebníkem v době na přelomu čtrnáctého a patnáctého století, ale někdy bývá za zakladatele považován Dětřich Kraa, který mohl hrad založit v letech 1411–1415. Dětřich zastával na dvoře krále Václava IV. funkci podčešího. Již roku 1413 vykonával patronátní právo v Borku a v roce 1415 přijal od krále městečko i s hradem jako manství. Zemřel přibližně o dva roky později. Majetek po něm zdědila manželka Kateřina a syn Hanuš Kra, kteří panství roku 1417 prodali Václavovi z Moravěvsi a Kopist.\n\nBěhem husitských válek stál Václav z Moravěvsi na katolické straně. Nechal hrad opravit a ozdobit červenou barvou, podle níž se hradu začalo říkat Červený hrádek. Nový název se v písemných pramenech poprvé objevil roku 1422. Po Václavově smrti hrad získali Markéta, vdova po Buškovi z Eisenberka, a její synové Jan a Bohuslav z Moravěvsi a Blažimi. Roku 1428 byl za jediného pána hradu označen pouze Jan z Moravěvsi. Ještě téhož roku se hradu zmocnil Vít ze Šumburka, později Bohuslav ze Rvenic a v roce 1436 Jan Hrádek z Chodžova.\n\nPrávní nárok na hrad však stále držel Jan Blažimský, který jej roku okolo roku 1431 prodal Půtovi z Ilburka. Jisté právo na něj měl také Jan z Litovic, manžel Anežky ze Rvenic, která byla druhou manželkou Václava z Moravěvsi. Ani jeden z nich však hrad fakticky neovládal. Roku 1437 nechal císař Zikmund zapsat hrad Vilémovi z Ilburka, ale ani on se skutečným majitelem nejspíše nestal, přestože se o něj soudil s Janem Hrádkem z Chodžova. Dalším pánem hradu se stal Plichta ze Žerotína, uváděný na Červeném hrádku v roce 1440. Vilémovi z Ilburka se od něj podařilo hrad nejspíše získat, protože roku 1443 udělil jirkovským měšťanům řadu práv. Roku 1449 potom celé panství s výjimkou věna Anežky ze Rvenic prodal Albertu (Albrechtu) Konipasovi.\n\nAlbert Konipas panství rozšířil mimo jiné o Kyjice. Po jeho smrti vdova a syn Oldřich Červený hrádek prodali roku 1472 Bedřichu Ojířovi z Očedělic, od kterého jej o rok později koupil Hanuš Glac ze Starého Dvora. Z jeho synů Červený hrádek připadl Lorenci Glacovi. Po něm, podle poslední vůle z roku 1516, zdědila majetek dcera Anna, která se provdala za Šebestiána z Veitmile. Musela však nejprve vyplatit věno druhé Lorencovy manželky, Voršily z Minic, a nároky Lorencova strýce Bernarta.\n\nPřestože byl Šebestián z Veitmile považován za dobrého hospodáře, nedostatek peněz ho přinutil borecké panství roku 1549 zastavit Jindřichovi z Gersdorfu. Šebestián brzy potom zemřel, a panství tak vyplatil až jeho syn Jan z Veitmile v roce 1551. Zůstalo mu jen tři roky, protože roku 1554 ho spolu se svými strýci prodal rytíři Kryštofovi Karlovicovi z Karlovic za 27 000 kop českých grošů. Vzhledem k nepříliš dobrému hospodaření musel postupně rozprodávat jednotlivé části panství, až roku 1577 prodal samotný zámek s několika vesnicemi Augustu Gersdorfovi z Gersdorfu. Kryštof vzápětí zemřel a červenohrádecké panství od August Gersdorfa v roce 1579 koupil Bohuslav Felix Hasištejnský z Lobkovic.\n\nBohuslav Felix Hasištejnský z Lobkovic nechal hrad po roce 1579 přestavět na renesanční zámek. Kromě toho získal zpět dříve odprodané části panství. Před svou smrtí rozdělil rozsáhlý majetek mezi tři syny, z nichž Adam zemřel brzy po otci. Ze zbývajících bratrů Červený hrádek připadl spolu Chomutovem, Údlicemi, Březnem, Nezabylicemi a Horou Svaté Kateřiny mladšímu Bohuslavu Jáchymovi Hasištejnskému z Lobkovic, který se oženil s Annou z Redernu. Po její smrti vyměnil roku 1588 veškerý majetek se svým příbuzným Jiřím Popelem z Lobkovic za Mladou Boleslav, Kosmonosy a 80 tisíc kop míšeňských grošů. Jiří Popel z Lobkovic na svém novém panství zahájil proces rekatolizace a do Chomutova pozval jezuity. Obyvatelé města se proti náboženským změnám bouřili, a roku 1591 ve městě došlo k otevřenému povstání. Povstání bylo potlačeno a ještě téhož roku proběhl na Červeném hrádku soud s částí povstaleckých vůdců, z nichž byli dva měšťané na zámku popraveni.\n\nSamotný Jiří Popel brzy poté upadl u císaře Rudolfa II. do nemilosti, a byl uvržen do vězení, ve kterém v Lokti roku 1606 zemřel. Již roku 1594 mu byl zabaven veškerý majetek. Ten zůstal až do roku 1605 (1606) ve správě královské komory, kterou v Chomutově a na Červeném hrádku zastupoval Jan Cetlpergár. Dne 19. prosince 1605 panství s městečkem Borkem spolu s Údlicemi, Nezabylicemi a Blatnem a Horou Svaté Kateřiny koupil Adam Hrzán z Harasova za 236 tisíc rýnských zlatých.\n\nAdam Hrzán sympatizoval s českým stavovským povstáním. Přestože byl zámožný, nechtěl se plně podílet na financování stavovských aktivit, a proto stavovské direktorium roku 1618 na zámek poslalo úředníky doprovázené oddílem ozbrojencům, kteří tam zabavili peníze v hodnotě 118 tisíc kop míšeňských grošů. Po Adamově smrti v roce 1619 panství zdědil syn Jan Hrzán. Stejně jako jeho bratři a otec podporoval Fridricha Falckého, a proto měli být potrestán ztrátou veškerého majetku. Podařilo se jim tomu zabránit tak, že Zdislav Hrzán se vzdal svého lanškrounského panství.\n\nTřicetiletá válka pro zámek znamenala pohromu. Roku 1631 zemřel Adam Hrzán, a zámek připadl vdově Sabině Žofii z Vřesovic a jejím třem nezletilým synům. Ve stejném roce museli majitelé zaplatit výpalné saskému veliteli Vlietsingovi, jehož oddíly tábořily u Chomutova. Přesto Sasové zámek obsadili a jeho velitelem se stal Jindřich z Bischofsheimu. Vojáci navíc poničili vybavení interiérů a zbourali úřednický dům. V únoru roku 1632 k Červenému hrádku přitáhlo císařské vojsko od obléhaného Žatce a zámek vypálilo. Podruhé zámek vyhořel roku 1639 během vpádu Švédů.\n\nSabina Žofie z Vřesovic se mezitím roku 1633 vzdala za svobodného pána Rudolfa z Morzina. Roku 1646 se správy panství ujal její syn Jan Adam Hrzán, který tehdy dosáhl plnoletosti, a v roce 1655 zahájil obnovu sídla. Nejprve musely být strženy válkou poničené zbytky starého zámku a jeho opevnění. Samotná stavba proběhla v letech 1669–1675 a řídil ji stavitel Santino de Bossi. Autorství projektu však bývá připisováno Antoniovi della Porta.\n\nPo Janu Adamovi se měli roku 1681 o majetek rozdělit rovným dílem dva synové. Červenohrádeckým pánem se stal Ferdinand Maxmilián z Harasu, který na zámku v letech 1687–1688 hostil sochaře Jana Brokoffa. Roku 1696 musel celé panství přenechat staršímu bratrovi Arnoštu Maxmiliánovi Hrzánovy, který za něj převzal dluhy a zavázal se vyplácet mu rentu ve výši 6660 zlatých. Panství již o rok později zdědil Zikmund Valentin Hrzán, kterému do té doby patřil údlický statek. Na Červeném hrádku pravděpodobně nechal postavit schodiště do parku před jižním průčelím zdobené Brokoffovými vázami. Návrh schodiště pochází, ne zcela jistě, od architekta Jan Baptisty Matheye.\n\nDne 18. října 1707 červenohrádecké panství koupil za 90 300 zlatých kníže Jáchym Ondřej z Lichtenštejna. Jeho dědičkou se stala vdova rozená z Ditrichštejna a po ní roku 1720 dcera Dominika z Lichtenštejna. Ta se provdala za knížete Jindřicha z Auersperka. Zemřela roku 1724. Svůj majetek v závěti rozdělila na poloviny, z nichž jednu zdědil její manžel. Druhou polovinu zdědila dcera a synové Karel, Jan a Adam, ale roku 1766 členové rodiny uzavřeli smlouvu, podle které celé panství připadlo Janu Adamovi z Aursperka. Někdy v té době bylo k Červenému hrádku připojeno bílenecké a voděradské panství.\n\nRoku 1771 panství koupil za milión zlatých Jan Alexandr z Rottenhanu, který je o šest let později odkázal synovi Jindřichu Františkovi z Rottenhanu. Jindřich se zasloužil o rozvoj panství a provedl také stavební úpravy na zámku, kde byla mimo jiné stržena vížka s cibulovou střechou, která stávala nad střechou průčelního rizalitu. Upravena byla také osově souměrná zahrada, na kterou navázal anglický park doplněný množstvím plastik a drobných staveb – divadlem, antickým chrámkem a dalšími pavilony. Jindřichovou dědičkou se stala jediná dcera Gabriela provdaná za hraběte Jiřího Františka Buquoye. Za něj od roku 1808 nejméně do roku 1820 na zámku od jara do podzimu pobýval Václav Jan Křtitel Tomášek, který zastával funkci učitele a skladatele hudby a organizátora hudebních vystoupení. Hraběnka Gabriela panství rozšířila roku 1832 přikoupením Přísečnice a pět let později ještě Hauenštejna. Majetek spravovala až do smrti v roce 1863, kdy se o něj rozdělily její děti. Zatímco Přísečnici a Hauenštejn zdědil syn Jiří Jan Buquoy, Červený hrádek získala dcera Isabella, ovdovělá hraběnka Trauttmansdorffová.\n\nPosledním rodem, kterému zámek patřil, se stali Hohenlohe-Langenburgové. Získali jej sňatkem Isabeliny dcery Gabriely s knížetem Ludvíkem Hohenlohe-Langenburgem. Zámek roku 1892 převzal její syn z prvního manželství Gottfried Hohenlohe, který roku 1895 pověřil architekta Jana Kotěru úpravami zámku. Gottfriedův syn Max Egon Hohenlohe se stal posledním šlechtickým držitelem Červeného hrádku. Max Egon udržoval styky se Sudetoněmeckou stranou, což mu umožnilo dojednat setkání anglického vyjednavače Waltera Runcimana s představiteli strany během jeho mise v srpnu a září 1938. Vzhledem k těmto stykům byl však zámek rodině po druhé světové válce zabaven.\n\nZámek od té doby sloužil řadě organizací. Vystřídalo se v něm učiliště hornické mládeže a učňovské středisko Chemických závodů v Záluží u Mostu. Od roku 1967 v zámku fungovalo doléčovací středisko chomutovské nemocnice a o dva roky později byl ve dvou místnostech zřízen Památník boje proti fašismu. Roku 1996 zámek získalo město Jirkov, které zahájilo rozsáhlou rekonstrukci dokončenou v roce 2006. V zámku od té doby sídlí Kulturní, vzdělávací a informační zařízení Jirkov. Veřejnosti je v zámku zpřístupněn prohlídkový okruh a technické muzeum v bývalé jízdárně.\n\nZámecká budova neobsahuje zdivo staršího hradu ani zámku. Pouze ve zdech terasy před zámkem jsou druhotně použity kamenické prvky z původního hradu. Bedřich Bernau v devatenáctém století popsal ztracenou ilustraci zámku před barokní přestavbou. Podle ní a drobných náznaků v zámeckých interiérech je možné předpokládat, že hrad a renesanční zámek měly pravidelnou dispozici se zástavbou podél obvodové hradby kolem centrálního nádvoří.\n\nZámek je barokní čtyřkřídlá uzavřená budova kolem obdélníkového nádvoří krytá mansardovou střechou. Dominantou jižního průčelí se třinácti osami je výrazný rizalit s fasádou členěnou pilastrovým řádem. V ose rizalitu se nachází zdobený portál z roku 1675. K portálu vede dvouramenné schodiště s balustrádami a vázami. Nádvoří je přístupné také průjezdem v protilehlém křídle, do kterého vede portál se segmentovým štítem. Vestibul průjezdu má štukováním a malbami zdobený strop. Nádvorní fasády jsou členěné slepými arkádami a pilastry. Přízemí od patra odděluje stupňovaný vlys. Křídlo s průjezdním portálem se do nádvoří otevírá třemi velkými arkádami, mezi kterými jsou výklenky s kašnami zdobenými sochami Odyssea a Polyféma od sochaře Jana Brokoffa.\n\nPřízemní místností má stropy zaklenuté valenou klenbou nebo valenou klenbou s výsečemi. Významným prostorem, který zabírá dvě poschodí, je velký sál v rizalitu hlavního průčelí. Vstup do něj umožňují čtyři portály se štukovou výzdobou. Horní část stěn sálu je zdobená pilastry podepřenými štukovými atlanty a výklenky s mytologickými postavami. Pod nimi jsou malby bitevních scén a štukové reliéfy. Mytologické a lovecké výjevy jsou také na stropě s vysokým fabionem. Z roku 1695 pochází zámecká kaple svatého Jana Křtitele rozšířená roku 1787. V jejím presbytáři byla použita necková klenba, zatímco loď má klenbu valenou s lunetami.\n\nV okolí zámku je rozsáhlý park a zámecká obora. Park byl původně doplněn plastikami a zahradními stavbami. V polovině devatenáctého století byl na jižní straně zámku doplněn o zahradu, jejíž součástí byla sbírka jehličnanů, a skleníky. Od roku 2019 je velká část obory a některých přilehlých oblastí chráněna jako přírodní památka Červený Hrádek.\n\n\n"}
{"id": "592184", "url": "https://cs.wikipedia.org/wiki?curid=592184", "title": "Chavat Šikmim", "text": "Chavat Šikmim\n\nChavat Šikmim (: חוות שקמים, doslova „\"Sykomorová farma\"“, v přepisu do angličtiny: Havat Shikmim) je privátní ranč rodiny bývalého izraelského premiéra Ariela Šarona v Izraeli, v Jižním distriktu, v Oblastní radě Ša'ar ha-Negev.\n\nLeží v nadmořské výšce cca 85 metrů metrů na pomezí severního okraje pouště Negev a jižního okraje zemědělsky obdělávané pobřežní nížiny (Šefela), 16 kilometrů od břehu Středozemního moře, cca 64 kilometrů jihojihozápadně od centra Tel Avivu, cca 64 kilometrů jihozápadně od historického jádra Jeruzalému a 3 kilometry východně od města Sderot. 1 kilometr východně od farmy leží vesnice Dorot. Poblíž probíhá vádí Nachal Hoga, do kterého tu od jihu ústí vádí Nachal Selek.\n\nChavat Šikmim je na dopravní síť napojen pomocí lokální silnice číslo 334.\n\nChavat Šikmim je zemědělská farma obklopená rozsáhlými polnostmi. V 50. letech 20. století ji založili Židé z Austrálie jako zemědělskou stanici zaměřenou na pastevectví. Pozemky poskytl nedaleký kibuc Dorot. Záměr ale nebyl dlouhodobě úspěšný. Farma pak změnila majitele a roku 1971 byla opět na prodej. Nabídku převzít polnosti odmítly sousední kibucy Dorot i Ruchama. Tehdy na počátku 70. let 20. století ji koupil Ariel Šaron. V roce 2004 byla hodnota farmy odhadována na 11,5 milionů amerických dolarů. Kupní cena přitom byla pouze 500 000 dolarů. Když se Šaron v roce 1977 stal ministrem zemědělství, objevily se spekulace o možném konfliktu zájmů. Roku 1978 proto ranč převedl na svou manželku Lilly Šaronovou. Později se o farmu starali i jeho synové Omri Šaron a Gil'ad Šaron.\n\nObhospodařování rodinné farmy bylo součástí Šaronova veřejného obrazu. Farma zároveň sloužila jako místo politických porad a schůzek. Roku 2000 byla v areálu farmy pohřbena Šaronova manželka Lilly. Právě zde, na své farmě, kam dojížděl pravidelně z Jeruzalému po výkonu své funkce premiéra, postihla Ariela Šarona 4. ledna 2006 silná mozková příhoda, ze které se již neprobral. Večer v 10 hodin byl odtud převezen do nemocnice Hadasa. V roce 2005 nedlouho předtím, než pásmo Gazy (jen 7 kilometrů severozápadně odtud) ovládlo hnutí Hamás, byl ranč zasažen raketou odpálenou z pásma Gazy. Střela dopadla nedaleko hrobu Šaronovy manželky Lilly. Podle stavu z roku 2010 je areál zanedbaný. Útoky radikálních Palestinců na farmu jsou odůvodňovány mimo jiné tím, že stojí na místě arabské vesnice Hudž, která tu stála do války za nezávislost roku 1948.\n\n\n"}
{"id": "592188", "url": "https://cs.wikipedia.org/wiki?curid=592188", "title": "Alumim", "text": "Alumim\n\nAlumim ( עֲלוּמִים, doslova „\"Mládí\"“, v oficiálním přepisu do angličtiny Alumim) je vesnice typu kibuc v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 101 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 11 kilometrů od břehu Středozemního moře, cca 73 kilometrů jihojihozápadně od centra Tel Avivu, cca 77 kilometrů jihozápadně od historického jádra Jeruzalému a 11 kilometrů jihozápadně od města Sderot. Alumim obývají Židé, přičemž osídlení v tomto regionu je etnicky převážně židovské. 4 kilometry severozápadním směrem ale začíná pásmo Gazy s početnou arabskou (palestinskou) populací.\n\nAlumim je na dopravní síť napojen pomocí lokální silnice číslo 232, jež severně od vesnice ústí do dálnice číslo 25.\n\nAlumim byl založen v roce 1966. Jejími zakladateli byli členové polovojenských osadnických oddílů Nachal napojení na mládežnické sionistické hnutí Bnej Akiva, kteří se tu usadili 19. září 1966. Předtím po tři roky procházeli výcvikem v nedaleké vesnici Sa'ad. Do roku 1967 šlo o pohraniční vesnici situovanou na okraji arabského města Gaza, která měla posílit řetěz židovských sídel lemujících pásmo Gazy. Příchod nových osadníků do regionu ale vyvolal protesty obyvatel zdejších etablovaných kibuců, zejména nedalekého Nachal Oz, kteří kritizovali zábor půdy. Šlo také o rozpor mezi převážně sekulárními starousedlými obyvateli a nábožensky orientovanými osadníky v novém kibucu. Nakonec se ale podařilo dosáhnout kompromisu.\n\nMístní ekonomika je založena na zemědělství (pěstování zeleniny, polních plodin, produkce mléka). Rozvíjí se turistický ruch. Mnoho obyvatel za prací dojíždí mimo obec. V kibucu funguje zdravotní středisko, plavecký bazén, obchod se smíšeným zbožím, knihovna, sportovní areály, synagoga, mikve a společenské centrum.\n\nNedaleko od dnešní vesnice Alumim se do roku 1948 rozkládal kibuc Be'erot Jicchak, jenž byl během války za nezávislost napaden a zničen egyptskou invazní armádou. Po válce již nebyl obnoven a jeho obyvatelé se přestěhovali do dnešního centrálního Izraele.\n\nObyvatelstvo kibucu je nábožensky orientované. Podle údajů z roku 2014 tvořili naprostou většinu obyvatel v Alumim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 458 lidí. Během roku 2014 populace klesla o 0,2 %.\n\n\n"}
{"id": "592191", "url": "https://cs.wikipedia.org/wiki?curid=592191", "title": "Franziska van Almsicková", "text": "Franziska van Almsicková\n\nFranziska van Almsicková (* 5. dubna 1978, Východní Berlín, Německá demokratická republika, dnes Německo) je bývalá německá plavkyně, dvojnásobná mistryně světa, osmnáctinásobná mistryně Evropy, čtyřnásobná stříbrná olympijská medailistka, od 6. září 1994 do 24. března 2007 držitelka světového rekordu v závodě na 200 metrů volným způsobem (nejdříve časem 1:56:78 min, vylepšeným na ME 2002 1:56:64 min), trojnásobná nejlepší sportovkyně Německa (1993, 1995, 2002), nejlepší plavec světa (1993) a trojnásobný nejlepší plavec Evropy (1993, 1994 a 2002). První olympijské medaile vybojovala již ve čtrnácti letech na Letních olympijských hrách 1992 v Barceloně.\n\nBěhem plavecké kariéry závodila za klub SC Dynamo Berlin. Aktivní činnost ukončila ve dvaceti šesti letech na Letních olympijských hrách 2004 v Athénách.\n\nV soutěži z roku 2003 o největšího Němce historie nazvané \"Naši nejlepší\" se umístila na 137. místě. 7. ledna 2007 porodila syna Dona Huga.\n\n"}
{"id": "592194", "url": "https://cs.wikipedia.org/wiki?curid=592194", "title": "Louis-Auguste Bisson", "text": "Louis-Auguste Bisson\n\nLouis-Auguste Bisson (21. dubna 1814 Paříž – 12. května 1876 tamtéž) byl francouzský fotograf působící v 19. století. Fotografoval krajinu, architekturu a také portréty.\n\nBisson otevřel vlastní fotografické studio na začátku roku 1841. Brzy poté vstoupil do firmy jako partner jeho bratr Auguste-Rosalie Bisson (1826–1900). Jejich studio bylo poblíž kostela La Madeleine v Paříži a proslavili se jako \"Bratři Bissonovi\" (\"„Frères Bisson“\").\n\nV roce 1855 přicestoval do Paříže fotograf z Chicaga Samuel Masury, aby se od nich naučil dělat fotografický proces na skleněné negativy. Jejich krajiny a architektonické pohledy začaly prožívat mezinárodní slávu.\n\nV roce 1860 se zúčastnili společně s Napoleonem III. jeho návštěvy v Savojsku a Švýcarsku. Oba bratři tam pořídili pozoruhodné obrazy krajiny. Po obdržení povzbudivé reakce na jejich práci, vystoupili následující rok bratři Bissonovi na horu Mont Blanc, přičemž s nimi putovalo pětadvacet nosičů technického vybavení. Museli nahoru dopravit temnou komoru včetně kamínek na rozehřátí sněhu, vše okolo 250 kg. Fotografie byly provedeny s využitím kolodiového procesu na velkoformátové negativy, často až 30 × 40 cm.\n\nBratři odmítali zmenšit své obrazy na velikost „carte de visite“, a možná také proto po čtyřech letech ukončili svou podnikatelskou činnost.\n\nJedno z nejslavnějších děl připisované tomuto umělci je portrétní fotografie skladatele Frédérica Chopina. Původ portrétu však nebyl nikdy dostatečně vysvětlen, a dokonce byl vyřazen z výstavy \"Les Bissons Photographes\" v Bibliothèque Nationale v roce 1999.\n\nV roce 1977 byly fotografie obou bratrů prezentovány na výstavě documenta 6 v Kasselu v oddělení fotografie, a byly ukázány v kontrastu k současnému umění v rámci \"150 let fotografie\".\n\n"}
{"id": "592198", "url": "https://cs.wikipedia.org/wiki?curid=592198", "title": "Západní Sulawesi", "text": "Západní Sulawesi\n\nZápadní Sulawesi ( ) je jedna z provincií Indonésie. Rozkládá se na západě ostrova Sulawesi. Provincie vznikla roku 2004 oddělením od provincie Jižní Sulawesi. Na severovýchodě sousedí s provincií Střední Sulawesi. Hustota zalidnění je zhruba 60 obyv./km². Hlavním město Mamuju leží na pobřeží Makassarského průlivu.\n"}
{"id": "592200", "url": "https://cs.wikipedia.org/wiki?curid=592200", "title": "Friedland", "text": "Friedland\n\nFriedlant je současné (či alespoň bývalé) označení celkem dvanácti míst a jednoho domu. Jsou jimi:\n\n\n\n\n\nMěsta a obce v České republice, v Německu, v Polsku a v Rusku uzavřely v roce 1995 tradici setkávání všech evropských Frýdlantů. Města vzájemně spolupracují především v oblasti výměnných pobytů dětí, mládeže, studentů či spolků a také výměny zkušeností na poli obecní samosprávy.\n\n"}
{"id": "592201", "url": "https://cs.wikipedia.org/wiki?curid=592201", "title": "Sa'ad", "text": "Sa'ad\n\nSa'ad ( סַעַד‎, doslova „\"Pomoc\"“, v oficiálním přepisu do angličtiny Sa'ad) je vesnice typu kibuc v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 110 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Podél východního okraje kibucu teče vádí Nachal Sa'ad.\n\nObec se nachází 11 kilometrů od břehu Středozemního moře, cca 70 kilometrů jihojihozápadně od centra Tel Avivu, cca 75 kilometrů jihozápadně od historického jádra Jeruzalému a 8 kilometrů jihozápadně od města Sderot. Sa'ad obývají Židé, přičemž osídlení v tomto regionu je etnicky převážně židovské. 4 kilometry severozápadním směrem ale začíná pásmo Gazy s početnou arabskou (palestinskou) populací.\n\nSa'ad je na dopravní síť napojen pomocí lokální silnice číslo 232, jež se jihozápadně od vesnice kříží s dálnicí číslo 25.\n\nSa'ad byl založen v roce 1947. Jejími zakladateli byli Židé z Evropy napojení na mládežnické sionistické hnutí Bnej Akiva. Přípravná osadnická skupina se zformovala již roku 1937 a druhá pak roku 1940. Několik let pak procházeli výcvikem. V únoru 1947 vyrazila skupina dvaceti členů této skupiny na průzkum severního Negevu s cílem zjistit možnosti rozšíření židovského osídlení. Pak se 30. června 1947 usadili zde. Vesnice měla zpočátku charakter opevněné osady budované po vzoru osad typu Hradba a věž z konce 30. let. Vznik vesnice měl být připomínkou prvního výročí od britské razie (takzvaná Černá sobota), provedené proti židovským ozbrojeným silám v tehdejší mandátní Palestině.\n\nBěhem války za nezávislost v roce 1948 byl kibuc místem těžkých bojů. Egyptská invazní armáda se tudy pokoušela o průnik do pobřežní nížiny směrem k Tel Avivu. Vesnice byla tehdy zcela zničena. Nakonec ovšem zdejší oblast ovládla izraelská armáda.\n\nKoncem 40. let měl kibuc rozlohu katastrálního území 1 300 dunamů (1,3 kilometrů čtverečních). V 50. letech 20. století populaci kibucu posílil příchod Židů z Tuniska, Libye a Kurdistánu. Místní ekonomika je založena na zemědělství (pěstování květin, zeleniny - hlavně mrkve, citrusů, chov drůbeže) a průmyslu (firma Saifan produkující obalové materiály). V obci funguje zdravotní středisko, plavecký bazén, sportovní areály, obchod se smíšeným zbožím, synagoga a mikve.\n\nObyvatelstvo kibucu je nábožensky orientované. Podle údajů z roku 2014 tvořili naprostou většinu obyvatel v Sa'ad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 762 lidí. Během roku 2014 populace klesla o 0,4 %.\n\n\n"}
{"id": "592213", "url": "https://cs.wikipedia.org/wiki?curid=592213", "title": "Děsnej dupák", "text": "Děsnej dupák\n\nDěsnej dupák (orig. \"Dance Flick\") je americká filmová komedie z roku 2009 režiséra Damiena Danteho Wayanse. Film paroduje populární taneční filmy.\n\nDívce z předměstí Megan se přihodí několik nehod, když se přestěhuje do centra města a začne tancovat. Kluk z ulice Thomas se zajímá o street dancing, ale musí pracovat pro hladového obézního vůdce gangu, jehož jediným zájmem je jídlo. Megan se spřátelí s Thomasovou sestrou Charity, která má malé dítě, ale pouze slabé rodičovské schopnosti. Když se Megan a Thomas seznámí, začnou spolu trávit čas, zamilují se a stanou se tanečními partnery.\n\n\n"}
{"id": "592225", "url": "https://cs.wikipedia.org/wiki?curid=592225", "title": "Live &amp; Rare", "text": "Live &amp; Rare\n\nLive & Rare je název několika hudebních alb:\n"}
{"id": "592228", "url": "https://cs.wikipedia.org/wiki?curid=592228", "title": "Pizarro", "text": "Pizarro\n\nPizarro může být:\n\n\n"}
{"id": "592230", "url": "https://cs.wikipedia.org/wiki?curid=592230", "title": "Dógrí", "text": "Dógrí\n\nDógrí neboli dogarština (dogarsky डोगरी, ڈوگرى, \"ḍogrī)\" je indoíránský jazyk rozšířený v oblasti Džammú severoindického státu Džammú a Kašmír a v okrajových oblastech okolních států. Patří do pahárské (severní) podskupiny indoárijských jazyků. Mluvčí dógrí se nazývají Dógrové a oblast rozšíření tohoto jazyka se nazývá Duggar.\nV Pákistánu a Pákistánem spravované části Kašmíru bývá tento jazyk označován jako pahárí (पहाड़ी, پھاڑی, \"pahāṛī)\". Na indoevropský jazyk neobvyklým rysem dogarštiny je její tonalita,\nkterou se podobá ostatním západopahárským jazykům a paňdžábštině.\n\nDógrí se původně psalo písmem takrí,\nkteré je blízce příbuzné písmu šárda, používanému pro kašmírštinu., a paňdžábským písmem gurmukhí. V současnosti se pro dogarštinu běžně používá v Indii písmo dévanágarí a v Pákistánu arabské písmo ve stylu nastalík.\n\nZápadopahárské jazyky, paňdžábština a její dialekty jsou často tonální, což je mezi indoevropskými jazyky velmi neobvyklé (i když švédština a norština jsou také tonální).\nKvůli tomuto rysu je pro mluvčí ostatních indoárijských jazyků (s výjimkou mluvčích paňdžábštiny, zejména jejích severních dialektů hindkó a pótvarí) těžké si dógrí osvojit. Několik příkladů následuje:\n\nV roce 1873 vyšel v nakladatelství Vidya Vilas Press (Džammú) významný dogarský překlad (v písmu takrí) klasického sanskrtského matematického díla \"Lílávatí\" od známého matematika Bhaskarčárji (nar. 1114). Protože znalost sanskrtu se omezovala na hrstku učenců, kašmírský mahárádža Ranbir Singh nechal \"Lílávatí\" přeložit Džjótšiho Bišéšvara, tehdejšího předsedu Džammú Pathšály.\n\nV dógrí existuje tradiční poezie, beletrie i drama. Moderní dogarští básníci sahají od Kaviho Dattua (1725-1780) na dvoře rádži Randžita Déva až po profesora Ráma Nátha Šastrího a Padmu Sačdév. Kavi Dattu je ceněn pro svá díla \"Barah massa\" („Dvanáct měsíců“), \"Kamal nétra\" („Lotosové oči“), \"Bhup bidžóg\" a \"Bir bilas.\"\n\nProgramy v dógrí se pravidelně objevují ve vysílání Radia Kashmir (oddělení All India Radio) a ve vysílání Doordarshanu (indické státní televize) pro Džammú a Kašmír. Dógrí nicméně zatím nemá svůj vlastní kanál státní televize, na rozdíl od kašmírštiny (která má program Doordarshan Koshur, sledovatelný na kabelové a satelitní televizi po celé Indii).\n\nÚřední uznání jazyka dógrí postupovalo zvolna. 2.8.1969 uznala generální rada dillíské akademie Sáhitja na základě jednomyslného doporučení sboru lingvistů dogarštinu jako „nezávislý moderní literární jazyk“. (Indian Express, New Delhi, 3.8.1969). Dógrí je jedním ze státních jazyků indického státu Džammú a Kašmír, i když ještě koncem 2. tisíciletí tento status patřil pouze urdštině. Zásadního milníku jazyk dosáhl 22.12.2003, kdy byl uznán indickou ústavou jako jeden z indických národních jazyků.\nV Pákistánu tento jazyk (pod názvem „pahárí“) nadále přežívá, ale dosud se mu nedostalo žádného oficiálního statusu. Pákistánská organizace, která se věnuje podpoře tohoto jazyka, se nazývá Alami Pahari Adabi Sangat (Globální pahárská kulturní asociace).\n\n"}
{"id": "592231", "url": "https://cs.wikipedia.org/wiki?curid=592231", "title": "Šuva", "text": "Šuva\n\nŠuva ( שׁוּבָה‎, v oficiálním přepisu do angličtiny Shuva) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 109 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od mošavu začíná vádí Nachal Sa'ad.\n\nObec se nachází 13 kilometrů od břehu Středozemního moře, cca 72 kilometrů jihojihozápadně od centra Tel Avivu, cca 75 kilometrů jihozápadně od historického jádra Jeruzalému a 9 kilometrů jihozápadně od města Sderot. Šuvu obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nŠuva je na dopravní síť napojena pomocí dálnice číslo 25.\n\nŠuva byla založena v roce 1950. Podle jiného zdroje vznikla až 12. dubna 1951. Jejími zakladateli byli Židé z Libye, kteří sem dorazili z přistěhovaleckých táborů. První skupina osadníků v březnu 1950 sestávala z 12 rodin. Zpočátku čelili těžkým ekonomickým podmínkám a byli závislí na přídělovém systému. Pak si někteří z nich našli práci na stavbách v okolních městech. Zároveň začal rozvoj zemědělské produkce. V roce 1951 proběhla výstavba prvních stálých domů. Počet osadníků ale zaostával za očekáváním. Dorazili sem proto další osadníci z řad Židů z Maroka a Tuniska. Vesnice se pak od roku 1957 rozdělila na dvě části, z druhé z nich se utvořil samostatný mošav Zimrat. Centrem vesnice byla synagoga. Roku 1954 se zde konala první svatba.\n\nZřízení vesnice iniciovala náboženská sionistická organizace ha-Po'el ha-Mizrachi, která v tomto regionu založila celý blok nábožensky orientovaných osad (\"Šuva Alef\" - dnešní Šuva, \"Šuva Bet\" - dnes Zimrat, \"Šuva Gimel\" - dnes Šokeda, \"Šuva Dalet\" - nerealizovaná vesnice Cumcha, \"Šuva He\" - dnes Tušija, \"Šuva Vav\" - dnes Kfar Maimon, Tkuma a Jošivja).\n\nVesnice je pojmenována podle biblického citátu z Knihy žalmů 126,3: „\"Hospodine, změň náš úděl, jako měníš potoky na jihu země\"“\n\nV obci existuje 60 rodinných hospodářství. Místní ekonomika je založena na zemědělství (pěstování zeleniny, citrusů, chov drůbeže, ovcí a koz). V obci funguje zdravotní středisko, sportovní areály, obchod se smíšeným zbožím, synagoga, mikve a společenské centrum.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Šuvě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 548 lidí. Během roku 2014 populace stoupla o 0,7 %.\n\n\n"}
{"id": "592233", "url": "https://cs.wikipedia.org/wiki?curid=592233", "title": "Třída Adelaide", "text": "Třída Adelaide\n\nTřída Adelaide je třída víceúčelových fregat třídy \"Oliver Hazard Perry\" postavených pro australské námořnictvo. Byly to první australské válečné lodě s pohonem plynových turbín. Austrálie získala celkem šest jednotek této třídy, zařazených do služby v letech 1980–1993. Poslední byla vyřazena v říjnu 2019.\n\nZatímco první čtyři jednotky byly po vyřazení zlikvidovány, u posledního páru je zvažován jejich prodej do zahraničí. V minulosti o tyto fregaty projevilo zájem Polsko a Řecko. V listopadu zakoupení obou fregat odsouhlasil chilský parlament. Předání obou fregat je očekáváno v roce 2020. V chilském námořnictvu nahradí dvě plavidla třídy \"Jacob van Heemskerck\".\n\nPrvní čtyři jednotky postavila americká loděnice Todd Pacific Shipyards v Seattlu. Poslední dvě jednotky pak byly postaveny přímo v Austrálii loděnicí AMECON (pozdější Tenix) ve Williamstownu.\n\nJednotky třídy \"Adelaide\":\nNa přídi lodí se nachází jednoduché vypouštěcí zařízení Mk.13, společné pro protiletadlové řízené střely Standard SM-1MR (30 ks) a protilodní střely Harpoon (6 ks). V dělové věži na nástavbě je jeden 76mm kanón OTO Melara. Na střeše hangáru je dále umístěn jeden systém blízké obrany Phalanx CIWS. Protiponorkovou výzbroj tvoří dva tříhlavňové 324mm protiponorkové torpédomety. Na zádi lodí se nachází přistávací plocha a hangár pro uskladnění dvou protiponorkových vrtulníků S-70B-2 Seahawk.\n\nPohonný systém tvoří dvě plynové turbíny General Electric LM2500. Nejvyšší rychlost fregat dosahuje 29 uzlů.\n\n"}
{"id": "592246", "url": "https://cs.wikipedia.org/wiki?curid=592246", "title": "Wiesenberg", "text": "Wiesenberg\n\nWiesenberg je německý název českých sídel:\n\n"}
{"id": "592257", "url": "https://cs.wikipedia.org/wiki?curid=592257", "title": "Frain", "text": "Frain\n\nFrain je:\n\n"}
{"id": "592263", "url": "https://cs.wikipedia.org/wiki?curid=592263", "title": "Čaroděj ze země Oz (rozcestník)", "text": "Čaroděj ze země Oz (rozcestník)\n\nČaroděj ze země Oz může být:\n\n\n"}
{"id": "592269", "url": "https://cs.wikipedia.org/wiki?curid=592269", "title": "Alena Wagnerová", "text": "Alena Wagnerová\n\nAlena Wagnerová (* 18. května 1936 Brno) je česko-německá spisovatelka a publicistka. Žije střídavě v Saarbrückenu a Praze.\n\nVystudovala biologii a pedagogiku na Masarykově univerzitě v Brně, kde také promovala. Byla nejprve dramaturgyní a od roku 1966 je činná jako publicistka na volné noze. Od roku 1969 žije v Saarbrückenu a Praze a pracuje jako spisovatelka, překladatelka a vydavatelka. Byla členkou představenstva Nadace Heinricha Bölla a německé Ženské rady, je také členkou Německé sociologické společnosti, sekce pro ženský výzkum. Kromě toho je členkou centra Orální historie Saarbrücken-Praha a Mezinárodního PEN klubu.\n\nWagnerová sepsala biografii české baronky a mecenášky Sidonie Nádherné (1885–1950), která byla poslední šlechtickou majitelkou zámku Vrchotovy Janovice jižně od Prahy. Na tomto zámku sepsal přítel baronky Nádherné, rakouský spisovatel a novinář Karl Kraus, svoji slavnou práci \"Poslední dnové lidstva\". Kniha Aleny Wagnerové je současně příběhem zámku Vrchotovy Janovice a jeho zámeckého parku, který se v roce 1942 stal proti vůli majitelky součástí cvičiště jednotek Waffen-SS. Zatímco recenzentka švýcarského deníku \"Neue Zürcher Zeitung\", filosofka Ursula Pia Jauch chválila „atmosférickou hustotu“ tohoto díla, postrádala novinářka Elisabeth Wehrmann v hamburském týdeníku \"Die Zeit\" „místa zlomu této znamenité ženy“ (Sidonie Nádherné).\n\nWagnerová se dlouhodobě zabývá osudem publicistky a novinářky Mileny Jesenské, známé především vztahem ke světově proslulému spisovateli Franzi Kafkovi. Sepsala a vydala v roce 1994 její životopis. Publikuje také novinové články o Mileně Jesenské, naposledy o nedávném nálezu jejích 14 dopisů, které napsala v letech 1940 až 1943 z vězení v Drážďanech, v Praze a z koncentračního tábora Ravensbrück mj. svému otci profesoru Jesenskému. \n\nHodně diskutovaná se stala kniha Aleny Wagnerové \"Helden der Hoffnung\" (\"Hrdinové naděje\"), v níž v roce 2008 publikovala patnáct rozhovorů, které vedla se sudetskými Němci, kteří byli odpůrci nacionálního socialismu a Adolfa Hitlera. Byli to sociální demokraté, komunisté a katolíci, kteří byli pronásledováni za nacismu a později odsunuti z Československa.\n\n\n\n\n"}
{"id": "592271", "url": "https://cs.wikipedia.org/wiki?curid=592271", "title": "Zimrat", "text": "Zimrat\n\nZimrat ( זִמְרָת, v oficiálním přepisu do angličtiny Zimrat) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 123 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně od mošavu začíná vádí Nachal Sa'ad.\n\nObec se nachází 13 kilometrů od břehu Středozemního moře, cca 72 kilometrů jihojihozápadně od centra Tel Avivu, cca 75 kilometrů jihozápadně od historického jádra Jeruzalému a 9 kilometrů jihozápadně od města Sderot. Zimrat obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem ale začíná pásmo Gazy s početnou arabskou (palestinskou) populací.\n\nZimrat je na dopravní síť napojen pomocí dálnice číslo 25, ze které tu odbočuje lokální silnice 2422.\n\nZimrat byl založen v roce 1957. Jejími zakladateli byli Židé z Tuniska napojení náboženskou sionistickou organizaci ha-Po'el ha-Mizrachi, která v tomto regionu založila celý blok nábožensky orientovaných osad (\"Šuva Alef\" – dnešní Šuva, \"Šuva Bet\" – dnes Zimrat, \"Šuva Gimel\" – dnes Šokeda, \"Šuva Dalet\" – nerealizovaná vesnice Cumcha, \"Šuva He\" – dnes Tušija, \"Šuva Vav\" – dnes Kfar Majmon, Tkuma a Jošivja).\n\nObyvatelé sem v 50. letech 20. století dorazili z přistěhovaleckých táborů s cílem posílit stagnující populaci vesnice Šuva založené roku 1950 Židy z Libye. Mezi oběma skupinami židovských imigrantů však došlo k rozkolu a neshodám. V roce 1957 proto došlo k rozdělení mošavu Šuva a Židé z Tuniska se administrativně oddělili do samostatného mošavu Zimrat. Zpočátku čelili těžkým ekonomickým podmínkám a byli závislí na přídělovém systému.\n\nVesnice je pojmenována podle biblického citátu z Knihy Exodus 15,2: „\"Hospodin je má záštita a píseň, stal se mou spásou. On je můj Bůh, a já ho velebím, Bůh mého otce, a já ho vyvyšuji\"“\n\nMístní ekonomika je založena na zemědělství (pěstování zeleniny, citrusů, chov dobytka). Význam zemědělství ale klesá. Kvůli odlivu obyvatel vesnice přikročila k stavební expanzi a umožnila přistěhování i individuálním uchazečům. V obci funguje zdravotní středisko, sportovní areály, obchod se smíšeným zbožím, synagoga a mikve.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Zimrat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 418 lidí. Během roku 2014 populace stoupla o 14,5 %.\n\n\n"}
{"id": "592272", "url": "https://cs.wikipedia.org/wiki?curid=592272", "title": "Filolaos", "text": "Filolaos\n\nFilolaos (470 – 399 př. n. l.) byl řecký antický filozof. Byl pravděpodobně prvním pythagorovcem, který psal pro veřejnost. Napsal spis \"Peri fyseos\" (O přírodě), který podle antické tradice využil Platón při psaní svého kosmologického dialogu \"Timaios\". Nejoriginálnější byl Filolaos (resp. pythagorejská škola) v kosmologii. Za střed vesmíru považoval Centrální Oheň, kolem kterého se pohybuje sféra hvězd, Země, Měsíc, Slunce a ostatní oběžnice (planety). Podle Aristotela mezi planety zahrnoval i nepozorovatelnou Protizemi (Antichthon). Vyslovil i myšlenku, že se Země otáčí kolem své osy.\n\nPodle Filolaa byl pojmenován impaktní kráter Philolaus na přivrácené straně Měsíce.\n\n"}
{"id": "592280", "url": "https://cs.wikipedia.org/wiki?curid=592280", "title": "The Simpsons: Virtual Springfield", "text": "The Simpsons: Virtual Springfield\n\nThe Simpsons: Virtual Springfield je počítačová hra pro Windows a Macintosh vydaná v roce 1997 firmou Fox Interactive. Byla vyvinutá společností Digital Evolution. Virtual Springfield umožňuje jednomu či dvěma hráčům, aby prozkoumali 3D simulaci Springfieldu, smyšleného města známého z animovaného seriálu Simpsonovi. Je možné navštívit důvěrně známé lokality, včetně Nálevny u Vočků, Krustyho studia, Springfieldské základní školy a domu Simpsonových. Cílem hry je odemknout všechny tajné oblasti na mapě.\n\n"}
{"id": "592281", "url": "https://cs.wikipedia.org/wiki?curid=592281", "title": "Lyle Lovett", "text": "Lyle Lovett\n\nLyle Lovett (* 1. listopadu 1957, Klein, Texas, USA) je americký countryový zpěvák, filmový herec a písničkář, čtyřnásobný držitel Ceny Grammy, bývalý manžel americké herečky Julie Robertsové. Během svého života prozatím vydal celkem 13 alb.\n\nOd června 1993 do března 1995 byla jeho ženou americká filmová hvězda Julia Roberts. I po rozvodu zůstali nadále přáteli. Společně vystupovali na některých jeho koncertech a zahráli si ve filmu Hráč z roku 1992 režiséra Roberta Altmana .\n\n\n"}
{"id": "592293", "url": "https://cs.wikipedia.org/wiki?curid=592293", "title": "No Protection", "text": "No Protection\n\nNo Protection je remixové album známého britského dubového hudebníka Mad Professora, který upravil album Protection od Massive Attack do dubu. Album No Protection vyšlo roku 1995.\n"}
{"id": "592297", "url": "https://cs.wikipedia.org/wiki?curid=592297", "title": "Steve Konowalchuk", "text": "Steve Konowalchuk\n\nSteven Reed Konowalchuk (* 11. listopadu 1972 v Salt Lake City, USA) je bývalý americký hokejový útočník a momentálně je asistentem hlavního trenéra v týmu Anaheim Ducks.\n\nPřed draftem, ve kterém byl vybrán ve třetím kole (celkově 50.), týmem Washington Capitals v roce 1991, hrával v juniroské lize WHL za celek Portland Winter Hawks. Ve Washingtonu Capitals odehrál celkem 13 sezon. Jeho debut v NHL byl v sezoně 1991/1992, odehrál pouze jeden zápas. Později nastupoval pravidelně za Capitals, ale v sezoně 1998/1999 hrál nepravidelně. V sezoně 1999/2000 odehrál všech 82 zápasů, vytvořil svůj osobní rekord jak v počtu vstřelených gólů tak i v počtu asistencí. V nové sezoně, ve které odehrál 28 zápasů, si těžce poranil záda a musel sezonu vynechat. V další sezoně 2001/2002, byl po zranění zad v pořátku, stal kapitán mužstva, ale nebyl ve střelecké formě, když se mu v 77 zápasech podařilo dát pouhých 15 golů. 22. října 2003 byl vyměněn společně s třetí volbou draftu 2004 do Colorada Avalanche za Batese Battagliu a Jonase Johanssona. 18. června 2004 prodloužil smlouvu na další 3 roky. 28. listopadu 2005 si poranil zápěstí v zápase proti Calgary Flames. 29. září 2006 byl nucen ukončil hráčskou kariéru kvůli zdravotních problémům se srdcem.\n\nV roce 2009 se stal asistentem hlavního trenéra klubu Colorado Avalanche. Hlavním trenérem byl bývalý spoluhráč Joe Saccoem. V organizaci Avalanche trénoval dva roky. Momentálně trénuje Seattle Thunderbirds, působící v juniorské lize WHL. V klubu plní funkci hlavního trenéra. V Seattle Thunderbirds působil jako hlavní trenér šest sezon. Nejúspěšnější byla ta poslední 2016/17, kdy s týmem vyhráli soutěž WHL a trofej Ed Chynoweth Cup. Po skvělém úspěchu klub opustil. Od sezony 2017/18 působí jako asistent hlavního trenéra Randy Carlyle v organizaci Anaheim Ducks.\n\n\n\n"}
{"id": "592298", "url": "https://cs.wikipedia.org/wiki?curid=592298", "title": "Stephens City", "text": "Stephens City\n\nStephens City (s výslovností ) je město na jihu okresu Frederick ve Virginii ve Spojených státech amerických. Podle sčítání obyvatel v roce 2000 mělo 1146 obyvatel, odhadovaný počet v roce 2009 je 1503.\n\nMěsto založil Peter Stephens v třicátých letech osmnáctého století a bylo pojmenováno po Lewisovi Stephensovi v říjnu 1758. Původně bylo osídleno německými protestanty z Heidelbergu v Rýnské Falci. Jedná se o druhou nejstarší obec v údolí Shenandoah po blízkém Winchesteru, který leží přibližně pět kilometrů severním směrem. Díky majoru Josephu K. Stearnsovi uniklo města v roce 1864 během Americké občanské války vypálení a dnes je jeho část o rozloze 65 akrů historickou památkou.\n\n"}
{"id": "592303", "url": "https://cs.wikipedia.org/wiki?curid=592303", "title": "Sankt Pantaleon-Erla", "text": "Sankt Pantaleon-Erla\n\nSt. Pantaleon-Erla je obec v okrese Amstetten v rakouské spolkové zemi Dolní Rakousy.\n\nSt. Pantaleon-Erla leží na západní hranici Dolních Rakous v Mostviertelu, východně od \"Ennskanalu\" u ústí do Dunaje. Obec vznikla sloučením do roku 1971 samostatných obcí. 27,37 % plochy obce je zalesněno. Podle posledního sčítání lidu v roce 2001 mají dřívější obce:\n\nVe starověku bylo území součástí provincie Noricum. V místní části „Albing“ jsou pozůstatky skladu římských legií. St. Pantaleon se v letech 1200 až 1400 nazýval „Zwieselkirchen“ a byl sídlem panství, zatímco Erla bylo sídlem benediktinského kláštera, který byl v roce 1583 zrušen. Obce St. Pantaleon a Erla mají dějiny stejně proměnlivé, jako jsou dějiny celého Rakouska. Od 1. ledna 1971 se obce St. Pantaleon a Erla, vzniklé roku 1850, dobrovolně spojily v obec \"St. Pantaleon-Erla\".\n\n\nV obecním zastupitelstvu je 21 křesel. Starostou obce je Rudolf Bscheid, vedoucí kanceláře Karl Nenning.\n\nPři volbách konaných v roce 2005 získala\na v roce 2010 ztratila SPÖ 1 mandát a 1 získala FPÖ\n\n\nNezemědělských pracovišť bylo v roce 2001 68, zemědělských a lesnických pracovišť bylo v roce 1999 84. Počet výdělečně činných osob v místě bydliště podle sčítání lidu v roce 2001 bylo 1185.\n\n\n"}
{"id": "592306", "url": "https://cs.wikipedia.org/wiki?curid=592306", "title": "Ja'el Dajanová", "text": "Ja'el Dajanová\n\nJa'el Dajanová (: יעל דיין, * 2. prosince 1939) je izraelská politička a spisovatelka. V letech 1992 až 2003 byla poslankyní izraelského parlamentu a k roku 2010 je členkou telavivské městské rady. Je dcerou Moše Dajana a sestrou Asafa Dajana.\n\nNarodila se v mošavu Nahalal za dob britské mandátní Palestiny, jako dcera Moše Dajana a vnučka Šmu'ela Dajana. Po službě v Izraelských obranných silách, kde dosáhla hodnosti poručíka v jednotce armádního mluvčího, studovala mezinárodní vztahy na Hebrejské univerzitě v Jeruzalémě a biologii na Open University of Israel. Vdala se za Dova Siona, se kterým má dvě děti.\n\nJejí jméno se poprvé dostalo do povědomí díky svým novinovým sloupkům, které psala pro \"Jedi'ot achronot\", \"Ma'ariv\", \"Al ha-Mošmar\" a \"Davar\". Celkem napsala pět románů, paměti ze šestidenní války z roku 1967 pod názvem \"Israel Journal: June 1967\" a biografii svého otce s názvem \"My Father, His Daughter.\"\n\nStala se mírovou aktivistkou a působila ve vedení neziskové organizace Mír nyní (\"Peace Now\"). Rovněž se angažovala v Bat Šalom, Mezinárodním centru pro mír a v Radě pro mír a bezpečnost. Mimo to přednášela po celém světě o míru a bezpečnosti. V Izraeli obhajuje lidská práva, práva žen a práva LGBT osob.\n\nVe volbách v roce 1992 byla zvolena poslankyní Knesetu za Stranu práce a působila jako předsedkyně parlamentního výboru pro status žen. V 90. letech se stala klíčovou osobou v přijetí zákona o sexuálním obtěžování. V následujících volbách v letech 1996 a 1999 byla opětovně zvolena (tentokráte na kandidátní listině aliance Jeden Izrael, která sdružovala Stranu práce, Mejmad a Gešer) a v roce 1999 se podruhé stala předsedkyní parlamentního výboru pro status žen. O poslanecký mandát přišla ve volbách v roce 2003, načež opustila Stranu práce a společně s Josi Bejlinem vstoupila do strany Merec. Stranu vedla do komunálních voleb v Tel Avivu v roce 2004, ve kterých získala 5 ze 31 mandátů. Merec se pak stal součástí koalice vedené Ronem Chuldajem. Na telavivské radnici působí jako místostarostka pro sociální záležitosti.\n\n\n\n"}
{"id": "592313", "url": "https://cs.wikipedia.org/wiki?curid=592313", "title": "Leslie Hope", "text": "Leslie Hope\n\nLeslie Ann Hope (* 6. května 1965 Halifax, Nové Skotsko) je kanadská herečka.\n\nNarodila se v Halifaxu v Kanadě. Je dcerou Ann a Franka Hopeových. Má bratra Stephena. V roce 1982 ukončila vzdělávání na univerzitě Sv. Michaela ve Victorii.\n\nPremiéru před kamerou si odbyla v roce 1981 ve filmu \"Ups & Downs\". Známá je především z účinkování v několika epizodách známých seriálů, ke kterým patří \"Berrenger´s\", \"První prezidentka\" nebo \"Štvanci\". Nejznámější je však díky roli Teri Bauer v seriálu \"24 hodin\". Zahrála si i epizodní role v seriálech jako \"Dr. House\", \"Mentalista\" nebo \"Krajní meze\".\n\nKromě seriálů se objevuje i ve filmu. Českým divákům může být povědomá z filmů jako \"Na křídlech vážky\", \"Nikdy to nevzdávej\", \"Drtič\" nebo \"Love Streams\".\n\nBěhem let 1994 až 1996 byla provdaná za scenáristu a herce Jamieho Angella, se kterým má syna MacKenzieho. Během let 2005 až 2015 byla provdaná za kameramana, producenta a režiséra Adama Kaneho.\n\nSpolečně s hereckým týmem seriálu \"24 hodin\" byla v roce 2003 nominována na cenu SAG Award v kategorii nejlepší herecký skupinový výkon v dramatickém seriálu.\n\n"}
{"id": "592315", "url": "https://cs.wikipedia.org/wiki?curid=592315", "title": "René Adler", "text": "René Adler\n\nRené Adler (15. ledna 1985, Lipsko, Německá demokratická republika) je německý fotbalista, který hraje za prvobundesligový tým Hamburger SV na postu brankáře. Pravonohý Adler, který má téměř celou kariéru spojenou s Leverkusenem, odehrál i několik zápasů za reprezentaci. Podle německého serveru transfermarkt.de je Adlerova tržní cena 16 000 000 €.\n\nSoučástí kádru Bayeru Leverkusen je již od mládežnického věku a během několika let se propracoval do pozice brankářské jedničky.\n\nPo smrti Roberta Enkeho a ukončení reprezentační kariéry Jense Lehmanna se Adler stal německým brankářem číslo jedna pár měsíců před světovým mistrovstvím pořádaném Jihoafričany. „\"Bylo to nejtěžší rozhodnutí mého života\",\" řekl Adler, když nedlouho před šampionátem prozradil, že o něj z důvodu podstoupení operace žebra přijde.\n\nBayer Leverkusen\n\nNěmecko\n\n"}
{"id": "592317", "url": "https://cs.wikipedia.org/wiki?curid=592317", "title": "Suzanne Ford", "text": "Suzanne Ford\n\nSuzanne Ford (* 22. září 1949, Auburn, USA) je americká herečka, především divadelní, ale věnující se i televizním seriálům a filmům.\n\nRodačka ze státu New York se před televizní kamerou poprvé objevila již v roce 1977, konkrétně v televizním filmu \"The Deadliest Season\", kde si zahrála třeba i Meryl Streep. Následně se však věnovala spíše divadlu.\n\nDivadlu se věnovala především v New Yorku a v Los Angeles. Před kameru se vrátila až v roce 1998, a to v seriálu \"Pomsta s.r.n.\". Dále působila jako epizodní herečka v seriálech, a konkrétně jsme jí mohli vidět např. v seriálech \"Přátelé\", \"Gilmorova děvčata\", \"Dr. House\", \"Jak jsem poznal vaši matku\", \"Sběratelé kostí\" nebo \"Můj přítel Monk\".\n\nVe filmech se objevovala jen sporadicky, a tak jí znát můžeme například pouze ze snímků, jako \"My dva a křen\" nebo \"Líbánky s matinkou\".\n\n"}
{"id": "592319", "url": "https://cs.wikipedia.org/wiki?curid=592319", "title": "Margaret Mahlerová", "text": "Margaret Mahlerová\n\nMargaret Mahlerová (maďarsky \"Mahler Margit\", 10. května 1897 Sopron – 2. října 1985 New York) byla židovsko-americká pediatrička a psychoanalytička, představitelka tzv. egopsychologie, tedy směru psychoanalýzy, který navazuje na strukturální teorii Sigmunda Freuda, jak ji založil svým spisem \"Já a ono\" z roku 1923, kde definoval pojmy \"ego\" (\"já\"), \"id\" (\"ono\") a \"superego\" (\"nadjá\"). (Vzhledem k anglofonním kořenům egopsychologie bývá v psychoanalytické literatuře dodržován úzus, že u egopsychologů se používají anglické pojmy \"ego\", \"id\" a \"superego\", kdežto při odkazech na původní Freudovo dílo domácí přepisy těchto pojmů, v češtině tedy \"já\", \"ono\", \"nadjá\".) Nejvýznamnějším konceptem Margaret Mahlerové je její model dětského vývoje. \n\nNarodila se v židovské rodině v rakousko-uherské Soproni. Gymnázium a vysokou školu (nejdříve dějiny umění, posléze medicínu) studovala v Budapešti a zde také potkala psychoanalytika Sándora Ferencziho, který ji velmi ovlivnil a přitáhl k dílu Sigmunda Freuda. Po studiích působila ve Vídni, kde roku 1926 podstoupila psychoanalýzu u Helene Deutschové. Roku 1938 uprchla před nacisty do Spojených států a pracovala v New Yorku. \n\nFreudovo učení je silně oslovilo, avšak trápilo ji, že jako pediatrička nemůže pomoci dětem, které se jevily psychoticky a schizofrenicky (tedy autisticky), jelikož Freud možnost psychoanalytického terapeutického zásahu u psychotiků vylučoval, navíc se nikdy nevěnoval léčení dětí (až na výjimku v podobě „malého Hanse“, syna muzikologa Maxe Grafa). Proto se Mahlerová v teorii nakonec obrátila k psychoanalytikovi Renému Spitzovi, který krátce po Freudově smrti svou prací \"Hospitalismus\" (1940) otevřel nové cesty vývoje psychoanalýzy. Mahlerová převzala Spitzův názor, že pro pochopení těžce psychicky postižených dětí je třeba zkoumat jejich nejranější vztahy. Vývoj dítěte nakonec Mahlerová popsala jako cestu k \"separaci\" a \"individuaci\". Dětský vývoj má podle ní tři zásadní fáze: \"normální autismus\", \"symbiotické období\" a nakonec \"separačně-individuační proces\", přičemž poslední fáze se dělí ještě na čtyři podstatné subfáze. Každá fáze má své klíčové souvislosti s psychopatologií – tento základní názor o vztahu vývojových uzlů a psychické nemoci Mahlerová převzala od Freuda.\n\nDítě podle ní nejprve žije v „\"autistické skořápce\"“, kterou se brání rušivým podnětům zvnějšku, neboť nejistý pocit \"já\" může být vnějšími vlivy v raných fázích vývoje „zaplaven“. Autismus a schizofrenie jsou opakováním strategií autistické skořápky. K tomu, aby dítě autistickou skořápku opustilo, potřebuje podle Mahlerové optimální hladinu slasti a bezpečné zakotvení v matčině světě. Pokud je matka úzkostná, nevyzpytatelná, apatická či nepřátelská („hostilní“), stoupá pravděpodobnost, že dítě se bude vyvíjet psychoticky, že neopustí „skořápku“.\n\nKolem druhého měsíce života dítě počíná, dle Mahlerové, vstupovat do fáze symbiotické. Své já rozšíří o matku (je-li důvěryhodná), cítí fúzi s matkou, cítí s ní omnipotenci (všemocnost). V této fázi se dítě necítí od matky odlišeno, nicméně začíná mezi jeho \"já\" a \"ne-já\" (ještě nikoli objektem, ale \"jáskými\" oblastmi, které nemá pod kontrolou, ale ještě to neví) docházet k interakci. Pokud matka v této fázi neposkytuje dítěti harmonickou odezvu, nespolupracuje na jeho iluzi všemocnosti, dítě nezíská schopnost kontrolovat emoce a jeho identita nebude v budoucnu pevná. Poškodí se také jeho schopnost vytvářet vztahy a kontrola agrese bude snížená.\n\nKolem čtvrtého až pátého měsíce podle Mahlerové začíná klíčový proces psychického odštěpování dítěte od matky a vzniku nezávislé identity. Počíná takzvanou subfází diferenciace.\n\nDítě začíná interakci s matkou vnímat jako smyslovou slast, počíná si takto uvědomovat tělo a tím svou odlišenost od matky (Mahlerová hovoří o „diferenciaci tělesného obrazu“).\n\nDítě do ní vstupuje zhruba v devátém až osmnáctém měsíci. Ovládání svých pohybů dítě vede k jakési extázi identity, stále silnějšímu pocitu nezávislosti, ovšem bez toho, aby se dítě ještě zřeklo pocitu jednoty s matkou. Matka se pro dítě stává zásobárnou magických sil, do této zásobárny se dítě chodí „dobíjet“, aby se počalo vzdalovat od matky a objevovat svět mimo ní. Dítě se tehdy dle Mahlerové „zamilovává do světa“. Je to většinou šťastná vývojová fáze, kdy se dítě cítí mocné, šťastné a zároveň se nebojí světa.\n\nTato fáze vrcholí zhruba kolem dvou let věku. Dítě stále více chápe, že jednota je iluzí, že je na matce skutečně nezávislé, což v něm vybudí tzv. separační úzkost. Zatímco v minulém období bylo živé a průzkumnické, nyní má potřebu být více s matkou. Je to velmi komplikovaná fáze, pro dítě i pro matku, neboť dítě se chová „zlobivě“ – matku stále pronásleduje, ale přitom ji odstrkuje a provokuje. Podle Mahlerové se v něm bijí dvě tendence – touha po obnovení slastné fúze i strach, že fúze vyhladí \"já\", že objekt dítě pohltí a vezme mu nezávislou existenci. Špatný průchod znovusbližovací fází (i chybné reakce matky v této etapě) jsou podle Mahlerové kořenem mnoha potíží na pomezí neurózy a psychózy – podle Mahlerové lze modelem zhroucení znovusbližovací fáze popsat zejména tzv. hraniční poruchu osobnosti (\"borderline syndrom\"). Ale fáze může být klíčem i k neuróze – když je poškozeno rozlišení objektu a subjektu v této fázi, nemůže dítě projít úspěšně oidipovským komplexem. \n\nČtvrtá fáze separačně-individuačního procesu, vymezená zhruba třetím rokem života. Dítě konflikty vyřeší tím, že objekt (matku) zvnitřní a nadále se k ní vztahuje jako k vnitřnímu symbolu. Poté již následuje fáze oidipovská, kdy dítě akceptuje intervenci „třetího“ prvku do jeho vztahu s matkou – tuto fázi již popsal Freud. \nMahlerová též zdůrazňuje, že ve čtvrté subfázi se rozhoduje o zisku genderu („rodu“).\n\n"}
{"id": "592321", "url": "https://cs.wikipedia.org/wiki?curid=592321", "title": "Fibrilace komor", "text": "Fibrilace komor\n\nKomorová fibrilace (KF) je závažná srdeční arytmie, kdy se srdeční převodní systém přestane synchronizovat, vznikne elektrický chaos a srdeční svalstvo se začne nekoordinovaně stahovat, čímž srdce přestane fungovat jako pumpa, dochází k oběhové zástavě a není-li stav urgentně řešen, dojde k úmrtí jedince.\n\nPříčinou fibrilace komor je nesčetné množství onemocnění a v podstatě velká část smrtelných onemocnění končí komorovou fibrilací a následnou úplnou zástavou srdeční činnosti jako konečným mechanizmem úmrtí. Fibrilace komor je příčinou zástavy oběhu asi ze 40 % a předchází úplné srdeční zástavě (asystolie). U dětí je pak KF příčinou 7 - 15 % zástav srdce.\n\nKomorová fibrilace je život akutně ohrožující stav, který lze zvrátit tzv. defibrilací. Pomocí elektrického výboje je synchronizována polarizace srdečních buněk a srdeční činnost se pak může plně obnovit. Defibrilace je velmi limitována časem a i při kvalitní kardiopulmonální resuscitaci velmi rychle klesá šance na úspěšnou defibrilaci. Po deseti minutách od počátku zástavy oběhu je šance na úspěšnou defibrilaci kolem 5 %. Naopak pokud postižený dostane výboj cca do 3 - 5 minut od vzniku KF, šance na úspěšné obnovení srdeční činnosti může být až okolo 49 až 75 %, v závislosti na příčině zástavy oběhu. Každou minutu od vzniku zástavy oběhu se snižuje šance na přežití o 10 - 15 %.\nV případě, že není rychle dostupná možnost defibrilace, lze se pokusit o prekordiální úder - tedy úder pěstí do hrudní kosti, jeho efekt je však malý a využitelný jen ihned po vzniku fibrilace.\nArytmie je vesměs rezistentní na podávání antiarytmických léků, tyto se používají víceméně jen ke stabilizaci obnoveného srdečního rytmu či následné dlouhodobé sekundární prevenci. U rizikových nemocných (např. se závažnější formovou ischemické choroby srdeční především u pacientů po infarktu myokardu s těžší poruchou funkce levé komory, některými typy kardiomyopatií, některými vzácnějšími vrozenými poruchami či po prodělané epizodě fibrilace komor) se v rámci sekundární prevence zavádí implantabilní kardioverter-defibrilátor (ICD), který v případě vzniku fibrilace komor sám arytmii rozezná a aplikuje defibrilační výboj.\n\n\n"}
{"id": "592322", "url": "https://cs.wikipedia.org/wiki?curid=592322", "title": "Phongovo stínování", "text": "Phongovo stínování\n\nPhongovo stínování (anglicky Phong shading) je soubor technik používaných v počítačové grafice. Tyto techniky zahrnují především model odrazu světla z povrchu materiálu (Phongovo osvětlení) a odhad barvy pixelu založený na interpolaci normály povrchu (Phongova interpolace, obvykle označována per-pixel). \n\nPhongovo osvětlení je empirický model. Uvažuje dva typy odrazu – difuzní a spekulární. K ním je započítána ambientní složka, která představuje rozptýlené světlo a je v celé scéně konstantní. \nNa rozdíl od Gouraudovo stínování, které uvažuje konstantní normálu pro celý polygon, poskytuje Phongův model lepší aproximaci tím, že interpoluje normály mezi vrcholy čímž docílí hladkých přechodů mezi sousedními pixely. \n"}
{"id": "592323", "url": "https://cs.wikipedia.org/wiki?curid=592323", "title": "Sudetoněmecký sbor dobrovolníků", "text": "Sudetoněmecký sbor dobrovolníků\n\nSudetoněmecký sbor dobrovolníků, též Sudetoněmecký Freikorps, (německy: Sudetendeutsches Freikorps, SdFK), také známí jako Ordneři (podle Ordnergruppe) byla sudetoněmecká polovojenská organizace založená v září 1938 za účelem destabilizace situace v československém pohraničí pomocí ozbrojených útoků, sabotáží a diverze.\n\nSdFK vznikl v září 1938 z nařízení A. Hitlera oficiálně jako obranná organizace sudetských Němců, ve skutečnosti ale za účelem destabilizace situace v československém pohraničí pomocí ozbrojených útoků, sabotáží a diverze. V tomto období kulminovala tzv. sudetoněmecká krize, kdy československé úřady vojenskou silou potlačily Henleinův pokus o puč. Útoky proti objektům státní moci i proti civilnímu obyvatelstvu vyvrcholily do té míry, že některá československá území musela být dobývána zpět vojenskou silou, jiná se podařilo znovu získat až po 2. světové válce. Společně s diplomatickou a propagandistickou činností byla činnost SdFK jednou z příčin odtržení části území Československa prostřednictvím Mnichovské dohody a de facto i zániku zbytku ČSR v březnu 1939.\n\nV květnu 1938 došlo k dalšímu dramatickému vývoji ve stále se zhoršujícím vztahu vlády ČSR a sudetoněmeckého hnutí představovaného Sudetoněmeckou stranou (\"SdP\") a jejím předsedou Konradem Henleinem. Již v březnu 1938 obdržel od Hitlera rozkaz klást československé vládě takové požadavky, které nebude moci či nebude ochotna splnit. Proto 24. dubna 1938 v Karlových Varech zveřejnil tzv. \"8 karlovarských bodů\"; v nich se sudetoněmecké hnutí přihlásilo k nacionálnímu socialismu, požadoval pro Sudety samostatnost v podobě vlastní správy a samostatného území a odškodnění za příkoří spáchané na Němcích v roce 1918, což byly požadavky již rozpuštěné Německé nacionálně socialistické strany dělnické (\"Deutsche Nationalsocialistische Arbeiterpartei, DNSAP\"). To však československá vláda odmítla. 17. května byly SdP založeny po vzoru SA Freiwilliger Schutzdienst (\"Ochranné oddíly\"),(FS), následně československou vládou povolené.\n\nK dalšímu zdramatizování situace přispělo 20. května večer rozhodnutí československé vlády o povolávání záložníků a následném vyhlášení ostrahy hranic. Zároveň byla ministerstvem vnitra nařízena pohotovost praporů Stráže obrany státu (SOS). Družstva SOS, posílená o povolané vojenské zálohy, začala včetně objektů lehkého opevnění obsazovat pohraničí. Důvodem byla obava vlády z vpádu vojenských jednotek nacistického Německa do ČSR. Po uklidnění situace byla 13. června ostraha hranic zrušena, jednotky SOS se začaly stahovat zpět a armádní záložníci byli propouštěni domů. To však mělo za následek další nárůst aktivity příslušníků sudetoněmeckého hnutí: ve velkém množství se z Německa do Československa pašovaly zbraně a propagandistický materiál a prováděla se výzvědná činnost. Pohraniční služba nebyla schopna tento nával zvládat, protože se tak dělo na území s velkou převahou sudetoněmeckého obyvatelstva, které z velké většiny tuto činnost vnímalo jako pomoc své „pravé vlasti” sudetským Němcům.\n\n3. srpna zahájila svou činnost Runcimanova komise, která byla završením snahy Velké Británie a Francie o diplomatické řešení sudetoněmeckého problému. Komise byla do ČSR vyslána s úmyslem získat obecný přehled o krizové situaci.\n\n12. září 1938 pronesl na sjezdu NSDAP v Norimberku Adolf Hitler očekávaný projev, ve kterém mj. prohlásil, že \"Němci v Československu nejsou ani bezbranní ani opuštění\". Tento projev se stal v Sudetech signálem k povstání (od 10. září ale již probíhaly masové demonstrace sudetských Němců, na kterých bylo otevřeně deklarováno přání po samostatnosti Sudet). FS začaly organizovat první teroristické a sabotážní akce proti objektům státní správy na území ČSR. Útoky nebyly nijak koordinovány a byly vedeny proti policejním stanicím, celním úřadům a vojenským objektům. Cílem bylo získávání zbraní a snaha o další destabilizaci situace v čs. pohraničí. Československá vláda reagovala 13. září vyhlášením stanného práva pro zločin vzbouření ve 22 pohraničních okresech a vysláním vojska. Tomu se podařilo situaci uklidnit.\n\nDne 16. září československá vláda rozpustila SdP. Mnozí funkcionáři proto prchli do Německa. Týž den vznikl návrh na založení organizace po vzoru německých Freikorps. 16. září s tímto návrhem seznámil Hitlera Karl Hermann Frank, v ten samý den byla i velením praporů SOS vyhlášena pohotovost. Hitler Frankův návrh již 17. září ráno podpořil svým podpisem (ještě pod názvem Ochranné sbory v tyto dny provedly skupiny sudetoněmeckých ozbrojenců další útoky proti čs. institucím), čímž Sudetoněmecký Freikorps vznikl oficiálně (původní název, který nesl Henleinovo jméno (\"Freikorps Henlein\") ale Hitler zakázal). Následně začaly Československo opouštět tisíce sudetských Němců (důvodem bylo jednak stanné právo a také snaha vyhnout se nástupu do československé armády). Ti se poté v Německu začali podrobovat bojovému výcviku pod dohledem instruktorů z Wehrmachtu, SA a SS. 17. září v rozhlasovém projevu K. Henlein již otevřeně vyzval ke zničení Československa.\n\nDne 18. září Hitler dálnopisem vrchnímu velení armády jasně určil účel SdFK: ochrana sudetských Němců a vyvolávání nepokojů v československém pohraničí.Ten den vydal i K. Henlein jako vůdce SdFK rozkaz č. 1, ve kterém oznámil vznik sboru a určil závazné podmínky pro vstup.\n\nSvé první akce zahájila SdFK 19. září útokem v Ašském výběžku. Původní záměr, masové útoky ale nebyly uskutečňovány zejména z nedostatečného vyzbrojení příslušníků SdFK (do konce činnosti SdFK se podařilo vyzbrojit pouze polovinu jejich členů, na což si vedení SdFK v hlášeních opakovaně stěžovalo) a dále kvůli nesouhlasu velení německé armády s masovými a nekoordinovanými akcemi proti území ČSR, které mohly vyvolat nežádoucí reakci z československé strany i ze strany mocností. Na žádost velení Hitler nařídil 20. září dokonce omezení počtu akcí. Útoky měly být nadále vedeny pouze proti přesně určeným cílům a pouze skupinami s maximálním počtem 12 členů. Existence SdFK měla být, opět s ohledem na mocnosti, utajena. Naproti tomu německý pronacistický tisk zahájil protičeskoslovenskou kampaň, v níž obviňoval čs. ozbrojené síly z vražd německých žen a dětí či organizovaného žhářství.\n\nTyto útoky se pro Československou armádu, SOS a finanční stráže staly nepříjemnými. Po mobilizaci se čs. armáda navíc stáhla od hranic na strategickou obrannou linii, což v důsledku vedlo k tomu, že československá vláda ztratila v některých obcích svou moc. Svou roli sehrála i obava čs. úřadů z toho, že by tvrdší postup proti útočníkům mohl být zneužit jako záminka pro německý útok; zajatí ozbrojení příslušníci SdFK byli obratem propouštěni, platil zákaz používání zbraní proti útočníkům, obsazené objekty čs. moci neměly být dobývány zpět atd.\n\nDne 21. září se Hodžova vláda podvolila britsko-francouzským požadavkům na odstoupení části českého pohraničí a přijala podmínky tzv. Mnichovské dohody. 22. září proběhla po celé ČSR generální stávka vyjadřující nesouhlas občanů s přijetím podmínek smlouvy, na což vláda reagovala podáním demise. Týž den byla jmenována úřednická vláda gen. Syrového (tzv. \"vláda obrany republiky\"). V průběhu dne byla také vyhlášena úplná bojová pohotovost opevnění a jednotky SOS byly podřízeny armádnímu velení. Již v noci z 22. na 23. září uskutečnily oddíly SdFK společně s příslušníky SA a SS velký přepad československého území a obsadily Ašský výběžek včetně Aše. Toto území získalo Československo zpět až v roce 1945. 23. září ve 22.50 vyhlásila Syrového vláda mobilizaci československé branné moci. K 28. září již bylo ve zbrani 1,25 milionu československých vojáků, kteří postupně obsazovali pohraniční opevnění a pozice na čs.-německých hranicích. Německé obyvatelstvo (zejména muži, kteří se odmítali podrobit branné povinnosti) začali na rozhlasovou výzvu z Říše hromadně prchat do Německa, jihomoravané do Ost Marky – bývalého Rakouska. (Ve svých vzpomínkách, uveřejněných v sudetoněmeckých tiskovinách, uvádějí, že někteří nakonec skončili ve vídeňských kasárnách, kde si s nimi nevěděli rady, neboť Wehrmacht je nepotřeboval, vše už bylo přesně naplánované. Těšili se, že do svých vsí vpochodují společně s Wehrmachtem jako hrdinové, ale i z toho sešlo: svůj úkol už splnili, a Hitler se nechtěl o své vítězství s nikým dělit. Domů se vraceli až po obsazení svých vsí Wehrmachtem. Osvobozením a připojením k Říši získali říšské občanství s povinností narukovat do Wehrmachtu, což vzápětí následovalo. „Vítězství“ začalo dostávat hořkou příchuť).\n\nProti vyzbrojené a početně silné armádě neměly špatně vyzbrojené a vycvičené oddíly SdFK velké šance. Armádním oddílům, jednotkám SOS a oddílům sudetských Němců, kteří bojovali na straně ČSR (jednalo se o sudetoněmecké sociální demokraty a komunisty, kteří jediní tvořili v Sudetech opozici vůči Henleinově SdP) se podařilo v Sudetech částečně zklidnit situaci. Velení SdFK se proto rozhodlo změnit taktiku. Začaly převládat průzkumné akce, teroristické a sabotážní úkoly pokračovaly v menší míře. S blížícím se datem platnosti Mnichovské dohody (1. říjen 1938) se ale armáda opět začala stahovat na linii opevnění a vyklizené území začaly obsazovat příslušníci SdFK, kteří přitom útočili na pozice oddílů SOS, které musely zůstat na svých místech.\n\nMnichovská dohoda, podepsaná z 29. na 30. září, vstoupila 1. října v platnost a Wehrmacht začal obsazovat území Sudet, které bylo ČSR nuceno odstoupit Německu. SdFK bylo vrchním velením podřízeno jednotkám Wehrmachtu s tím, že na území Sudet budou příslušníci SdFK vykonávat funkci policistů.\nPo obsazení Sudet německou armádou se další existence SdFK ale stala bezpředmětnou a nebyla jí svěřena žádná činnost poté, co starost o bezpečnostní situaci převzala německá policie. 2. října sice proběhlo jednání mezi náčelníkem štábu SdFK Pfrognerem a generálem policie Kurtem Daluegem o dalším využití SdFK, ale to skončilo bez výsledku. Dalším problémem se stalo nezákonné jednání příslušníků SdFK: rabování, konfiskace majetku či zatýkání. Přítrž tomuto jednání musel učinit Henlein ve zvláštním rozkazu. Přestože území Sudet bylo Československem odstoupeno, útoky oddílů SdFK na mnoha místech pokračovaly dál.\n\nZačátkem října začalo váznout zásobování SdFK ze strany Wehrmachtu a SS. Příslušníci SdFK proto začali být postupně odesíláni domů. Rozkazem K. Henleina z 9. října 1938 byl SdFK oficiálně rozpuštěn.\n\nBylo stanoveno, že ti členové SdFK, kteří během bojů mezi 20. a 30. zářím utrpěli zranění, budou odškodněni. Dluhy vyplývající z činnosti SdFK (tj. dodávkami ze strany prodejců) měly být kompenzovány německou armádou, což se nikdy nestalo.\n\nVšichni bývalí příslušníci SdFK obdrželi pamětní medaili k 1. říjnu 1938.\n\nVelitelé SdFK byli později začleněni do vojenských či civilních struktur Říše: K. Henlein dosáhl hodnosti generála SS a až do konce války působil jako Gauleiter Sudet. K. H. Frank dosáhl hodnosti generála SS. Po okupaci zbytku Čech a Moravy 15. března 1939 se stal státním tajemníkem říšského protektora pro Čechy a Moravu a později říšským ministrem pro Čechy a Moravu v Hitlerově kabinetu.\n\nPo druhé světové válce byla SdFK společně s dalšími odnožemi Freikorps zařazena do jednání Norimberského tribunálu. Ve svém rozsudku označil Mezinárodní vojenský tribunál organizace Freikorps (tedy i SdFK) za teroristické. Odsun sudetských Němců z Československa po druhé světové válce je stále vnímán jako přímý důsledek teroristických aktivit SdFK. Podle oběžníku MV ČSR k ústavnímu dekretu presidenta republiky ze dne 2. srpna 1945 o úpravě československého státního občanství osob národnosti německé a maďarské byli mezi osoby, které československé občanství ztrácejí automaticky, zahrnuti i příslušníci SdFK.\n\nPrávním podkladem pro stíhání příslušníků SdFK v poválečném Československu byl dekret prezidenta republiky č. 16/1945 Sb.(tzv. \"Velký retribuční dekret\") o potrestání zločinců, zrádců a jejich pomahačů, dále dekret č. 17/1945 Sb. (o Národním soudu) a dekret č. 138/1945 Sb. (tzv. \"Malý retribuční dekret\") o potrestání některých provinění proti národní cti. Jako trestná činnost byla vnímána již samotná příslušnost k SdFK. Soudy totiž nepovažovaly vstup do SdFK za dobový omyl (čímž se obvinění hájili), ale za jejich postoj. Příslušnost k SdFK byla v mnoha případech jen začátkem aktivní činnosti, která pokračovala příslušností k dalším organizacím prohlášeným za zločinecké (SS, SA atd.).\n\nNěkteří příslušníci SdFK byli za svou činnost mimořádnými soudy po válce odsouzeni ke ztrátě občanských práv a propadnutí majetku a ve zvlášť závažných případech i k trestu smrti(např. K. H. Frank), příslušnost k SdFK však důvodem pro vynesení absolutního trestu nebyla. Soudy zkoumaly předložené důkazy a svědecké výpovědi a v některých případech vynesly osvobozující rozsudky (nebyly-li důkazy dostatečně průkazné, soudy se řídily podle zásady \"in dubio mitius\", \"v pochybnostech mírněji\") či mírné tresty odnětí svobody v případech, že jednali s úmyslem prospět českému či slovenskému národu, či se prokázala změna postojů obviněných (v pozdějších letech aktivně pomáhali Židům, zajatcům, nuceně nasazeným). Naopak při prokázaném podílu na zločinech proti státu, osobám či majetku byly ukládány vysoké tresty v podobě těžkého žaláře, ztráty občanské cti a ztráty majetku (o občanství a o veškerý majetek byli připraveni prakticky všichni Němci). Mimořádné soudy nesplňovaly obvyklé standardy, např. trest smrti byl vykonáván během 3 hodin po vynesení rozsudku, žádost o milost neměla odkladného účinku, postupovalo se „co možno urychleně“, vyšetřování se nekonalo. Vyhledávání bylo omezeno na „skutečnosti zásadní důležitosti“, prováděl je národní prokurátor.\n\nZ výkonu trestu byli odsouzení propuštěni po jeho odpykání a dále potom při prezidentské amnestii v roce 1953. Zbytek odsouzených (včetně odsouzených k více než 20 letům či trestům doživotí) byl propouštěn v roce 1955. Všichni odsouzení byli po svém propuštění předáni k odsunu a vysídleni do SRN.\n\nSdFK byla organizace sestavená narychlo s cílem destabilizovat situaci v československém pohraničí a vytvořit vhodné podmínky pro jeho obsazení německými ozbrojenými složkami. Po počátečních úspěších SdFK a územních ziscích nařídil Hitler utlumení činnosti a omezení se na vyvolávání chaosu. Přestože příslušníci SdFK byli špatně vyzbrojeni a nedisciplinovaní, jejich oddíly měly především politickou hodnotu, neboť budily zdání, že se jedná o národně-osvobozenecký boj.\n\nSkličující konec Freikorpsu ve srovnání s patetickými výzvami k sebeobraně na počátku ukázal naplno degradaci sudetoněmeckého dobrovolnického sboru. Přesvědčení příslušníků SdFK o boji za sebeurčení se ukázalo jako mylné, byli pouhými nástroji, Konrad Henlein pouze vykonával Hitlerovy rozkazy, kterými Hitler sledoval zničení Československa, a nikoliv osvobození sudetských Němců. Řada bývalých příslušníků SdFK byla po rozpuštění organizace zklamána, neboť nedošlo k naplnění slibů o místech u policie či obdržení penze. Datum začátku teroristické kampaně vedené Freikorpsem (17. září 1938) bylo pozdější československou exilovou vládou v Londýně určeno jako datum, kdy Československo vstoupilo do válečného stavu s Německem. Tohoto dne Německo porušilo mezinárodní úmluvy tím, že povolilo na svém území organizování a vyzbrojování SdFK a podpořilo je v jejich útocích proti československému území.\n\nOd samého počátku byl velením SdFK pověřen Konrad Henlein, jeho zástupcem byl ustanoven Karl Hermann Frank. Jako Henleinův vojenský poradce byl určen podplukovník Köchling. Sídlo velení bylo v Bayreuthu, na zámku Donndorf. Ke štábu SdFK byli přiděleni styční důstojníci. Kromě pplk. Fredericka Köchlinga, který zastupoval vrchní velení armády se zde nacházeli zástupci SA, SS a NSDAP. Henlein měl i přímý kontakt s šéfem Abwehru W. Canarisem, který byl jako účastník protihitlerovského odboje na příkaz Hitlera 9. dubna 1945 popraven.\n\nPro vybudování SdFK vydal Hitler přímé směrnice:\n\nDalší požadavky pro vstup:\n\nSdFK měl i svou bojovou píseň \"Sudetenland\".\n\nV udávaném počtu příslušníků se různé zdroje liší. 18. září měl SdFK 10–15 tis. členů a další se hlásili. 19. září Henlein stanovil jako horní hranici počtu členů SdFK 40 tisíc. K 22. září počet příslušníků činil 26 tisíc a po 23. září po vyhlášení mobilizace v ČSR se díky zvýšeném přílivu uprchlíků počet členů opět zvedl. K 1. říjnu činil počet členů 34 500 (jiný zdroj uvádí 40 884).\n\nK 18. září 1938 se SdFK členil na čtyři skupiny. Každá z těchto skupin měla určený jeden úsek čs. pohraničí:\n\nPři reorganizaci 20. září došlo k dalšímu rozdělení pravomocí a úseků působnosti a počet skupin byl určen na šest:\n\nKaždá skupina byla rozdělena na 5 praporů. Prapor se skládal ze 4 rot. Každá z rot měla 3–5 čet (150–300 mužů), každá z čet se dále dělila na 3–5 družstev. Každé družstvo se skládalo z 15 mužů. Každá rota měla přidělený svůj bojový úsek, který se shodoval s hraničním úsekem okresu na československé straně hranice.\n\nKromě pozemních jednotek bylo součástí SdFK i letectvo. Jednotka sudetoněmeckého letectva sídlila v Alt Lönnewitzu a skládala se ze dvou pilotů a 42 mužů pozemního personálu, přičemž ve výcviku bylo dalších 28 pilotů.\n\nSdFK mělo svou vlastní zpravodajskou službu. Řídil ji Richard Lammel. Tato služba sídlila v Selbu a jejím úkolem bylo koordinovat činnost SdFK a provádět vyhodnocování jejích akcí. Dále se pak zabývala zpravodajským vytěžováním uprchlíků a shromažďováním informací potřebných pro vojenský útok proti Československu. Pro plnění těchto úkolů spolupracovala sudetoněmecká ZS se zpravodajskými službami Říše.\n\nSdFK bylo financováno z rozpočtu Wehrmachtu. Část prostředků ale pocházela i od SS, NSDAP a sudetoněmeckých organizací.\n\nUniforma příslušníka SdFK byla tvořena obvykle civilním oblečením, v některých případech doplněným výstrojovými součástmi SA či ukořistěnými z výstroje československých bezpečnostních složek (např. československé přilby vz. 32, tzv. hříbek). Pro identifikaci používali příslušníci SdFK černou čepici s odznakem, na kterém byl hákový kříž v bílém poli a dále potom pásku s hákovým křížem navlečenou na levé ruce (ale pouze při akcích).\n\nVyzbrojeni byli především zbraněmi rakouského původu. Jednalo se o pušky Mannlincher 1895, vz. 98 a samopaly Bergmann. Z německé výzbroje to byly kulomety Schwarzlose a granáty. Kromě toho se používaly i kořistní zbraně čs. výroby: pušky vz. 24 a lehké kulomety vz. 26.\n\nJako vlastní ztráty udával SdFK k 24. září 1938 32 padlých, 61 zraněných a 3 nezvěstné Celkové ztráty SdFK činily 52 padlých, 65 zraněných a 19 nezvěstných.\n\nOddíly SdFK podnikly 164–200 akcí teroristického charakteru, při kterých více jak 110 příslušníků čs. státní moci, civilistů a sudetských Němců, kteří zůstali čs. republice loajální zabily, 50 zranily a 2029 československých občanů zavlekly do Říše (jednalo se o příslušníky SOS, armády a civilisty z řad jejich rodinných příslušníků či sudetoněmeckých odpůrců nacismu, většina z nich se domů vrátila v rámci repatriace do konce roku 1938). Zničily a vyplenily řadu čs. státních úřadů (celnice, úřadovny finanční stráže, nádražní budovy, budovy pošty), ale i obchody patřící Čechům či Židům. Při obsazení Varnsdorfu z budovy Československé národní banky uloupily 18 milionů korun.\n\nK prvnímu střetnutí SdFK s ozbrojenou čs. mocí došlo v poledních hodinách u hraničního přechodu ve Varnsdorfu, kdy byla střelbou napadena dvoučlenná československá hlídka, když byla na možnost útoku upozorněna německým antifašistou. Příslušníci hlídky palbu (přes zákaz úředních míst) opětovali. Útočníci tím byli zaskočeni a rychle se stáhli.\n\n\n\n\n\n\n"}
{"id": "592329", "url": "https://cs.wikipedia.org/wiki?curid=592329", "title": "Ostrov Haţeg", "text": "Ostrov Haţeg\n\nOstrov Haţeg je název dávno zaniklého ostrovního ekosystému z období svrchní křídy, rozkládajícího se v době asi před 70 miliony let na území dnešního Rumunska (okolí města Haţeg). Šlo o velký ostrov u pobřeží v tehdejším moři Tethys. Nejzajímavější zkameněliny zde představují již více než sto let pozůstatky neptačích dinosaurů i jiných obratlovců konce druhohorní éry. Ty zkoumal již na počátku minulého století maďarský paleontolog baron Franz Nopcsa. Ostrov byl vytvořen tektonickým zdvihem v průběhu alpínského vrásnění a vytvořila se na něm unikátní přírodní společenstva.\n\nVýzkum bioerozivních známek na fosiliích v sedimentech tohoto souvrství ukazuje, že kvalitu fosilií poznamenala činnost mikroorganismů, hmyzu, rostlin i dravých obratlovců.\n\nMezi nejzajímavější obyvatele dávného ostrova patřili nepochybně tzv. trpasličí dinosauři. Ti skutečně představovali zmenšenou obdobu jejich velkých příbuzných z pevninských ekosystémů, jde tedy o ukázku ostrovního nanismu. V současnosti je z pradávného ostrova známo asi deset rodů dinosaurů a jeden obří ptakoještěr (\"Hatzegopteryx thambema\", představující naopak ukázku ostrovního gigantismu). Mezi popsané taxony patří například:\n\n\n\n\n\n"}
{"id": "592330", "url": "https://cs.wikipedia.org/wiki?curid=592330", "title": "Jižní Sulawesi", "text": "Jižní Sulawesi\n\nJižní Sulawesi ( ) je jedna z provincií Indonésie. Rozkládá se převážně na jihozápadním výběžku ostrova Sulawesi, částečně zasahuje i do centrální části ostrova. K území patří také souostroví Selayar na jihu. V roce 2004 byla odtržením západní části vytvořena provincie Západní Sulawesi, dalšími sousedními provinciemi jsou Střední Sulawesi a Jihovýchodní Sulawesi. Hustota zalidnění je asi 120 obyv./km², což je zhruba indonéský průměr.\nHlavním a největším městem je Makassar (přes milion obyvatel, dříve známý jako Ujung Pandang) ležící na pobřeží Makassarského průlivu. Dalšími většími městy jsou Parepare a Palopo. Nejpočetnějším etnikem jsou Bugisové, kterých zde žijí více než 3 miliony. Jižní Sulawesi je jejich hlavní domovinou.\n\nV provincii se nachází nejvyšší bod ostrova, za který je někdy považován vrchol hory Rantemario (3478 m), jindy vrchol Rantekombola (3455 m).\n"}
{"id": "592339", "url": "https://cs.wikipedia.org/wiki?curid=592339", "title": "Vlastenecká unie (Lichtenštejnsko)", "text": "Vlastenecká unie (Lichtenštejnsko)\n\nVlastenecká unie (německy: \"Vaterländische Union\", zkr. \"VU\") je středopravá, křesťanskodemokratická a konzervativní politická strana v Lichtenštejnsku. Jejím šéfem je Jakob Büchel a se svými 12 poslanci tvoří absolutní většinu v parlamentu za legislativní období 2009-2013.\nStrana také ze svého středu volí předsedu vlády a dva poradce pro stávající období.\n\n"}
{"id": "592340", "url": "https://cs.wikipedia.org/wiki?curid=592340", "title": "Ervin Zádor", "text": "Ervin Zádor\n\nErvin Zádor (7. června 1935 Budapešť − 29. dubna 2012 Linden) byl maďarský vodní pólista, hráč klubu Vasas Hajógyár a olympijský vítěz z olympiády v Melbourne 1956, kde v 5 zápasech vstřelil 5 branek. Olympijský turnaj se konal v době těsně po sovětské invazi do Maďarska a v zápase mezi SSSR a Maďarskem, ke kterému došlo ve finálové skupině, se dala očekávat oboustranně velmi tvrdá hra. Ervin Zádor v tomto zápase vstřelil 2 branky a minutu před koncem za stavu 4:0 pro Maďarsko jej hráč SSSR Valentin Prokopov udeřil do oka a způsobil mu tak krvavé zranění, po kterém musel být z důvodu výtržností diváků zápas předčasně ukončen. Obrázky zraněného Ervina Zádora obletěly celý svět a daly tak vzniknout označení Melbournská krvavá lázeň. Zádor později k tomu poznamenal: „Myslel jsem pouze na to, jestli budu moci hrát v příštím zápase.” K dalšímu zápasu z důvodu silného otoku oka Zádor nenastoupil, Maďarsko v něm porazilo Jugoslávii 2:1 a zajistilo si tak zlaté medaile. Po olympiádě v Melbourne většina maďarských sportovců včetně Ervina Zádora emigrovala. Ervin Zádor se usadil v USA, kde chvíli zkoušel hrát vodní pólo, ale úroveň tohoto sportu v Americe byla tak slabá, že jej to brzy přestalo bavit a začal trénovat mládež. Poslední roky života strávil v Lindenu v Kalifornii, kde až do smrti pracoval na místní základní škole jako trenér sportovních plaveckých tříd.\n\n"}
{"id": "592341", "url": "https://cs.wikipedia.org/wiki?curid=592341", "title": "Atentát na střední", "text": "Atentát na střední\n\nAtentát na střední (orig. \"Assassination of a High School President\") je americká filmová kriminální komedie z roku 2008 režírované Brettem Simonem. Film měl premiéru na Sundance Film Festival 2008, pak měl být uveden do kin, ale jeho distributor Yari Film Group vyhlásil bankrot, a tak byl snímek vydán přímo na DVD.\n\nBobby Funke je nepopulární druhák na střední škole, který má sen dostat se do letního novinářského programu Northwestern University. Ačkoli tvrdí, že je dobrý novinář, nikdy žádný článek pro školní noviny nedokončil. Šéfredaktorka Clara dá Bobbymu za úkol napsat článek o prezidentovi studentské samosprávy Paulu Mooreovi. Bobby se pokusí získat interview, ale nemůže Paula přemluvit a navíc je jeho kamarády šikanován. Paul je hvězdou basketbalového týmu a při jednom zápase se zraní. Druhý den ráno ředitel Kirkpatrick zjistí, že byly z jeho kanceláře odcizeny výsledky testů. Kirkpatrick shromáždí \"obvyklé podezřelé\" spolu s Bobbym. Skupina je nevinná, ale ředitel je varuje, aby se hlídali, kam chodí.\n\nKdyž Bobbyho požádá o pomoc při hledání testů Francesca Facchini, objeví příběh, o němž by mohl napsat. Po vyšetřování z krádeže obviní Paula Moorea. Kirkpatrick potom přikáže Mooreovi otevřít skříňku a z ní testy vypadnou. Díky odhalení se Funke stává jedním z nejznámějších studentů školy. Clara ho doporučí na letní program univerzity. Francesca ho pozve k sobě domů. Jak ale roste jeho popularita, rostou i jeho podezření. Paul Bobbymu řekne, že je nevinný. Funke začne pochybovat, jestli opravdu testy ukradl on nebo je obětí většího spiknutí.\n\nFunke se proto rozhodne pátrat dál mezi Paulovými pochybnými přáteli, z nichž všichni jsou členy studentské rady. Zjistí, že jsou zapleteni do šíření drog. Studentská rada testy ukradla a měnila výsledky nejlepších studentů, aby tak rozšířila trh pro prodej výsledků a výkon povzbuzujících léků. Funke zjistí, že Paul nebyl součástí podvodu, ale vůdce skupiny Marlon Piazza to zařídil tak, aby byl Paul dopaden. Funke rovněž zjistí, že se o něj Francesca zajímá jen proto, aby ho odlákala od nalezení pravdy o loupeži. Francesca a Marlon, nevlastní sourozenci, jsou milenci.\n\nFunke vše, co zjistil, skupině odhalí v kanceláři ředitele. Marlon hrozí, že vyhodí Funkeho z okna tak, aby to vypadalo jako sebevražda, ale jeho hrozby a zároveň přiznání jsou vysílány školním rozhlasem. Funkeho přátele ho zachrání od vyhození z okna a do pracovny vejde také Kirkpatrick, další studenti a Francesca. Ta se snaží získat znovu Funkeho důvěru. Ten ji ale odmítne a Francesca se tak musí podrobit ředitelovu trestu.\n\n"}
{"id": "592344", "url": "https://cs.wikipedia.org/wiki?curid=592344", "title": "České předsednictví v Radě Evropské unie", "text": "České předsednictví v Radě Evropské unie\n\nPrvní české předsednictví v Radě Evropské unie či zkráceně jen české předsednictví se uskutečnilo v první polovině roku 2009, kdy Česká republika předsedala v Radě Evropské unie a v Evropské radě. 1. ledna 2009 se tak tehdejší předseda vlády Mirek Topolánek stal předsedou Rady Evropské Unie a potažmo i předsedou Evropské rady (jejíž předsednictví se do přijetí Lisabonské smlouvy odvozovalo od předsednictví Rady EU). Poté, co byla Topolánkově vládě vyslovena nedůvěra, ho ve funkci 8. května nahradil předseda vlády Jan Fischer. 1. července bylo předsednictví předáno Švédsku.\n\nTehdejší ministr zahraničí Karel Schwarzenberg se stal předsedou Rady ministrů zahraničních věcí EU; 8. května byl v této funkci vystřídán Janem Kohoutem. \n\nDruhé české předsednictví se uskuteční od začátku července do konce prosince roku 2022. \n\n\n"}
{"id": "592346", "url": "https://cs.wikipedia.org/wiki?curid=592346", "title": "Alexandr Nikolajevič Skrjabin", "text": "Alexandr Nikolajevič Skrjabin\n\nAlexandr Nikolajevič Skrjabin (rusky Алекса́ндр Никола́евич Скря́бин; 25. prosince 1871/6. ledna 1872 Moskva – 14./27. dubna 1915 tamtéž) byl ruský klavírista a hudební skladatel, který se stal zakladatelem ruské moderní hudby. Původně se chtěl věnovat vojenské kariéře, nakonec ale vstoupil na moskevskou konzervatoř, kde studoval skladbu u Tanějeva a Arenského a klavír u Safonova. Prosadil se nejen jako skladatel, ale i jako brilantní pianista, často vystupující i v západní Evropě. Pozornost vzbuzovala i jeho filosofie vycházející z krajně individualistických a okultních pozic.\n\nSkrjabin se narodil 6. ledna 1872 (podle juliánského kalendáře 25. prosince 1871) v moskevské aristokratické rodině. Jeho otec i všichni strýcové byli vojenskými důstojníky. Matka byla klavíristkou, žačkou Teodora Leszetyckého. Zemřela na tuberkulózu, když byl Alexandrovi pouhý jeden rok.\n\nPo matčině smrti odešel Sašův otec v diplomatických službách do Turecka a syna zanechal v péči babičky, tety a pratety. Sám se později znovu oženil a měl řadu dalších dětí. Hudba provázela Skrjabina od dětství. Neúspěšně se pokusil vytvořit dětský orchestr a ve svém loutkovém divadle uváděl vlastní hry a opery. Na klavír byl žákem Nikolaje Zvereva, který byl také učitelem Sergeje Rachmaninova. \n\nV roce 1882 se stal studentem 2. moskevského sboru kadetů. Vynikal v teoretických předmětech. Vojenského drilu byl pro slabou tělesnou konstrukci ušetřen, takže získal více času na hudební vzdělávání. Kromě klavíru studoval hudební teorii u Sergeje Tanějeva. Po dokončení kadetky vstoupil na Moskevskou konzervatoř a stal se žákem Vasilije Iljiče Safonova (klavír) a Antona Arenského] (skladba). Spolupráce s Arenským nepřinesla očekávané výsledky a v roce 1891 byl ze třídy kompozice vyloučen. Klavírní studia však dokončil v roce 1892 s vynikajícím prospěchem. Získal malou zlatou medaili (velkou zlatou medaili získal v témže ročníku Sergej Rachmaninov).\n\nPo dokončení konzervatoře se Skrjabin hodlal stát koncertním klavíristou. V roce 1894 si přehrál pravou ruku a nějakou dobu nemohl vystupovat. V srpnu 1897 se oženil s Věrou Ivanovnou Isakovičovou, mladou klavíristkou pocházející z moskevské šlechty. Když se mu obnovila schopnost ruky, odjel s manželkou do zahraničí a na koncertech uváděli převážně Skrjabinovy vlastní skladby. Do Ruska se vrátili v roce 1898 a v červenci téhož roku se jim narodila první dcera Jelena. Později měli ještě dceru Marii (1901) a syna Lva (1902)\n\nV září roku 1898 byl jmenován profesorem Moskevské konzervatoře a v roce 1903 přednášel také na ženském Moskevském institutu sv. Kateřiny. V následujícím roce se však všech pedagigkých povinností zřekl, neboť byl zcela zaneprázdněn vlastní tvůrčí činností\n\nKoncem roku 1902 se Skrjabin seznámil s klavíristkou Taťánou Fjodorovnou Šljocerovou. Odešel od své rodiny a požádal o rozvod. Jeho žena nikdy k rozvodu nedala souhlas. Skrjabin však v dalších letech žil s Taťánou, měl s ní 3 děti a po smrti skladatele se Taťána stala správkyní jeho pozůstalosti.\n\nDo roku 1910 trávil Skrjabin většinu času v zahraničí. Žil v Paříži a v Bruselu a vystupoval jako klavírista a dirigent. I po návratu do Moskvy pokračoval v koncertní činnosti. Poslední koncerty uskutečníl v roce 1915.\n\nZemřel 27. dubna 1915 na [[sepse|sepsi]] způsobenou špatně léčeným [[furunkul]]em v nasolabiálním trojúhelníku. Je pohřben na [[Novoděvičí hřbitov|Novoděvičím hřbitově]] v Moskvě. V domě, který před smrtí se svou druhou rodinou obýval, bylo zřízeno Státní muzeum A. N. Skrjabina.\n\n[[Soubor:Robert Sterl - Klavierkonzert (Kussewizki und Skrjabin) 1910.jpg|thumb|250px|Skrjabin a Kussewizki na obraze Roberta Sterla.]]\nSkrjabin nehledal hudební všestrannost. Komponoval téměř výhradně pro klavír a pro orchestr. Jeho nejstarší klavírní skladby připomínají [[Fryderyk Chopin|Frédérica Chopina]] i co do žánrů, které Chopin používal (etudy, nocturna, preludia a mazurky). V průběhu let se jeho hudba rychle rozvíjela a čím dál více používal neobvyklé [[Harmonie (hudba)|harmonie]] a textury.\n\nVývoj Skrjabinova stylu lze nejlépe sledovat na jeho deseti klavírních sonátách. Rané sonáty jsou poměrně konvenčního pozdně romantického stylu a nezapřou vliv Chopina a [[Ferenc Liszt|Franze Liszta]]. Pozdější jsou však velmi odlišné. Posledních pět sonát je napsáno bez jakéhokoliv označení tóniny. Mnoho pasáží v nich je zcela atonálních. Tonální jednota byla téměř nepostřehnutelně nahrazena jednotou harmonickou. Některé z jeho sonát nesou názvy vztahující se ke Skrjabinově specifické filosofii a mystice (7. \"Bílá mše\").\n\nVe svých orchestrálních skladbách Skrjabin víceméně pokračoval ve [[Richard Wagner|wagnerovském]] typu instrumentace a formální výstavby kompozic. V posledních třech [[Symfonie|symfoniích]] – Poémách – však pracoval s tématy jako [[symbol|emblémy]] entit přebíraných z [[okultismus|okultismu]], [[teozofie]] či [[satanismus|satanismu]]. V poslední dokončené 5.[[Symfonie|symfonii]] „Prométheus“ op. 60 se pokoušel o syntézu hudby a světelných efektů (tzv. \"světelný klavír\"). V nedokončené skladbě \"Mystérium\" mělo dojít ke konečné syntéze všech druhů vjemů – dokonce i vůně ([[synestezie]]). Skladatel počítal, že dílo bude provedeno za účasti mnoha tisíců účinkujících – jako zástupců všeho lidstva. V roce 1914 zakoupil Skrjabin pozemek v indickém [[Darjeeling]]u, kde chtěl v přírodním amfiteátru realizovat své Mystérium. Dílo zůstalo pouze textovým torzem a bylo realizováno až po Skrjabinově smrti sovětským skladatelem Alexandrem Němtinem.\n\nSkrjabin neměl žádné přímé žáky, zůstal osamocenou osobností ruské hudby, přesto se stal zcela typickým představitelem mentality ruské inteligence z doby těsně před nástupem [[bolševici|bolševické]] [[Říjnová revoluce|Říjnové revoluce]]. Mezi jeho následovníky se hlásí řada vynikajících experimentálních autorů, kteří pro výlučnost svého díla často patřili mezi ruskou emigraci ([[Ivan Alexandrovič Višněgradskij]], [[Nikolaj Andrejevič Roslavec]]). Ohlas Skrjabinova kompozičního stylu lze nalézt ve skladbách [[Mikalojus Konstantinas Čiurlionis|Mikalojuse Konstantinase Čiurlionise]] či [[Karol Szymanowski|Karola Szymanowského]].\n\n\nKlavírní skladby, pokud není uvedeno jinak.\n\n\n"}
{"id": "592353", "url": "https://cs.wikipedia.org/wiki?curid=592353", "title": "Masakr v Devínské Nové Vsi", "text": "Masakr v Devínské Nové Vsi\n\nMasakr v Devínské Nové Vsi se odehrál v pondělí 30.\nsrpna 2010 na předměstí Bratislavy, kdy střelec jménem Ľubomír Harman zabil 7 lidí, dalších zhruba 15 postřelil a nakonec spáchal sám sebevraždu. Útočník vnikl do bytu jednoho z panelových domů a střelbou smrtelně zranil pět příslušníků jedné rodiny (čtyři ženy a jednoho muže). Dále u vchodu do domu zastřelil šestého člověka, který se schovával za jiným kolemjdoucím. Poté začal na ulici náhodně střílet a zranil tak dalších 9 lidí. Nakonec zastřelil i poslední oběť – ženu, která se vyšla podívat na balkón, co se děje. Jednoho ze zasahujících policistů střelil do úst. Po přivolání jednotky rychlého nasazení byl Harman obklíčen u zdi jednoho z domů a ve vzniklé přestřelce vážně poraněn. V tento okamžik obrátil zbraň proti sobě a střelil se do hlavy.\n\nKe střelbě použil dvě pistole a samopal vzor 58. Vrah bydlel ve třetím patře objektu, v němž střílel, a napadená rodina ve druhém. Mezi zraněnými byl i jeden Čech, kterého střelec zasáhl do pánevní oblasti a byl v kritickém stavu převezen do nemocnice. Z důvodu této události vyhlásilo Slovensko ve čtvrtek 2. září státní smutek.\n\n"}
{"id": "592355", "url": "https://cs.wikipedia.org/wiki?curid=592355", "title": "Sekta (divadelní hra)", "text": "Sekta (divadelní hra)\n\nSekta (1965) je hra Jiřího Suchého. Využívá surrealistických motivů. Jiří Šlitr odmítl k písním ve hře napsat hudbu a tak ji napsal Jiří Suchý sám. Hra ale měla špatné ohlasy a hrála se jen krátce.\n\nV představení hrál Orchestr divadla Semafor řízený Ferdinandem Havlíkem.\n\nV roce 2008 mělo v Semaforu premiéru nové nastudování \"Sekty\". Sedmi písněmi ze hry byla také obohacena inscenace \"Dobře placené procházky\" v Národním divadle (2007).\n\nHra pojednává o dívce Evě, která se utvrzuje v tom, že je všemi milována. Dostává zamilované dopisy z vězení, pan farář jí po dvou družičkách poslal zlatou monstranci, zbožňuje ji i další dívka – motocyklistka. Pak se ale ukáže, že vězeň utekl z vězení k jiné dívce a ukradenou monstranci družičky u Evy pouze schovávají. Eva ale dál jedná tak, jako by se pravdu nedozvěděla, a motocyklistka jí u ní v bytě uspořádá obřad, jakoby byla Eva bohyní. Nakonec do bytu vtrhnou policisté a všechny dívky zatknou.\n\nSbor dívek hrály a v jednotlivých rolích dále alternovaly Vlasta Kahovcová, Jana Malknechtová, Irena Minaříková, Yvonne Přenosilová, Lilka Ročáková, Eva Malknechtová.\n\n\nPro hru Suchý složil také píseň \"Dívka má růžovou duši\", která ale nakonec nebyla použita.\n\nZáznam představení se nedochoval, dvě písničky, které vyšly na LP \"Divadlo Semafor 1959 - 1969\", Supraphon, 1978 (\"Zpěváků a herců sbory\" a \"Pokud vám jde o děj\"), jsou z podkladu k připravovanému filmu.\n\nKe konci 60. let 20. století připravoval Jiří Suchý na motivy hry stejnojmenný film. Ten ale nedokončil. V 80. letech se k materiálu vrátil a s Věrou Křesadlovou o filmu točil fiktivní dokument, který ale také nedokončil. Fragmenty vyšly na videokazetě \"Když bylo Perplexu 16 mm\".\n\n2. dubna 2008 mělo v Semaforu premiéru nové nastudování \"Sekty\". Režisérem byl opět Jiří Suchý. Kritika přijala hru poměrně vlažně.\n\nV dívčím pěveckém sboru různě alternovány účinkují: Kamila Novotná, Lucie Chlumská, Veronika Šotová, Magdalena Turchichová, Martina Jiránková, Nella Kosíková, Dana Hejtmanová, Barbora Smejkalová, Kristina Durczaková, Lucie Zemanová, Vilma Frantová, Tereza Vágnerová, Daniel Bič.\n\nV baletním policejním sboru účinkují: David Bouša, Filip Gröger, Petr Novotný, Pavel Kaucký.\n\n\n"}
{"id": "592357", "url": "https://cs.wikipedia.org/wiki?curid=592357", "title": "Tkuma (mošav)", "text": "Tkuma (mošav)\n\nTkuma ( תְּקוּמָה, doslova „\"Znovuzrození\"“, v oficiálním přepisu do angličtiny Tequma) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 134 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Severně a severovýchodně od mošavu teče vádí Nachal Chanun. Na západě od vesnice začíná vádí Nachal Sa'ad. Na jih od obce leží soustava rybníků Brechat Tkuma.\n\nObec se nachází 16 kilometrů od břehu Středozemního moře, cca 72 kilometrů jihojihozápadně od centra Tel Avivu, cca 72 kilometrů jihozápadně od historického jádra Jeruzalému a 3 kilometry severozápadně od města Netivot. Tkumu obývají Židé, přičemž osídlení v tomto regionu je etnicky převážně židovské. 8 kilometrů severozápadním směrem ale začíná pásmo Gazy s početnou arabskou (palestinskou) populací.\n\nTkuma je na dopravní síť napojena pomocí dálnice číslo 25.\n\nTkuma byla založena v roce 1949. Osada ale vznikla již v říjnu 1946 v rámci masové osidlovací akce 11 bodů v Negevu, kdy během jediného dne bylo v tomto regionu zřízeno jedenáct nových židovských opěrných bodů. Osadnická skupina se pro tuto konkrétní vesnici zformovala již roku 1944 se souhlasem Židovské agentury. Zpočátku ovšem nová židovská osada ležela několik kilometrů od nynější lokality (zhruba v místech dnešní vesnice Šaršeret). Cílem vzniku osady bylo posílit židovské demografické i vojenské pozice před blížícím se rozhodnutím OSN o rozdělení tehdejší mandátní Palestiny na židovský a arabský stát.\n\nNejdřív šlo o jen malý opěrný bod tvořený plotem, věží na vodu, společnou kuchyní a stany, v nichž přebývali jednotliví osadníci. Obyvatelé čelili nedostatku vody. Teprve po roce byla do vesnice přivedena potrubím, které ovšem bylo terčem arabských sabotáží. Během války za nezávislost v roce 1948 byla osada posílena příchodem skupiny bojovníků z jednotek Palmach. Vesnice nebyla během války přímo napadena egyptskou invazní armádou. Obyvatelé Tkumy se ale účastnili obrany sousedních židovských vesnic jako Be'erot Jicchak. Po válce se osadníci z Tkumy přestěhovali do prostoru opuštěné arabské vesnice al-Muharaka, jež tu stávala do roku 1948. Zde je mošav situován dodnes. Jméno Tkuma je symbolickou připomínkou obnovy židovského života po tragédii holokaustu.\n\nKoncem 40. let měla Tkuma rozlohu katastrálního území 1 800 dunamů (1,8 kilometrů čtverečních).\n\nV roce 1948 žilo ve vesnici šest rodin a tři děti. Rok a půl po vzniku státu Izrael začala výstavba trvalých domů. Postupně zde vyrostla mateřská škola a zdravotní středisko. Nastal rozvoj zemědělství. Zpočátku šlo o kolektivní vesnici typu kibuc. V 50. letech se k původnímu zakladatelskému jádru tvořenému Židy z Evropy přidali židovští přistěhovalci z Tuniska, napojení na organizaci Bnej Akiva a na náboženskou sionistickou organizaci ha-Po'el ha-Mizrachi. Ta v tomto regionu založila celý blok nábožensky orientovaných osad (\"Šuva Alef\" – dnešní Šuva, \"Šuva Bet\" – dnes Zimrat, \"Šuva Gimel\" – dnes Šokeda, \"Šuva Dalet\" – nerealizovaná vesnice Cumcha, \"Šuva He\" – dnes Tušija, \"Šuva Vav\" – dnes Kfar Majmon, Tkuma a Jošivja).\n\nMístní ekonomika je založena na zemědělství (polní plodiny, zelenina, citrusy, chov drůbeže a ryb v umělých nádržích). Fungují tu sportovní areály, obchod se smíšeným zbožím, synagoga a mikve.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Tkumě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 583 lidí. Během roku 2014 populace stoupla o 1,0 %.\n\n\n"}
{"id": "592360", "url": "https://cs.wikipedia.org/wiki?curid=592360", "title": "Silnice I/43", "text": "Silnice I/43\n\nSilnice I/43 je česká silnice I. třídy vedoucí z Brna přes Svitavy, Lanškroun a Králíky do Polska (směr Kladsko a Vratislav). Je dlouhá 115,725 km a v úseku Brno – Svitavy je po ní vedena evropská silnice E461. Počáteční úsek z Brna do obce Česká je postaven jako směrově rozdělená čtyřpruhová silnice a je označován jako Svitavská radiála.\n\nJe plánováno její nahrazení dálnicí D43 , která má vést v trase exteritoriální dálnice Vídeň–Vratislav, rozestavěné za druhé světové války.\n\n"}
{"id": "592361", "url": "https://cs.wikipedia.org/wiki?curid=592361", "title": "Kopřiva (příjmení)", "text": "Kopřiva (příjmení)\n\nKopřiva je příjmení více osobností:\n\n\n"}
{"id": "592366", "url": "https://cs.wikipedia.org/wiki?curid=592366", "title": "US Open 2010 – ženská dvouhra", "text": "US Open 2010 – ženská dvouhra\n\nLoňská vítězka druhá nasazená Belgičanka Kim Clijstersová porazila ve finále turnajovou sedmičku Věru Zvonarevovou hladce 6–2, 6–1 a úspěšně obhájila titul. K finanční odměně 1 700 000 dolarů si připsala bonus 500 000 dolarů. Aktuální světová jednička Serena Williamsová se turnaje pro zranění nohy nezúčastnila.\n\nV závorce je uvedeno kolo, ve kterém hráčky vypadly.\n\n"}
{"id": "592371", "url": "https://cs.wikipedia.org/wiki?curid=592371", "title": "Tušija", "text": "Tušija\n\nTušija ( תּוּשִׁיָּה‎, v oficiálním přepisu do angličtiny Tushiyya, přepisováno též Tushia) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 106 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 14 kilometrů od břehu Středozemního moře, cca 74 kilometrů jihojihozápadně od centra Tel Avivu, cca 76 kilometrů jihozápadně od historického jádra Jeruzalému a 5 kilometrů západně od města Netivot. Tušiji obývají Židé, přičemž osídlení v tomto regionu je etnicky převážně židovské. 7 kilometrů severozápadním směrem ale začíná pásmo Gazy s početnou arabskou (palestinskou) populací.\n\nTušija je na dopravní síť napojena pomocí lokální silnice 2422, jež severovýchodně od vesnice ústí do dálnice číslo 25.\n\nTušija byla založena v roce 1958. Podle jiného zdroje se zde první obyvatelé usadili 3. března 1957. Jejími zakladateli byli Židé z Evropy a severní Afriky, napojení na mládežnické hnutí Bnej Akiva a náboženskou sionistickou organizaci ha-Po'el ha-Mizrachi, která v tomto regionu zřídila celý blok nábožensky orientovaných osad (\"Šuva Alef\" - dnešní Šuva, \"Šuva Bet\" - dnes Zimrat, \"Šuva Gimel\" - dnes Šokeda, \"Šuva Dalet\" - nerealizovaná vesnice Cumcha, \"Šuva He\" - dnes Tušija, \"Šuva Vav\" - dnes Kfar Majmon, Tkuma a Jošivja).\n\nV prvních letech čelila vesnice těžké ekonomické situaci. Většina nově zbudovaných domů zůstávala prázdná. Kulturním a náboženským středem obce se stala ješiva. Zpočátku se osada pracovně nazývala Šuva He ('שובה ה) - podle nedaleké vesnice Šuva. Pak byla vesnice pojmenována podle biblického citátu z Knihy přísloví 2,7: „\"Pro přímé má pohotovou pomoc, je štítem těm, kdo žijí bezúhonně\"“\n\nMístní ekonomika je orientována na sektor služeb. Velká část obyvatel pracuje ve školství. Společně se sousední vesnicí Kfar Majmon vytváří Tušija jeden stavební celek (dříve nebyly ani jednoznačně administrativně odděleny) a obě obce sdílejí některé instituce a služby. Funguje tu zdravotní středisko, sportovní areály, obchod se smíšeným zbožím, synagoga a mikve.\n\nObyvatelstvo osady je nábožensky orientované. Podle údajů z roku 2014 tvořili naprostou většinu obyvatel v Tušiji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 991 lidí. Během roku 2014 populace stoupla o 8,4 %.\n\n\n"}
{"id": "592375", "url": "https://cs.wikipedia.org/wiki?curid=592375", "title": "Cabot", "text": "Cabot\n\nCabot může znamenat:\n\n\n\n\n"}
{"id": "592376", "url": "https://cs.wikipedia.org/wiki?curid=592376", "title": "Fakulta filozofická Západočeské univerzity", "text": "Fakulta filozofická Západočeské univerzity\n\nFakulta filozofická (FF) je jednou z devíti fakult Západočeské univerzity (ZČU) v Plzni. Vznikla 10. února 1999 na základě akreditačního materiálu předloženého Ivo T. Budilem a Evženem Neustupným. Do roku 2005 působila pod názvem Fakulta humanitních studií Západočeské univerzity, kdy byla přejmenována z podnětu Ivo T. Budila, prvního děkana fakulty.\n\nV bakalářském prezenčním studiu lze studovat v 11 studijních programech, v kombinované formě bakalářského stupně jsou to čtyři studijní programy.\n\nNa fakultě probíhá i výuka navazujícího magisterského studia, v prezenční formě fakulta nabízí 14 studijních programů, v kombinované formě pouze jediný.\n\nRealizuje se zde i doktorské studiu v 5 studijních oborech, a to jak prezenčně, tak kombinovaně.\n\nKatedra politologie a mezinárodních vztahů nesla do roku 2003 název Katedra politologie a sociologie. Katedra antropologických a historických věd usilovala o vytvoření mezioborové platformy pro synergii pedagogických a výzkumných aktivit antropologických, historických a orientálních věd. V důsledku vnitřních problémů na fakultě v letech 2013 až 2015, které vyústily do odchodu řady renomovaných odborníků, však nebyl tento záměr realizován.\n\nV září 2009 rektor univerzity Josef Průša oznámil, že vyhoví návrhu Akademického senátu FF ZČU a předčasně odvolá děkana Ladislava Cabadu z funkce. Jeho mandát měl vypršet v roce 2011.\n\nKatedra historických věd založila koncem roku 2012 z iniciativy Prof. Ivo T. Budila a Doc. Jana Záhoříka na univerzitě v Jimmě společné vzdělávací a výzkumné pracoviště pod názvem Centrum afrických studií. Fakulta tak učinila se záměrem stát se ohniskem výzkumu a vzdělávání zaměřeného na subsaharskou Afriku. Další personální vývoj na fakultě však tuto aspiraci znemožnil.\n\n\n\n"}
{"id": "592383", "url": "https://cs.wikipedia.org/wiki?curid=592383", "title": "Lichtenštejnský parlament", "text": "Lichtenštejnský parlament\n\nLichtenštejnský parlament resp. Zemský sněm Lichtenštejnského knížectví (německy Lichtensteinische Landtag, či Landtag des Fürstentums Liechtenstein) je zákonodárný orgán Lichtenštejnské knížectví.\n\nLichtenštejnské knížectví je podle ústavy „konstituční dědičná monarchie na demokratickém a parlamentárním základě“. Landtag je zastoupení a je „orgánem“ národa a jako takový je povolán, aby jej zastupoval a vnímal jeho práva a zájmy. Sestává z 25 poslanců a je v mezinárodním srovnání poměrně malým parlamentem. Předseda a místopředseda parlamentu pro nastávající rok jsou voleni vždy při zahajovacím zasedání.\n\nPo volbách z února 2001 dosáhly Pokroková občanská strana v Lichtenštejnsku (Fortschrittliche Bürgerpartei in Liechtenstein - FBP) třináct, Vlastenecká unie (Vaterländische Union / VU) jedenáct a strana Freie Liste (FL) jedno křeslo.\n\nPo volbách do zemského sněmu 6. a 8. února 2009 ztratila Pokoroková občanská strana (FBP) svoji většinu a disponuje jen 11 mandáty (dosud 12). Vaterländische Union (VU) naproti tomu získala 13 mandátů (dosud 10) a navrhla tudíž svého nového šéfa vlády. Poraženou voleb byla strana Freie Liste (FL), která ze svých dosavadních 3 poslaneckých křesel získala v Landtagu pouze jediné. FBP a VU tvoří i přes absolutní většinu VU velkou koalici.\n\nJednotlivé výsledky voleb\n\nJako právní podklad slouží články 46 a 36 až 63, LGBI. 1973 č. 50 lichtenštejnské ústavy.\n\n\nLichtenštejnský Landtag se během jednoho roku shromažďuje na osm až deset sněmovních zasedání, která podle množství projednávaných bodů trvají jeden až tři dny. Zasedání jsou zpravidla veřejná a jsou přenášena v plné délce (audiopřenos se statický obrazem na státním televizním kanále). Konají se také neveřejná zasedání, při nichž se projednávají interní záležitosti sněmu nebo osobní záležitosti, nebo když zástupci vlády předávají důvěrné informace.\n\nZákony a finanční předlohy a návrhy musejí být projednávány a uzavírány na veřejných zasedáních.\nNejdůležitější funkce Landtagu jsou vymezeny v článku 62 ústavy. Vedle společného projednávání zákonů je to především také kontrola vlády a výše nákladů parlamentu zvláštního významu.\n\nLichtenštejnský Landtag vznikl jako instituce na základě absolutistické ústavy z roku 1818. Oba stavy, duchovenstvo a obce, obdržely právo zastoupení skrze „poslance“. Duchovenstvo volilo do sněmu tři faráře. Obce byly zastupovány jedenácti starosty a pokladníky (tzn. strážce obecní pokladny).\nStavovský sněm byl jednou do roka knížetem svoláván k zasedání. Stavovský sněm neměl žádnou výkonnou moc, jeho funkce spočívala výhradně v ročním vyjádřit „vděk“ za potřebu daní.\n\n"}
{"id": "592389", "url": "https://cs.wikipedia.org/wiki?curid=592389", "title": "Robert Šulgan", "text": "Robert Šulgan\n\nRobert Šulgan (19. dubna 1975 - Třinec) je český profesionální boxer a držitel českého titulu v nejtěžší váhové kategorii.\n\nNarodil se v Třinci. Boxovat začal v šestnácti letech jako junior za Slezan Frýdek-Místek. Po skončení vojenské základní služby odešel do Severní Karolíny v USA, , kde pracoval a zapsal se do turnaje v boxu pro „kluky z ulice“ kde měl úspěch. Svůj první profesionální zápas boxoval proti Američanovi James Niesovi v roce 1999. Titul mistra České republiky vyhrál v roce 2002 v zápase proti Markovi Oravskému v Brně.\n\nBěhem své kariéry boxoval například s Polákem Tomaszem Boninem, který už se v ringu střetnul i s Audley Harrisonem a Davidem Hayem, Angličanem Michaelem Sprottem a Němcem Alexandrem Petkovicem. \nVelkou životní šanci měl mít v zápase s Cedrikem Boswelem , známým americkým boxerem, ale zápas se neuskutečnil. V současné době žije v Olomouci a pracuje v bezpečnostní firmě. \n\n"}
{"id": "592391", "url": "https://cs.wikipedia.org/wiki?curid=592391", "title": "Kevin Kurányi", "text": "Kevin Kurányi\n\nKevin Kurányi (* 2. března 1982, Rio de Janeiro, Brazílie) je německý fotbalový útočník klubu 1899 Hoffenheim a bývalý německý reprezentant. Disponuje německým i brazilským občanstvím. Mimo Německo působil na klubové úrovni v Rusku.\n\nNarodil se panamské matce a otci s německo-maďarským původem.\n\nSvůj bundesligový debut si odbyl roku 2001 za VfB Stuttgart a ihned ukázal svou schopnost střílet branky – v 32 zápasech jich vstřelil 15. Po pěti letech ve Stuttgartu odešel do FC Schalke 04, kde vydržel rovněž pět let.\n\nV roce 2010 neodolal nabídce moskevského Dynama a stal se součástí tohoto ruského mužstva. S Dynamem Moskva uzavřel kontrakt do roku 2013. Působiště změnil opět po pěti letech, z Dynama Moskva se vrátil do německé Bundesligy, v červenci 2015 podepsal jednoletý kontrakt s klubem 1899 Hoffenheim.\n\nKurányi reprezentoval Německo v mládežnické kategorii U21.\n\nV A-týmu německé reprezentace debutoval 29. 3. 2003 v kvalifikačním utkání v Norimberku proti týmu Litvy (remíza 1:1).\n\nPoprvé na velkém šampionátu se objevil v roce 2004, na mistrovství Evropy v Portugalsku, kde Němci překvapivě zklamali. Druhou šanci zahrát si na velkém turnaji obdržel na dalším evropském šampionátu roku 2008, tentokráte jej hostili Rakousko se Švýcarskem. Mezi těmito si zahrál také na konfederačním poháru FIFA v roce 2005. Protože měl své spory s trenérem Joachimem Löwem, odehrál za Německo prozatím poslední zápas v roce 2008. Z kádru tak byl vyřazen podruhé před mistrovství světa, v roce 2006 tak učinil Jürgen Klinsmann.\n\nCelkem odehrál v letech 2003–2008 za německý národní tým 52 zápasů a nastřílel 19 branek.\n\nFC Schalke 04\n\nVfB Stuttgart\n\nNěmecko\n\nKevin Kurányi je ženatý.\n\n"}
{"id": "592393", "url": "https://cs.wikipedia.org/wiki?curid=592393", "title": "Kfar Majmon", "text": "Kfar Majmon\n\nKfar Majmon ( כְּפַר מַיְמוֹן, doslova „\"Majmonova vesnice\"“, v oficiálním přepisu do angličtiny Kefar Maymon, přepisováno též Kfar Maimon) je vesnice typu mošav v Izraeli, v Jižním distriktu, v Oblastní radě Sdot Negev.\n\nLeží v nadmořské výšce 99 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 14 kilometrů od břehu Středozemního moře, cca 74 kilometrů jihojihozápadně od centra Tel Avivu, cca 76 kilometrů jihozápadně od historického jádra Jeruzalému a 5 kilometrů západně od města Netivot. Kfar Majmon obývají Židé, přičemž osídlení v tomto regionu je etnicky převážně židovské. 7 kilometrů severozápadním směrem ale začíná pásmo Gazy s početnou arabskou (palestinskou) populací.\n\nKfar Majmon je na dopravní síť napojen pomocí lokální silnice 2422, jež severovýchodně od vesnice ústí do dálnice číslo 25.\n\nKfar Majmon byl založen v roce 1959. Společně se sousední vesnicí Tušija, jež také vznikla koncem 50. let 20. století, vytváří Kfar Majmon jeden stavební celek (dříve nebyly ani jednoznačně administrativně odděleny) a obě obce sdílejí některé instituce a služby. Zpočátku se vesnice pracovně nazývala Šuva Vav ('שובה ו). Nyní je pojmenována podle Jehudy Leiba Majmona, rabína a izraelského politika, který zastupoval voliče orientované na náboženský sionismus a byl ministrem náboženských záležitostí.\n\nZakladateli obce byli Židé z Evropy a severní Afriky, napojení na mládežnické hnutí Bnej Akiva a náboženskou sionistickou organizaci ha-Po'el ha-Mizrachi, která v tomto regionu zřídila celý blok nábožensky orientovaných osad (\"Šuva Alef\" - dnešní Šuva, \"Šuva Bet\" - dnes Zimrat, \"Šuva Gimel\" - dnes Šokeda, \"Šuva Dalet\", \"Šuva He\" - dnes Tušija, \"Šuva Vav\" - dnes Kfar Maimon, Tkuma a Jošivja). První osadníci se sem přistěhovali 20. srpna 1959. Šlo o skupinu, která se zformovala již roku 1954 a postupně procházela zemědělským výcvikem. V prvních letech obyvatelé čelili těžkým ekonomickým podmínkám.\n\nMístní ekonomika je založena na zemědělství (pěstování citrusů, květin, sadovnictví, chov drůbeže) a turistickém ruchu. Vesnice prochází stavební expanzí. Vyrostlo tu 30 nových domů, zejména pro mladou generaci usedlíků. Funguje tu zdravotní středisko, sportovní areály, obchod se smíšeným zbožím, synagoga a mikve.\n\nObyvatelstvo mošavu je nábožensky orientované. Podle údajů z roku 2014 tvořili naprostou většinu obyvatel v Kfar Majmon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 275 lidí. Během roku 2014 populace klesla o 0,7 %.\n\n\n"}
{"id": "592401", "url": "https://cs.wikipedia.org/wiki?curid=592401", "title": "Michael Foret", "text": "Michael Foret\n\nMichael Foret (* 20. září 1986 Prostějov) je český zpěvák, skladatel, textař a herec. V roce 2005 se v 2. ročníku hudební soutěže \"Česko hledá SuperStar\" probojoval do finále na 6. místo. Na základě toho vydal v roce 2006 s Ondřejem Soukupem produkované debutové album \"Forte\".\n\nObjevil se v hlavních rolích předních českých muzikálů, např. v nejúspěšnějším hit-muzikálu \"Děti ráje\" (2009-2014), dále v muzikálu \"Les Miserables- Bídníci\" (2012-2014). Od prosince 2014 bude účinkovat v hlavní roli \"\"Sky\"\" v nové české inscenaci světového muzikálu \"Mamma Mia!\"\n\nMá vydaná dvě sólová alba, nyní pracuje na třetím.\n\nVystudoval Vysokou školu ekonomie a managementu obor \"Komunikace a lidské zdroje\" v Praze, dále 3 roky Konzervatoř Jaroslava Ježka a Anglo-německou střední obchodní akademii v Praze.\n\nMichael Foret se narodil 20. září 1986 v Prostějově. Do 15 let se aktivně věnoval sportu na základní škole závodně provozoval lehkou atletiku, hrál tenis a volejbal. Ve 13 letech navštívil svůj první koncert v Praze - The Cranberries a od té doby hraje na kytaru, píše vlastní písně a zpívá. Na střední škole vystupoval na různých kulturních akcích a soutěžích.\n\nV 18 letech se zúčastnil druhého ročníku televizní hudební soutěže Česko hledá SuperStar, kde se z téměř 9 000 přihlášených probojoval do finále na 6. místo. Získal smlouvu s hudebním vydavatelstvím Sony BMG a 18. dubna 2006 vydává Ondřejem Soukupem produkovanou debutovou desku Forte. Po mediální bublině kolem SuperStar se Michael odebral do ústraní, začal studovat Konzervatoř Jaroslava Ježka a založil kapelu ForetGump. Po dvou letech koncertování se kapela rozpadla a Michael posléze začal spolupracovat na své druhé, tentokrát zcela autorské, desce Uvnitř. Toto album vyšlo v březnu 2009 a dočkalo se přívětivého uznání kritiků a fanoušků i méně středoproudého vnímání.\n\nMichael Foret s úspěchem účinkuje i v muzikálech. Představoval jednu z hlavních rolí \"Mickeyeho\" v nejúspěšnějším českém hit-muzikálu Děti ráje, jehož p\"remiéra proběhla 14. listopadu 2009 a do roku 2014 muzikál stihl odehrát necelých 500 repríz. Uvedení muzikálu proběhlo v Praze i v Bratislavě. Dále jsme ho mohli od jara 2012 také vídat v divadle Goja Music Hall v Praze jako „Enjolrase“, hrdinského vůdce revolucionářů, v nové české inscenaci jednoho z nejslavnějších světových muzikálů Les Miserables-Bídníci\".\n\nNyní se Michael připravuje na svou novou roli v dalším světovém muzikálu, jehož premiéra proběhne v prosinci 2014 v pražském Kongresovém centru. S živým orchestrem, velkolepou scénou a těmi největšími hity legendární skupiny ABBA se objeví jako hlavní představitel \"Sky\" v české verzi nejúspěšnějšího hit-muzikálu na světě- Mamma Mia!\n\nKromě hudebních zkušeností se Michael věnuje i herectví. V roce 2006 se objevil v teenagerovském filmu \"Experti\", kde nazpíval i titulní píseň \"Expert\" a v roce 2012 proběhla premiéra úspěšného retro filmu Probudím se včera režiséra Miloslava Šmídmajera.\n\nV současnosti připravuje své třetí, rovněž z velké části autorské album, jehož pilotním singlem je píseň \"HRA\".\n\n"}
{"id": "592407", "url": "https://cs.wikipedia.org/wiki?curid=592407", "title": "Kevin Hatcher", "text": "Kevin Hatcher\n\nKevin John Hatcher (* 9. září 1966 v Detroitu, Michigan, USA) je bývalý americký hokejový obránce.\n\nJuniorskou kariéru začal v roce 1983 na North Bay Centennials, hrající v lize Ontario Hockey League.Za klub hrával dva roky a na postu obránce se vyznamenal především v útočné síle, což mu přineslo za 125 odehraných zápasů 112 kanadských bodů. V roce 1984 byl draftován v 1. kole (celkově 17.), týmem Washington Capitals. V začátcích Caps nastoupil do třech utkání v období 1984–1985 a vstřelil první gól ve své kariéře NHL. V následujících letech se stal významným hráčem pro klub, v každé sezóně postoupili do playoff, v průběhu sezóny 1992/93 se stal kapitánem, kapitánské céčko nosil i následující sezónu. Nejlepší sezónu prožil 1992/93, vstřelil 34 gólů (nejvíce ze všech obránců NHL) a připsal si 79 kanadských bodů. 18. ledna 1995 byl vyměněn do týmu Dallas Stars za Marka Tinordiho a Ricka Mrozika.\n\nV Dallasu se potkal se svým bratrem Derianem, který teprve začínal druhou sezónu v NHL. Po úspěchu ve Světovém poháru v roce 1996 byl vyměněn do týmu Pittsburgh Penguins za Sergeje Zubova. V organizaci Pittsburgh Penguins odehrál tři sezóny a ve všech si zahrál playoff. 30. září 1999 byl vyměněn do týmu New York Rangers za Petera Popovice. Předposlední působiště bylo New York Rangers, s Rangers se nedokázali probojovat do playoff a ve své kariéře to bylo podruhé, co si nezahrál playoff. 31. července 2000 podepsal smlouvu s týmem Carolina Hurricanes jako volný hráč. Poslední působiště před ukončení kariéry byl Carolina Hurricanes. Přes Carolina Hurricanes se naposled nakoukl jak do hokejové dění tak do playoff, jelikož odehrál v NHL 17 sezón, v playoff nenastoupil jen dvakrát. V NHL odehrál přesně 1275 zápasů, nikdy však nezískal trofej Stanley Cup. 21. října 2010 byl uvedeni do hokejové síně slávy.\n\n\n\n\n"}
