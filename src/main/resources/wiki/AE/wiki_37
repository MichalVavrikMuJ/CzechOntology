{"id": "626944", "url": "https://cs.wikipedia.org/wiki?curid=626944", "title": "Vždycky stejně krásná", "text": "Vždycky stejně krásná\n\nVždycky stejně krásná je druhé album českého zpěváka Josefa Vágnera. Vyšlo 12. říjen 2010 u labelu Multisonic a.s. na CD.\n\nKřest alba proběhl 12. října v pražském klubu Solidní nejistota. CD bylo pokřtěno zpěvákem skupiny Kabát Pepou Vojtkem a světoznámou violistkou Jitkou Hosprovou. Křtu se zúčastnila i Miss ČR 2010 Jitka Válková, která nazpívala s Josefem Vágnerem duet \"Díky letu motýlů\", který také naleznete na tomto CD. Bonusovou písní je \"Kdo ví, kde je ta pláž\", natočená u příležitosti narozenin Karla Gotta.\n\nNa CD se nacházejí i písně z posledních dvou roků a již zmiňovaný duet s Českou Miss 2010 Jitkou Válkovou \"Díky letu motýlů\" (Way Back Into Love), známý z filmu Lyrics and Music (H.Grant).\n\n\n"}
{"id": "626946", "url": "https://cs.wikipedia.org/wiki?curid=626946", "title": "Bejtše'anské údolí", "text": "Bejtše'anské údolí\n\nBejtše'anské údolí (: , \"Emek Bejt Še'an\", někdy též , \"Bik'at Bejt Še'an\") je údolí v severním Izraeli. Nejjižnějším cípem zasahuje též na Západní břeh Jordánu.\n\nJde o podčást většího celku Jordánského údolí nalézající se v oblasti, kde u města Bejt Še'an do řeky Jordán přitéká od západu tok Nachal Charod. Na severu bývá za jeho hranici považován tok vádí Nachal Tavor, na jihu tok vádí Nachal Milcha, na západě tvoří jasnou hranici pás zlomového pohoří. Jde o masivy Gilboa a Ramot Jisachar (s podčástmi Ramat Cva'im a Ramat Kochav), které ovšem odděluje široké Charodské údolí, jež plynule navazuje na Bejtše'anské údolí a propojuje ho západním směrem na Jizre'elské údolí. Východní hranicí je řeka Jordán a po ní běžící mezinárodní hranice mezi Izraelem a Jordánskem. V severojižním směru dosahuje údolí délky cca 25 kilometrů, ve východozápadním směru nepřesahuje výrazněji 10 kilometrů.\n\nCelá oblast údolí se nachází v příkopové propadlině ve výškách až −300 metrů pod úrovní světových moří. Západní horský val oproti tomu dosahuje nadmořských výšek až 536 m n. m. (Har Malkišua v pohoří Gilboa). Dno údolí je převážně zcela rovinaté, byť s vytrvalým sklonem směrem k východu, pouze bezprostředně podél řeky Jordán probíhá menší terénní val. Krajinu také člení desítky drobných vyvýšenin většinou atropogenního původu (takzvané sídelní tely), z nichž nejvýznamnější je Tel Bejt Še'an, s mnohatisíciletou sídelní tradicí (dnes Národní park Bejt Še'an), nebo Tel Šalem, Tel Rechov či Tel Caf. Dalšími takovými pahorky jsou Tel Nisa, Tel Tachaš, Tel Cemed, Tel Zehavi, Tel Šokek, Tel Soka, Tel Zehara, Tel Zahron, Tel Bacul, Tel Temes, Tel Malket, Tel Malkoach, Tel Šekafim, Tel Menora, Tel Ro'e, Tel Saharon, Tel Artal, Tel Kataf, Tel Karpas, Tel Pecha, Tel Nimrod, Tel Gema, Tel Ictaba, Tel Naharon, Tel Chuga, Tel Nufar, Tel Te'omim, Tel Jišma'el, Tel Šamat, Tel Šošan nebo Tel Za'ir.\n\nÚdolím procházejí četné, většinou sezónní toky. Kromě Nachal Charod a hraničních Nachal Tavor či Nachal Milcha jsou to Nachal ha-Jadid, Nachal Minta, Nachal Jisachar, Nachal Došen, Nachal Chamadja, Nachal Amal, Nachal Kibucim, Nachal Šokek, Nachal Gefet, Nachal Jicpor, Nachal Cvija, Nachal Avinadav, Nachal Malkišua, Nachal Avner, Nachal Moda, Nachal Ner, Nachal Bezek či Nachal Avuka. Většina z nich směřuje ze západního horského pásu k řece Jordán. Kromě srážek je živí četné prameny, které se tu nalézají a jejichž počet se vyčísluje na 30. Okolo nich v mnohých místech vznikly rekreační enklávy, z nichž nejvýznamnější je národní park Gan ha-Šloša. Vodní režim v údolí je ale do značné míry pozměněn intenzivním zemědělstvím, takže mnohá koryta byla převedena do umělých vodotečí. Údolím migrují velké skupiny ptactva a poblíž vesnice Kfar Ruppin je tento sezónní tah turisticky využíván.\n\nÚdolí je kontinuálně osídleno od starověku. Během osmanské nadvlády ale populace významně poklesla a velké části údolí se proměnily v močály. Novověké židovské osidlování oblasti začalo ve 30. letech 20. století za mandátní Palestiny. Roku 1932 údolí navštívil funkcionář Židovského národního fondu Josef Weitz a povšimnul si zemědělského a sídelního potenciálu oblasti. Již od 20. let 20. století totiž Židé úspěšně kolonizovali nedaleké močálovité Jizre'elské údolí. V roce 1934 zde získal Židovský národní fond první pozemky a začalo zřizování prvních osad. V té době probíhající arabské povstání v Palestině ovšem donutilo židovské osadníky budovat některé nové vesnice coby opevněné základny typu Hradba a věž (například Nir David roku 1936 nebo Tirat Cvi založená roku 1937).\n\nBěhem 30. a 40. let 20. století se pak vyostřoval i v tomto regionu územní konflikt mezi Židy a Araby. Plán OSN na rozdělení Palestiny předpokládal začlenění celého údolí do plánovaného židovského státu. Během války za nezávislost v roce 1948 region ovládli během operace Gid'on Izraelci a opustila jej zároveň arabská populace. Mimo suverenitu Izraele zůstala pouze nevelká část údolí v jeho nejjižnějším výběžku při vádí Nachal Milcha (ovládnuta až během šestidenní války roku 1967 a vznikly tam izraelské osady Mechola a Šadmot Mechola). Po roce 1948 pak bylo v rámci masivní židovské přistěhovalecké vlny nově dosídleno dosud převážně arabské město Bejt Še'an coby takzvané rozvojové město. Sídelní síť doplnily i další zemědělské vesnice. Během opotřebovací války na přelomu 60. a 70. let 20. století byly zdejší obce opakovaně terčem přeshraničního ostřelování z Jordánska. Během 70. let se ale situace zklidnila a po podpisu mírové dohody mezi Izraelem a Jordánskem v 90. letech 20. století byl východně od Bejt Še'anu otevřen hraniční přechod Jordán.\n\nRegion je dopravně napojen na hlavní severojižní silniční tepnu: dálnici číslo 90. Spojení ve východozápadním směru zajišťuje dálnice číslo 71. Do roku 1948 vedla regionem rovněž železniční trať (železniční trať v Jizre'elském údolí), která vedla z Haify Jizre'elským a Charodským údolím, u Bejt Še'anu se stáčela k severu, přičemž sledovala tok Jordánu, a pak přecházela na jeho protější stranu a vedla proti proudu řeky Jarmúk do vnitrozemí arabského světa. Kvůli válečným konfliktům a přerušení hraničních styků mezi Izraelem a okolními státy byla zrušena. Některé součásti její infrastruktury jsou v zdejší krajině stále patrné.\n\nVětšina vesnických sídel v údolí je součástí samosprávného celku oblastní rada Emek ha-ma'ajanot (\"údolí pramenů\") dříve nazývaného Oblastní rada Bejtše'anské údolí. Dvě židovské osady situované na Západním břehu Jordánu patří do oblastní rady Bik'at ha-Jarden, poblíž nich stojí také dvě palestinské vesnice, které spravuje Palestinská autonomie. Město Bejt Še'an má statut města.\n\n\n"}
{"id": "626954", "url": "https://cs.wikipedia.org/wiki?curid=626954", "title": "Cítolibská skladatelská škola", "text": "Cítolibská skladatelská škola\n\nCítolibská skladatelská škola je významný fenomén českého hudebního klasicismu. Jejími členy byli hudebníci a komponisté, kteří působili ve 2. polovině 18. století především na panství Cítoliby na Lounsku. Hudba příslušníků školy byla nahrána na zvukové nosiče a stala se součástí repertoáru mnoha českých i zahraničních hudebních těles. Hlavní zásluhu na znovuobjevení této hudby má Zdeněk Šesták, který uspořádal první koncert složený ze skladeb \"cítolibských mistrů\" už roku 1949.\n\nV roce 1720 získal panství Cítoliby hudbymilovný rod Pachtů z Rájova. Roku 1742 se ujal vlády nad panstvím Arnošt Karel Pachta (1718-1803). Jeho bratr Jan Josef hostil ve svém pražském paláci v roce 1787 Wolfganga Amadea Mozarta. Arnošt Karel Pachta vytvořil z Cítolib rezidenční sídlo, jehož součástí byla i zámecká kapela, kostel s kůrem a škola.Podmínkou k přijetí do Pachtových dvorských služeb byla znalost not a schopnost hrát na hudební nástroj. Pachtovou ctižádostí bylo, aby měl v orchestru nejen kvalitní hudebníky, ale i skladatele. Proto některým nadaným poddaným umožnil studia u zkušených pražských komponistů. Základní hudební vzdělání získávali budoucí hudebníci v cítolibské škole u dlouholetého kantora Václava Jana Kopřivy. Důležitým hudebním centrem Cítolib byl i tamní kostel sv Jakuba, zejména v době, kdy byl varhaníkem Karel Blažej Kopřiva. Činnost cítolibské kapely skončila na konci 18. století, kdy v souvislosti s napoleonskými válkami šlechtici v Čechách své kapely rozpouštěli.\n\nHudebních skladatelů, kteří prošli cítolibskou pachtovskou kapelou nebo získali hudební vzdělání v místní škole, bylo mnoho. Následující seznam představuje jen ty nejdůležitější.\n\n\n\n"}
{"id": "626957", "url": "https://cs.wikipedia.org/wiki?curid=626957", "title": "Seznam chráněných území v okrese Trutnov", "text": "Seznam chráněných území v okrese Trutnov\n\nToto je seznam chráněných území v okrese Trutnov.\n\n"}
{"id": "626958", "url": "https://cs.wikipedia.org/wiki?curid=626958", "title": "Lední hokej na Zimních olympijských hrách 2006 – kvalifikace muži", "text": "Lední hokej na Zimních olympijských hrách 2006 – kvalifikace muži\n\nKvalifikace na olympijský turnaj 2006 byla soutěž hokejových reprezentačních celků, která určila poslední tři účastníky olympijského turnaje. \n\nPřímo na olympijské hry se kvalifikovalo 8 nejlepších celků z Mistrovství světa 2004 v Česku a Itálie jako pořadatel. K nim se přidali tři postupující z olympijské kvalifikace.\n\nDo předkvalifikace byly nasazeny týmy, které byly po Mistrovství světa 2004 ve světovém žebříčku IIHF na 18.–30. místě. V předkvalifikaci hrály i v žebříčku 31. Korea a 32. Bulharsko, které nahradily 19. Itálii a 25. Velkou Británii, která se účasti vzdala. Hrálo se ve třech čtyřčlenných skupinách systémem každý s každým. Vítězové skupin postoupili do olympijské kvalifikace. \n\nV olympijské kvalifikaci hrály týmy, které byly po Mistrovství světa 2004 ve světovém žebříčku IIHF na 9.–17. místě a tři kvalifikanti z předkvalifikace. Hrálo se ve třech čtyřčlenných skupinách systémem každý s každým. Na olympijský turnaj postoupili vítězové skupin.\n\n\n Estonsko - Bulharsko 11:1 (3:0, 2:0, 6:1)\n\n11. listopadu 2004 – Briancon\n\n11. listopadu 2004 – Briancon\n\n13. listopadu 2004 – Briancon\n\n13. listopadu 2004 – Briancon\n\n14. listopadu 2004 – Briancon\n\n14. listopadu 2004 – Briancon\n\n Nizozemsko - Chorvatsko 10:3 (3:0, 3:1, 4:2)\n\n11. listopadu 2004 – Nowy Targ\n\n11. listopadu 2004 – Nowy Targ\n\n13. listopadu 2004 – Nowy Targ\n\n13. listopadu 2004 – Nowy Targ\n\n14. listopadu 2004 – Nowy Targ\n\n14. listopadu 2004 – Nowy Targ\n\n Maďarsko - Srbsko a ČH 13:0 (2:0, 7:0, 4:0)\n\n11. listopadu 2004 – Stavanger\n\n11. listopadu 2004 – Stavanger\n\n12. listopadu 2004 – Stavanger\n\n12. listopadu 2004 – Stavanger\n\n14. listopadu 2004 – Stavanger\n\n14. listopadu 2004 – Stavanger\n\n Dánsko - Norsko 0:4 (0:3, 0:1, 0:0)\n\n10. února 2005 – Kloten\n\n10. února 2005 – Kloten\n\n12. února 2005 – Kloten\n\n12. února 2005 – Kloten\n\n13. února 2005 – Kloten\n\n13. února 2005 – Kloten\n\n Bělorusko - Polsko 3:2 (2:0, 0:1, 1:1)\n\n10. února 2005 – Riga\n\n10. února 2005 – Riga\n\n11. února 2005 – Riga\n\n11. února 2005 – Riga\n\n13. února 2005 – Riga\n\n13. února 2005 – Riga\n\n Ukrajina - Francie 3:4 (0:1, 2:0, 1:3)\n\n10. února 2005 – Klagenfurt\n\n10. února 2005 – Klagenfurt\n\n11. února 2005 – Klagenfurt\n\n11. února 2005 – Klagenfurt\n\n13. února 2005 – Klagenfurt\n\n13. února 2005 – Klagenfurt\n\n"}
{"id": "626961", "url": "https://cs.wikipedia.org/wiki?curid=626961", "title": "Yoann Kowal", "text": "Yoann Kowal\n\nYoann Kowal (* 28. května 1987, Nogent-le-Rotrou, Centre-Val de Loire) je francouzský atlet, běžec, který se věnuje středním tratím.\n\nJeho dosavadním největším úspěchem je bronzová medaile z běhu na 1500 metrů, kterou vybojoval v roce 2009 na halovém ME v italském Turíně. Na Mistrovství Evropy v atletice 2010 v Barceloně doběhl ve finále na 5. místě.\n\n"}
{"id": "626962", "url": "https://cs.wikipedia.org/wiki?curid=626962", "title": "Bohuslav Partyk", "text": "Bohuslav Partyk\n\nBohuslav Partyk (7. července 1911, Horní Bradlo – 12. září 1990, Bratislava) byl ekonom, profesor Vysoké školy ekonomické v Bratislavě.\n\nPocházel z chudé sklářské rodiny (jeho otec i děd byli skláři v místní sklářské manufaktuře v obci Horní Bradlo). Po skončení obecné školy v Bradle a Trhové Kamenici pokračoval ve studiu na Obchodní akademii v Chrudimi. Po jejím absolvování krátce pracoval ve sklárně v rodné obci. Později studoval na Vysoké škole obchodní v Praze (dnes Vysoká škola ekonomická v Praze) směr zaměřený na učitelství odborných ekonomických předmětů a pracoval jako účetní u firmy Philips v Praze. V roce 1938 nastoupil jako profesor na Obchodní akademii Tomáše Bati ve Zlíně. Zde učil až do roku 1950. V letech 1948–1951 působil také na Vysoké škole sociální v Brně resp. v Praze. V roce 1950 nastoupil jako zastupující docent na Vysokou školu hospodářských věd (později Vysoká škola ekonomická, dnes Ekonomická univerzita) v Bratislavě, od 1. září 1951 pak jako interní učitel. Na VŠE působil jako docent, později profesor až do odchodu do důchodu v roce 1986. Zastával různé pedagogické a řídící funkce, v letech 1952–1963 byl vedoucím Katedry účetní evidence (později přejmenované na Katedru evidence), prorektorem VŠE a v letech 1969–1974 ředitelem Výzkumného výpočtového centra VŠE . V roce 1966 jako první na Slovensku obhájil vědeckou hodnost \"Doktor ekonomických věd\" (DrSc.). V průběhu své mnohaleté praxe publikoval několik desítek odborných publikací a celostátních učebnic pro střední a vysoké ekonomické školy. On-line katalog Národní knihovny ČR udává pro autora celkem 64 záznamů.\n\nI když nikdy nebyl členem nějaké politické strany, byl často zván do mnoha expertních komisí a odborných institucí. Od poloviny čtyřicátých let se podílel na návrzích ekonomických reforem v Československu, kde uplatnil své znalosti zejména ze systému řízení Baťových podniků, která nebyla realizovaná a byla zaměněna direktivním řízením, dále v polovině šedesátých let „Zdokonalená soustava řízení“. Za významný podíl na této koncepci byl v květnu 1968 oceněn prezidentem Ludvíkem Svobodou státním vyznamenáním „Za zásluhy o výstavbu“. Bohužel, pozdější okupace Československa nahrála do karet opět zastáncům direktivního řízení a pokrokové myšlenky byly odmítnuty. I poté se však nadále věnoval odborné vědecké a pedagogické činnosti a stal se neúnavným propagátorem modernější koncepce řízení ekonomiky, zejména využití prostředků výpočetní techniky, jak se tehdy oficiálně říkalo informatice. Až v druhé polovině 80. let se jeho myšlenky dočkaly renesance a uznání. Byl také dlouholetým členem redakční rady celostátního časopisu Účetnictví – Účtovníctvo (SNTL/Alfa). Kromě tisíců studentů vychoval i několik desítek aspirantů a postgraduálních studentů. Své celoživotní dílo zakončil v roce 1987 vydáním poslední celostátní učebnice Rozbory hospodářské činnosti (vedoucí autorského kolektivu).\n\n\n"}
{"id": "626964", "url": "https://cs.wikipedia.org/wiki?curid=626964", "title": "Seznam chráněných území v okrese Rychnov nad Kněžnou", "text": "Seznam chráněných území v okrese Rychnov nad Kněžnou\n\nToto je seznam chráněných území v okrese Rychnov nad Kněžnou.\n\n"}
{"id": "626969", "url": "https://cs.wikipedia.org/wiki?curid=626969", "title": "William Daniel Phillips", "text": "William Daniel Phillips\n\nWilliam Daniel Phillips (* 5. listopadu 1948) je americký fyzik, který spolu se Stevenem Chu a Claudem Cohen-Tannoudjim získal Nobelovu cenu za fyziku za rok 1997. Má italské a velšské předky.\n\nNarodil se Williamu Corneliusovi Phillipsovi a Mary Catherine Savino. V roce 1959 se jeho rodiče přestěhovali do Camp Hill (poblíž Harrisburgu, Pensylvánie), kde chodil na Camp Hill High School. V roce 1970 vystudoval Juniata College \"summa cum laude\" (s nejvyšší pochvalou) a poté získal doktorát z fyziky na Massachusettském technologickém institutu.\n\nPozději se zabýval Boseho-Einsteinovým kondenzátem. V roce 1997 získal spolu s Claudem Cohen-Tannoudjim a Stevenem Chu Nobelovu cenu za fyziku „za rozvoj metod ochlazování a záchytu atomů pomocí laserového světla“.\n\nJe profesorem na University of Maryland, College Park.\n\nJe jedním z 35 laureátů Nobelovy ceny, kteří podepsali dopis prezidentovi Barackovi Obamovi, ve kterém ho žádají, aby poskytl 15 miliard dolarů ročně na výzkum obnovitelné energie.\n\n"}
{"id": "626974", "url": "https://cs.wikipedia.org/wiki?curid=626974", "title": "Magnetizace (veličina)", "text": "Magnetizace (veličina)\n\nMagnetizace (někdy také nazývána magnetická polarizace (stejně jako odlišná veličina níže) nebo hustota magnetického dipólového momentu) je vektorová fyzikální veličina, charakterizující magnetické vlastnosti látkového prostředí, vystaveného vnějšímu magnetickému poli. Magnetizace představuje objemovou hustotu magnetického dipólového momentu v prostředí.\nDoporučené značení veličiny je M.\n\nMagnetizace je definována v soustavě SI pomocí makroskopických veličin magnetického pole - magnetické indukce formula_1 a intenzity magnetického pole formula_2 vztahem:\n\nJednotkou v soustavě SI je ampér na metr, závazná značka A/m či A·m.\n\nZa zdroj magnetického pole byla dříve považována obdoba elektrického náboje, zvaná magnetické množství, a za hlavní vektorovou veličinu magnetického pole byla považována intenzita magnetického pole. Popis magnetického pole byl proto strukturován stejně jako elektrostatika. Jako přesná analogie vztahu pro elektrickou indukci:\nbyl pro magnetickou indukci zaveden vztah:\na nová veličina formula_7 byla analogicky k veličině elektrická polarizace (veličina) nazvána magnetickou polarizací. Magnetizace se od ní lišila jen univerzálním koeficientem:\nDosazením a jednoduchou úpravou pak vznikne definiční vztah pro magnetizaci.\n\nVycházejíc z relativistického přístupu, který magnetismus odhalil jako relativistický efekt elektrického působení, považuje současná makroskopická elektrodynamika za hlavní vektorovou veličinu magnetického pole magnetickou indukci a za zdroje magnetického pole pohybující se elektrické náboje, tedy zpravidla elektrické proudy. Také vnitřní magnetické projevy látek tak popisuje pomocí mikroskopických proudů. Tzv. magnetizační proudy jsou tedy mikroskopické uzavřené proudy, které jsou původcem magnetických dipólových momentů částic ve struktuře látky. (Magnetizačními proudy se tradičně popisuje i dipólový moment elementárních částic daný jejich nábojem a spinem, přestože ztotožnění kvantově mechanického spinu s „rotací“ částice je nesprávné a zavádějící. Pro makroskopickou elektrodynamiku je však tento model vyhovující.)\nVzhledem k uzavřenosti lze hustotu magnetizačních proudů formula_9 vyjádřit jako rotaci vektorové veličiny, kterou je právě magnetizace:\n\nSoučasná makroskopická elektrodynamika si je vědoma i omezení, které s sebou koncepce zavedení magnetizace nese: Rozdělení tzv. vázaných elektrických proudů (tedy mikroskopických proudů spojených s vázanými částicemi látky) na (neuzavřené) polarizační a (uzavřené) magnetizační proudy přestává mít smysl pro rychle proměnná (vysokofrekvenční) elektromagnetická pole; u rychlých změn nelze již mikroskopické proudy považovat za uzavřené. Namísto magnetizace je pak nutno použít popis pomocí zobecněné elektrické polarizace.\n\nMagnetizace představuje objemovou hustotu magnetického (Ampérova) dipólového momentu formula_11 v prostředí:\nPro magnetikum homogenní v daném objemu formula_14, jehož magnetický dipólový moment je tvořen stejnými elementárními dipóly s momentem formula_15, lze vztah pro magnetizaci přepsat do jednoduchého tvaru:\nV lineárním magnetiku lze permeabilitu prostředí považovat za nezávislou na velikosti magnetického pole, závislost mezi magnetickou indukcí a intenzitou magnetického pole je lineární:\nProto i závislost magnetizace na intenzitě magnetického pole je lineární:\n\nU paramagnetik, ferimagnetik a feromagnetik magnetizace závisí na veličině pole, tedy magnetické indukci, nelineárně a tedy permeabilita prostředí a magnetická susceptibilita nejsou konstantami, ale také závisí na velikosti pole. Je tomu tak proto, že do tzv. meze nasycení dochází ke změně orientace elementárních magnetických dipólů látkového prostředí do směru působícího pole, překročí-li vnější pole tuto mez, jsou již všechny dipóly takto orientovány a ke změně magnetizace již dochází jinými mechanismy. U magneticky tvrdých feromagnetických látek navíc i při absenci vnějšího pole zůstává spontánní zbytková magnetizace a závislost magnetické indukce na intenzitě magnetického pole proto vytváří tzv. hysterezní křivku.\n\nVedle magnetizace se (zpravidla z historických důvodů) někdy zavádí podobná veličina - magnetická polarizace.\n\nObvyklá značení veličiny jsou J, J, P, či (zejména v angloamerické oblasti v elektrotechnických aplikacích dle norem IEC) B (přičemž první dvě značky jsou vhodné pouze v případech, kdy nehrozí záměna s hustotou elektrického proudu či hustotou magnetizačních elektrických proudů).\n\nDefiniční vztah:\n\nJednotkou magnetické polarizace v soustavě SI je 1 tesla, závazná značka T.\n\nVztah pro magnetickou indukci pak lze zapsat ve tvaru:\n\nMagnetická polarizace představuje objemovou hustotu Coulombova magnetického dipólového momentu v prostředí.\n\n"}
{"id": "626978", "url": "https://cs.wikipedia.org/wiki?curid=626978", "title": "László Szalma", "text": "László Szalma\n\nLászló Szalma (* 22. října 1957, Nagymaros, Pest) je bývalý maďarský atlet, jehož hlavní disciplínou byl skok daleký.\n\nV roce 1975 na ME juniorů v Athénách skončil na 11. místě. V roce 1981 získal zlatou medaili na světové letní univerziádě v Bukurešti.\n\nTřikrát reprezentoval na letních olympijských hrách (Moskva 1980, Soul 1988, Barcelona 1992). Na olympiádě v jihokorejském Soulu se umístil na 6. místě. Nejlepšího výsledku dosáhl na olympiádě v Moskvě, kde ve finále obsadil výkonem 813 cm 4. místo. Těsně pod stupni vítězů, čtvrtý skončil také na prvním ročníku MS v atletice 1983 v Helsinkách, na světových halových hrách 1985 v Paříži a na halovém MS 1989 v Budapešti.\n\nHned šest medailí (dvě zlaté, tři stříbrné a jednu bronzovou) vybojoval postupně v letech 1977 - 1988 na halových ME. V roce 1981 na halovém ME v Grenoble a na halovém ME 1987 v Liévinu skončil na 4. místě.\n"}
{"id": "626979", "url": "https://cs.wikipedia.org/wiki?curid=626979", "title": "Trmalova vila", "text": "Trmalova vila\n\nTrmalova vila je patrová stavba v pražských Strašnicích postavená v  letech 1902 až 1903 tehdy jednatřicetiletým Janem Kotěrou pro ředitele veřejné obchodní školy Františka Trmala z Toušic (1866–1945) a jeho ženu Růženu. Nachází se v ulici Vilová 91/11. Jedná se o první pražský realizovaný projekt rodinného domu od Jana Kotěry a jednu z nejvýznamnějších tamních staveb. Vila – jedna z Kotěrových prvních prací – je postavena v duchu anglické moderny, avšak objevují se v ní i prvky české lidové architektury. Součástí objektu je též zahrada s roubenou kůlničkou a prostory pro hospodářská zvířata. Dnes je v budově muzeum Jana Kotěry.\n\nProjekt pochází z roku 1902, vila byla dokončena v roce 1903. Již za osm let, roku 1911, ji však František Trmal prodal manželům Wálkovým. V roce 1945 nad budovou byla vyhlášena národní správa a roku 1950 přešla do vlastnictví státu, který zde zřídil kulturní středisko. V té době byla i opatřena nepůvodním červeným nátěrem. Po Sametové revoluci se stává majetkem Městské části Praha 10, avšak docházelo k rychlému chátrání. Na přelomu 20. a 21. století (v letech 1998 až 2001) byla budova zrekonstruována a restaurována a od 1. dubna 1999 je zpřístupněna veřejnosti. V současné době vila slouží jako Kotěrovo centrum – odborné studijní zařízení pro badatele v oblasti architektury bydlení, s malou expozicí přibližující dílo Jana Kotěry.\n\nStavba byla postavena na tehdejší periferii města (okolní domy byly vybudovány až po druhé světové válce). Budova je jednopatrová s výraznou střechou. Ta je na průčelí ozvláštněna četnými detaily, arkýři, komíny, hrázděnými štíty a vikýři. Ústředním místem stavby je patrová schodišťová hala, v níž je malovaný trámový strop. V přízemí budovy se nacházela kuchyně s jídelnou, salón a pokoj pro služku. V patře pak dětský pokoj a ložnice.\n\nArchitekt vedle domu samotného navrhl i okolní zahradu, do které umístil křivolaké cestičky a okrasné keře. Zahrada byla z budovy dříve přístupná otevřenými verandami, takže s domem vytvářela jeden celek a měla navozovat atmosféru venkovského bydlení. Celý pozemek byl obehnán plaňkovým plotem, který se však již nedochoval.\n\n\n"}
{"id": "626989", "url": "https://cs.wikipedia.org/wiki?curid=626989", "title": "Babí lom (přírodní rezervace)", "text": "Babí lom (přírodní rezervace)\n\nBabí lom je přírodní rezervace ev. č. 189 mezi obcemi Lelekovice v okrese Brno-venkov a Svinošice v okrese Blansko, která zahrnuje skalnatý hřeben se stejnojmenným vrcholem. Oblast spravuje Krajský úřad Jihomoravského kraje.\n\nDůvodem ochrany je zachování geomorfologicky i geologicky jedinečné a pozoruhodné lokality skalních útvarů s mozaikou přírodě blízkých až přirozených lesních společenstev extrémních stanovišť. Tato lokalita je svojí rozlohou na spodnodevonských slepencích v rámci České republiky unikátní.\n\nNa převážné ploše extrémního stanoviště zůstala zachována mozaika lesních společenstev borovice lesní (\"Pinus sylvestris\"), dubu zimního (\"Quercus petraea\") a buku s příměsí dalších dřevin (javory, lípy, habr) a to většinou v přírodě blízkém až přirozeném stavu s odpovídajícím bylinným podrostem. Lokalita je významná i ornitologicky.\n\n"}
{"id": "626990", "url": "https://cs.wikipedia.org/wiki?curid=626990", "title": "Bačov (přírodní památka)", "text": "Bačov (přírodní památka)\n\nBačov je přírodní památka ev. č. 1010 přibližně 1 km severozápadně od obce Bačova u Boskovic v okrese Blansko. Oblast spravuje AOPK Brno.\n\nDůvodem ochrany je ojedinělé paleontologické naleziště krytolebců (stegocepalus) v opuštěném lomu nacházející se v zalesněné stráni Bačovského kopce. Obecněji se zde nachází jedno z nejlépe známých a snadno přístupných nalezišť permské fauny z řad obratlovců na Moravě.\n\nDo oblasti památky se dá snadno dostat po polní cestě vedoucí od silnice Vísky–Sudice.\n\nPodloží je tvořeno permokarbonskými břidlicemi, které vystupují na povrch a dříve bývaly těženy ve třech malých lomech.\n\nÚzemí přírodní památky je pokryté listnatým lesem s převahou dubu s příměsí habru, javoru babyky a jilmu habrolistého.\n\nV bylinném patře roste například zvonek broskvolistý, prvosenka jarní, hrachor černý, jaterník podléška, plamének přímý, jetel alpínský, kakost krvavý a pryšec mnohobarvý.\n\nZ keřů lze najít růži galskou.\n\n\n"}
{"id": "626991", "url": "https://cs.wikipedia.org/wiki?curid=626991", "title": "Balcarova skála – Vintoky", "text": "Balcarova skála – Vintoky\n\nBalcarova skála – Vintoky je přírodní rezervace ev. č. 1930 nacházející se na jižním okraji obce Ostrov u Macochy v okrese Blansko v Jihomoravském kraji. Oblast spravuje Agentura ochrany přírody a krajiny České republiky – regionální pracoviště Jižní Morava.\n\nChráněné území leží jižně od obce Ostrov u Macochy v místech, kde vápencová oblast Moravského krasu na východě hraničí s nekrasovými horninami drahanského kulmu. Na tomto území je zastoupeno jak macošské souvrství s vilémovickými vápenci, tak i líšeňské souvrství s křtinskými vápenci.\n\nRezervace se skládá ze dvou samostatných částí, oddělených silnicí č. 373, vedoucí z Vilémovic do Ostrova u Macochy. Pro toto území je charakteristické množství povrchových a podzemních krasových jevů. Na povrchu to jsou například ponory (propadání) Krasovského potoka, Blažkův závrt a škrapová pole. Podzemní součástí rezervace je jeskynní systém Balcarky s bohatou sintrovou výzdobou, dále nepřístupné jeskyně a propasti Vintoky a Šamalíkovy jeskyně.\n\nPředmětem ochrany jsou jak geologické, geomorfologické a paleontologické fenomény daného území, tak i místní flóra a fauna.\n\nMezi cenné součásti chráněného území patří jižní a jihozápadní svahy v okolí ostrožny Balcarova skála, které byly v minulosti odlesněny a dosud si zachovaly lesostepní charakter. Z chráněných rostlin se zde vyskytuje například lomikámen trojprstý, dřín jarní a oměj vlčí, typickými místními druhy jsou brslen evropský\",\" slivoň trnitá, svída krvavá, kostřava sivá, mochna jarní, prorostlík srpovitý\",\" ožanka kalamandra, devaterník velkokvětý a další.\n\nV místních jeskyních zimuje několik druhů netopýrů – nejčastěji se zde vyskytuje vrápenec malý, netopýr velký a netopýr černý. Z dravých druhů ptáků je nejčastěji zastoupena poštolka obecná, v remízcích žije ťuhýk obecný. Dále se zde například vyskytuje lelek lesní a v okolí Ostrova u Macochy hnízdí ostříž lesní. V rezervaci lze nalézt i chráněné druhy hmyzu. Z motýlů je to velmi vzácná můra šedavka bučinová, mezi vzácné druhy patří také petrofilní píďalka žlutozelená.\n\nNedaleko od vstupu do veřejnosti přístupné jeskyně Balcarka se nachází parkoviště. U tohoto parkoviště je také autobusová zastávka \"Ostrov u Macochy, Balcarka\" na lince z Blanska do Šošůvky a Vysočan. Nezi oběma částmi chráněného území prochází červeně značená turistická cesta a cyklotrasy č. 507, 5079 a cyklotrasa č. 5 \"\"Srdcem\" \"jižní Moravy\"\". Vzhledem k tomu, že se jedná o turisticky exponované území, byly stanoveny limity návštěvnosti a její omezení v zimním období.\n\nV bezprostřední blízkosti hranic chráněného území se nachází řada dalších přírodních zajímavostí, především jeskyní a krasových jevů. Jsou to například jeskyně V Hložku, Žižkůvka, Lopač, Mlynářovo propadání, Zahradní, Blažkův závrt a další.\n\n\n"}
{"id": "626992", "url": "https://cs.wikipedia.org/wiki?curid=626992", "title": "Bayerova", "text": "Bayerova\n\nBayerova je přírodní rezervace ev. č. 612 severně od obce Křtiny v okrese Blansko. Oblast spravuje AOPK Brno. Pár desítek metrů od rezervace se nachází Arboretum Křtiny. Účelem vyhlášení byla ochrana přirozených smíšených porostů na kulmské drobě.\n\nDůvodem ochrany je zachování ojedinělého biotopu zvláště chráněných druhů rostlin v sinusii podrostu přírodě blízkého až přirozeného porostu Querceto-fageta, Querceto-fageta tiliosa a Fageta quercina. Na území rezervace se nachází památník Augusta Bayera, profesora tehdejší lesnické fakulty Vysoké školy zemědělské v Brně.\n\n\n"}
{"id": "626993", "url": "https://cs.wikipedia.org/wiki?curid=626993", "title": "Betlém (přírodní památka)", "text": "Betlém (přírodní památka)\n\nBetlém je přírodní památka ev. č. 1452 poblíž obce Pasohlávky v okrese Brno-venkov. Oblast spravuje AOPK Brno.\n\nDůvodem ochrany je zachování typické bažiny i aluvia řeky Jihlavy a lužního lesa.\n\n"}
{"id": "626994", "url": "https://cs.wikipedia.org/wiki?curid=626994", "title": "Biskoupský kopec", "text": "Biskoupský kopec\n\nBiskoupský kopec (397 m n. m.) se nachází v Jevišovické pahorkatině, poblíž obce Biskoupky v okrese Brno-venkov.\n\nVrcholová partie a část svahů jsou chráněny jako přírodní památka Biskoupský kopec, ev. č. 888. Důvodem ochrany je lokalita koniklece velkokvětého. Oblast spravuje AOPK Havlíčkův Brod.\n\n"}
{"id": "626995", "url": "https://cs.wikipedia.org/wiki?curid=626995", "title": "Borky", "text": "Borky\n\nBorky jsou přírodní památka ev. č. 2161 na jižním okraji obce Blatnička v okrese Hodonín v Jihomoravském kraji. Chráněné území je v péči Krajského úřadu Jihomoravského kraje.\n\nDůvodem ochrany jsou flyšové sedimenty nivnického souvrství bělokarpatské jednotky vnějšího flyšového pásma, které jsou odkryty ve výchozech zářezu místní cesty. Unikátně je zde zastižena hranice paleocén/eocén. Naleziště fosílií mořských živočichů a jejich stop.\n\nLokalita je dokladem sedimentačního cyklu flyšového pásma Karpat. Přírodní památka je vhodná pro výzkum změn na hranici mezi paleocénem a eocénem, kdy docházelo k vymírání druhů v mořském ekosystému.\n\nPřírodní památka Borky se nachází při jižním okraji silnice č. 54 u obce Blatnička, asi 1,5 km na severozápad od hranic CHKO Bílé Karpaty. Nedaleko od lokality prochází obcí trasa \"Strážnické vinařské cyklostezky\".\n\n\n-->\n"}
{"id": "626996", "url": "https://cs.wikipedia.org/wiki?curid=626996", "title": "Březina (přírodní památka)", "text": "Březina (přírodní památka)\n\nBřezina je přírodní památka ev. č. 1438 poblíž obce Lelekovice v okrese Brno-venkov. Oblast spravuje AOPK Havlíčkův Brod.\n\nDůvodem ochrany je původní geobiocenóza lesních porostů a vzácná květena včetně všech dalších přírodních jevů nacházejících se v tomto území.\n\n"}
{"id": "626997", "url": "https://cs.wikipedia.org/wiki?curid=626997", "title": "Búrová", "text": "Búrová\n\nBúrová je národní přírodní památka ev. č. 1037 jihozápadně od obce Suchov v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je ojedinělý výskyt kýchavice černé (\"Veratrum nigrum\") na Moravě a ochrana přirozených společenstev karpatských luk.\n\n"}
{"id": "626999", "url": "https://cs.wikipedia.org/wiki?curid=626999", "title": "Coufavá", "text": "Coufavá\n\nCoufavá je přírodní rezervace ev. č. 632 poblíž obce Vranov v okrese Brno-venkov. Oblast spravuje AOPK Havlíčkův Brod.\n\nDůvodem ochrany je zachování přirozených smíšených porostů na brněnské vyvřelině.\n\n"}
{"id": "627000", "url": "https://cs.wikipedia.org/wiki?curid=627000", "title": "Čepičkův vrch a údolí Hodonínky", "text": "Čepičkův vrch a údolí Hodonínky\n\nČepičkův vrch a údolí Hodonínky je přírodní rezervace ev. č. 1461 poblíž obce Černovice v okrese Blansko. Oblast spravuje AOPK Brno.\n\nDůvodem ochrany je zachování v rámci celé Českomoravské vrchoviny ojedinělého velkoplošného segmentu přírodě blízkých až přirozených porostů bukových javořin a jasanových javořin s masovým výskytem chráněného druhu měsíčnice vytrvalé v podrostu. Roztroušeně se vyskytují další ohrožené druhy, na území rezervace nalézáme geomorfologicky pozoruhodné tvary jako produkty mrazového zvětrávání. V údolí Hodonínky se nalézají jedinečné zbytky podhorských lužních lesů s pestrou dřevinnou skladbou a výjimečně bohatou synusií podrostu. Místy hojný je výskyt zvláště chráněných druhů rostlin jako bledule jarní aj. Lokalita tvoří jádrové území regionálního biocentra systému ekologické stability.\n\n"}
{"id": "627001", "url": "https://cs.wikipedia.org/wiki?curid=627001", "title": "Čertoryje (národní přírodní rezervace)", "text": "Čertoryje (národní přírodní rezervace)\n\nČertoryje je národní přírodní rezervace ev. č. 1031 západně od obce Hrubá Vrbka v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je komplex typických bělokarpatských luk a luhových stepí s teplomilnými společenstvy rostlin a živočichů. Zvláště ceněné jsou některé druhy vzácných orchidejí. Jeden z chráněných druhů, střevíčník pantoflíček, díky cíleným zásahům neznámého pachatele z lokality k roku 2018 vymizel.\n\nPodklad tvoří magurské flyše, nad kterými se tvoří černozem těžší zrnitosti.\n\nZápadní okraj NPR tvoří modrá turistická trasa Zlatnická dolina – Radějov – Lučina – Vrbovce – Kubíkův vrch.\n\nČertoryje protíná zelená turistická trasa Lučina – Kuželov – Velká nad Veličkou – Suchov\n\n"}
{"id": "627002", "url": "https://cs.wikipedia.org/wiki?curid=627002", "title": "Dolní mušovský luh", "text": "Dolní mušovský luh\n\nDolní mušovský luh je přírodní památka ev. č. 1626 poblíž obce Ivaň v okrese Brno-venkov. Oblast spravuje AOPK Havlíčkův Brod.\n\nDůvodem ochrany je ochrana posledních zbytků lužních lesů na jižní Moravě. Jedná se o lužní porost na soutoku řeky Jihlavy a Svratky s bohatou avifaunou.\n\n"}
{"id": "627003", "url": "https://cs.wikipedia.org/wiki?curid=627003", "title": "Dřínová", "text": "Dřínová\n\nPřírodní rezervace Dřínová se nachází v katastrálním území obce Babice nad Svitavou a leží v CHKO Moravský kras na výměře 28,85 hektarů. Rezervací byla vyhlášena výnosem MK ČSR – čj. 18.923/73 ze dne 29. prosince 1973.\n\nDůvodem vyhlášení je ochrana přirozených porostů s dřínem na styku vápence a brněnské vyvřeliny.\n\nNa okraji rezervace se nachází Alexandrova rozhledna.\n\n"}
{"id": "627004", "url": "https://cs.wikipedia.org/wiki?curid=627004", "title": "Durana (přírodní rezervace)", "text": "Durana (přírodní rezervace)\n\nDurana je přírodní rezervace ev. č. 1866 východně od obce Úsobrno v okrese Blansko. Oblast spravuje AOPK Brno.\n\nDůvodem ochrany je jedinečný komplex bukových porostů na pomezí 4. bukového a 5. jedlobukového stupně s ojedinělými exempláři mohutných jedlí, v údolní nivě olše lepkavá a jasan.\n\nV bylinném patru se vyskytuje kostřava lesní, bika hajní, strdivka jednokvětá, kyčelnice cibulkonosná, šťavel kyselý, borůvka, kyčelnice devítilistá a sasanka pryskyřníkovitá.\n\nNa dně údolí v blízkosti potoka roste čarovník alpský, vrbina hajní, prvosenka vyšší, devětsil bílý či ostřice chlupatá.\n\nZ ptáků sídlí v lokalitě holub doupňák.\n\nNa vrcholu kopce stávala ve středověku fortifikace Úsobrno, známá též pod názvem Durana.\n\nPodloží tvoří kulmské droby, na nichž se vyvinuly oligotrofní až mezotrofní kambizemě, v údolí v okolí potoka flavizemě.\n\nPřírodní rezevace leží stráních okolo hlubokého údolí bezejmenného pravostranného přítoku Úsobrnského potoka.\n\n Kolem přírodní rezervace vede žlutá turistická značka Šebetov - Pohora - Úsobrno - Šubířov - Dzbel, ze které vede na vrchol, kde dříve stávala fortifikace, půlkilemetrová odbočka.\n\n"}
{"id": "627005", "url": "https://cs.wikipedia.org/wiki?curid=627005", "title": "Františkův rybník", "text": "Františkův rybník\n\nFrantiškův rybník je přírodní rezervace ev. č. 1689 jižně od města Břeclav v okrese Břeclav. Leží na katastrálním území Poštorná, na okraji Bořího lesa nedaleko hranice s Rakouskem. \n\nMá tři části, mezi nimiž prochází železniční trať z Břeclavi do Vídně. Podél rezervace vede cyklotrasa a stejnojmenná naučná stezka. Kolem východního okraje vede zelená turistická trasa (rozcestník \"Nad Německými loukami\")\n\nDůvodem ochrany je zachování území s výskytem kriticky a silně ohrožených vodních, mokřadních a polostepních druhů rostlin a významné hydrobiologické lokality. Dále zachování významného hnízdiště zvláště chráněných silně ohrožených a ohrožených druhů ptáků a současně významného místa pro rozmnožování obojživelníků. Její součástí je i stejnojmenný rybník.\n\n"}
{"id": "627006", "url": "https://cs.wikipedia.org/wiki?curid=627006", "title": "Habrová (přírodní památka)", "text": "Habrová (přírodní památka)\n\nHabrová je přírodní památka ev. č. 1867 na k.ú. Černovice, okres Blansko. Správa AOPK. Nachází se v údolí Chlébského potoka, na pravém svahu, 2,5 km zjz. obce Černovice, 2 km sv. vesnice Chlébské, místní názvy tratí Špilberk a u Zmole. Geomorfologicky náleží okrsku Sýkořská hornatina (podcelek Nedvědická vrchovina, celek Hornosvratecká vrchovina). Důvodem ochrany jsou přírodě blízké porosty s převahou habru a druhově bohatým bylinným patrem, doprovázené skalními útvary.\n\nPodloží tvoří porfyroblastická muskoviticko až sericiticko-muskovitická rula bítešské skupiny, tvořící četné mrazové sruby. Půdy reprezentují kambizem (dystrická, rankerová, pseudoglejová) a pseudoglej typický (kambický).\n\nZ dřevin jsou zastoupeny buk lesní, dominantní habr obecný, jasan ztepilý, javor klen, javor mléč a smrk ztepilý, mezi keři bez černý, lýkovec jedovatý, ostružiník, srstka angrešt. Rostlinstvo zastupuje bažanka vytrvalá, hrachor jarní, česnáček lékařský, kakost smrdutý, kapraď samec, kokořík vonný, kyčelnice cibulkonosná, netýkavka nedůtklivá, pomněnka lesní, starček vejčitý, vraní oko čtyřlisté, zvonek broskvoňolistý, žindava evropská a další, houby například smrž úzkohlavý a závojenka Mougetova.\n\nZ hmyzu je to bekyně černá, běloskvrnka smrková, blýskavka lemovaná, kovolesklec brusnicový či píďalka netýkavková, v okolí hnízdí výr velký a čáp černý.\n\n"}
{"id": "627007", "url": "https://cs.wikipedia.org/wiki?curid=627007", "title": "Hloží", "text": "Hloží\n\nHloží je přírodní rezervace ev. č. 1740 severně od obce Velká nad Veličkou v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je stepní lokalita s významnou květenou.\n\n"}
{"id": "627008", "url": "https://cs.wikipedia.org/wiki?curid=627008", "title": "Horky (přírodní památka)", "text": "Horky (přírodní památka)\n\nHorky je přírodní památka, původně vyhlášená jako přírodní rezervace ev. č. 1489 na jihozápadním okraji obce Milotice v okrese Hodonín. Oblast spravuje Agentura ochrany přírody a krajiny ČR. Nově Nařízením č.8 Jihomoravského kraje ze dne 25. srpna 2016 byla zrušena původní vyhláška ONV Hodonín č. 1605/89-13 a území vyhlášeno jako přírodní památka.\n\nDůvodem ochrany je komplex suché varianty širokolistých trávníků bělokarpatského typu se zastoupením úzkolistých suchých trávníků včetně nejpočetnější populace hadince nachového (\"Echium russicum\") v České republice a porosty nízkých xerofilních křovin.\n\n\n"}
{"id": "627009", "url": "https://cs.wikipedia.org/wiki?curid=627009", "title": "Hovoranské louky", "text": "Hovoranské louky\n\nHovoranské louky je přírodní památka ev. č. 1490 severozápadně od obce Hovorany v okrese Hodonín. Oblast spravuje Agentura ochrany přírody a krajiny ČR. Přírodní rezervace byla znovu vyhlášena Nařízením Jihomoravského kraje č. 16/2014 s účinností od 1. března 2014.\n\nDůvodem ochrany je území s výskytem evropsky významných nelesních stanovišť, prioritního stanoviště panonské sprašové stepní trávníky a stanoviště širokolisté suché trávníky, dále evropsky významné druhy rostlin, vyskytujících se v těchto stanovištích, jako katrán tatarský (\"Crambe tatatia\"), hadinec nachový (\"Echium russicum\"), koniklec velkokvětý (\"Pulsatilla grandis\"), prioritní druh srpice karbincolistá (\"Serratula lycopifolia\") a řada dalších zvláště chráněných nebo vzácných druhů rostlin.\n\n"}
{"id": "627010", "url": "https://cs.wikipedia.org/wiki?curid=627010", "title": "Hrádek (přírodní památka, okres Břeclav)", "text": "Hrádek (přírodní památka, okres Břeclav)\n\nHrádek je přírodní rezervace ev. č. 1164 jihozápadně od obce Morkůvky v okrese Břeclav.\n\nDůvodem ochrany je ochrana lesostepních rostlin se zachovalým přirozeným porostem četných chráněných druhů rostlin.\n\n"}
{"id": "627011", "url": "https://cs.wikipedia.org/wiki?curid=627011", "title": "Hrádky", "text": "Hrádky\n\nHrádky je přírodní rezervace ev. č. 1471 poblíž obce Osiky v okrese Brno-venkov. Oblast spravuje AOPK Brno.\n\nDůvodem ochrany je jedinečně zachovalé přirozené společenstvo javorových bučin na rozhraní 4. a 5. vegetačního stupně. Lokalita je pozoruhodná i z geologického a geomorfologického hlediska jako příklad uložených poměrů rul a selekce mrazovým zvětráváním, území je významné i ornitologicky. Prostor rezervace zahrnuje vrcholovou partii a část svahů stejnojmenného vrchu s nadmořskou výškou 627 metrů spadajícího do Hornosvratecké vrchoviny.\n\n"}
{"id": "627012", "url": "https://cs.wikipedia.org/wiki?curid=627012", "title": "Hrušín", "text": "Hrušín\n\nHrušín je přírodní památka ev. č. 1871 poblíž obce Ochoz u Tišnova v okrese Brno-venkov. Oblast spravuje AOPK Havlíčkův Brod.\n\nDůvodem ochrany je přirozené společenstvo lipových javořin s hojným výskytem sněženky, ukázka periglaciálního reliéfu.\n\n"}
{"id": "627013", "url": "https://cs.wikipedia.org/wiki?curid=627013", "title": "Hynčicovy skály", "text": "Hynčicovy skály\n\nHynčicovy skály je přírodní památka ev. č. 696 severovýchodně od obce Viničné Šumice v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je lokalita teplomilné květeny.\n\n"}
{"id": "627014", "url": "https://cs.wikipedia.org/wiki?curid=627014", "title": "Jazevčí", "text": "Jazevčí\n\nJazevčí je národní přírodní rezervace ev. č. 1032 severovýchodně od obce Javorník v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany jsou přirozená luční společenstva Bílých Karpat s hojným výskytem vstavačovitých rostlin a ochrana minerálních pramenů.\n\n"}
{"id": "627015", "url": "https://cs.wikipedia.org/wiki?curid=627015", "title": "Jelení skok", "text": "Jelení skok\n\nJelení skok je přírodní rezervace ev. č. 629 východně od obce Vranov v okrese Brno-venkov, ve správě Krajského úřadu Jihomoravského kraje. Rozkládá se na příkrých a členitých svazích pravého břehu řeky Svitavy na území Školního lesního podniku Masarykův les Křtiny a je jednou z rezervací založených Aloisem Zlatníkem za účelem ochrany a studia přirozených lesních ekosystémů v adamovském polesí.\n\nDůvodem ochrany je zachování přirozených lesních porostů (dubohabřiny, květnaté bučiny, suťové lesy) na granodioritovém podloží brněnské vyvřeliny a výskyt některých vzácných druhů rostlin (okrotice dlouholistá, korálice trojklaná, lýkovec jedovatý) a živočichů, především obojživelníků (mlok skvrnitý, čolek velký), plazů (užovka podplamatá) a ptáků (holub doupňák, včelojed lesní, jestřáb lesní).\n\nLesy na území rezervace jsou ponechávány přirozenému vývoji směřujícímu postupně k pralesovitému charakteru porostů, s pouze minimálními zásahy managementu jako je podpora dřevin přirozené druhové skladby.\n\n"}
{"id": "627016", "url": "https://cs.wikipedia.org/wiki?curid=627016", "title": "Jesličky (přírodní památka)", "text": "Jesličky (přírodní památka)\n\nJesličky je přírodní památka ev. č. 2194 severně od obce Němčičky v okrese Břeclav.\n\nNově byla památka vyhlášena Nařízením Jihomoravského kraje č. 6/2019 ze dne 3.6.2019. Předmětem ochrany jsou cenná rostlinná a živočišná společenstva stepních lad, bývalých pastvin a teplomilných šípákových doubrav na sprašovém pokladě s výskytem zvláště chráněných druhů jako len chlupatý (\"Linum hirsutum\"), koniklec velkokvětý (\"Pulsatilla grandis\"), kozinec rakouský (\"Astragalus austriacus\"), kosatec různobarvý (\"Iris variegata\"), hlaváček jarní (\"Adonis vernalis\"), třemdava bílá (\"Dictamnus albus\"), vstavač vojenský (\"Orchis militaris\"), kavyl sličný (\"Stipa pulcherrima\"), sinokvět měkký (\"Jurinea mollis\") a další. \n\n"}
{"id": "627017", "url": "https://cs.wikipedia.org/wiki?curid=627017", "title": "Jezero (přírodní památka)", "text": "Jezero (přírodní památka)\n\nJezero je přírodní památka ev. č. 2119 na severním okraji obce Vacenovice v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je zachování a ochrana botanicky, zoologicky, esteticky a krajinářsky hodnotného komplexu vlhkých až mokrých luk, mělké vodní nádrže a vrbo-topolového háje s bohatým bylinným podrostem. Ze zvláště chráněných druhů rostlin se v území vyskytují pampeliška bahenní, prstnatec májový, ostřice Davallova a řada dalších. Ve vlhkomilné vegetaci se vyskytuje značné množství chráněných živočichů, zejména obojživelníků, jako např. blatnice skvrnitá, rosnička zelená, skokan štíhlý, skokan ostronosý, ropucha zelená a z plazů užovka obojková.\n\n"}
{"id": "627018", "url": "https://cs.wikipedia.org/wiki?curid=627018", "title": "Jezírko Kutnar", "text": "Jezírko Kutnar\n\nJezírko Kutnar je přírodní památka ev. č. 147 jihozápadně od obce Rakvice v okrese Břeclav.\n\nDůvodem ochrany je opuštěné dyjské rameno s vodní květenou.\n\n"}
{"id": "627019", "url": "https://cs.wikipedia.org/wiki?curid=627019", "title": "Kačiny", "text": "Kačiny\n\nKačiny je přírodní památka ev. č. 1872 západně od obce Černovice v okrese Blansko. Oblast spravuje AOPK Brno.\n\nDůvodem ochrany je zachování jednoho z nejvýše položených přírodě blízkých porostů s převahou habru s druhově bohatým bylinným podrostem. Jedná se o biocentrum druhové diverzity listnatého lesa uprostřed smrkových monokultur. V území se vyskytují pozoruhodné skalní útvary.\n\n"}
{"id": "627020", "url": "https://cs.wikipedia.org/wiki?curid=627020", "title": "Kalendář věků", "text": "Kalendář věků\n\nKalendář věků je národní přírodní památka ev. č. 2318 v okrese Břeclav. Oblast spravuje Správa CHKO Pálava.\n\nDůvodem ochrany je stratotyp svrchního pleistocénu ve facii suchých spraší v profilu severního úpatí Pavlovských vrchů.\n\nPřed výjezdem z Dolních Věstonic ve směru na Pavlov je stará cihelna. V její kolmé hliněné stěně vyhloubil akademik pan Dr. Klíma začátkem 50. let zářez 12 m vysoký, 5 m široký a 3 m hluboký. Tento zářez je kalendář věků. Z této stěny se na nás dívá sto tisíc let. Za takovou dobu bylo postupně ve vrstvách spraší a písku naváto těch 12 m výšky. Tento kalendář pomáhá archeologům-badatelům doby kamenné při dataci vrstev ve výkopech, a je tedy stále využíván.\n\n\n"}
{"id": "627021", "url": "https://cs.wikipedia.org/wiki?curid=627021", "title": "Kamenice u Hlohovce", "text": "Kamenice u Hlohovce\n\nKamenice u Hlohovce je přírodní památka ev. č. 2207 západně od obce Hlohovec v okrese Břeclav.\n\nDůvodem ochrany je zachování a ochrana xerotermofilních rostlinných společenstev s výskytem zvláště chráněných druhů.\n\n\n"}
{"id": "627022", "url": "https://cs.wikipedia.org/wiki?curid=627022", "title": "Kamenný vrch u Kurdějova", "text": "Kamenný vrch u Kurdějova\n\nKamenný vrch u Kurdějova je přírodní památka ev. č. 160 na severovýchodním okraji obce Kurdějov v okrese Břeclav. Nově byla lokalita vyhlášena Nařízením Jihomoravského kraje č. 27/2014 na úrovni ochrany přírodní památka.\n\nDůvodem ochrany je komplex stepních trávníků s řadou zvláště chráněných a významných druhů, např. hadinec červený (\"Echium maculatum\"), koniklec velkokvětý (\"Pulsatilla grandis\"), čilimník bílý (\"Chamaecytus albus\"), střevíčník pantoflíček (\"Cypredium calceolus\"), modrásek ligrusový (\"Polyommatus damon\"), modrásek hořcový Rebelův (\"Muculinea alcon rebeli\").\n\n"}
{"id": "627023", "url": "https://cs.wikipedia.org/wiki?curid=627023", "title": "Kavinský potok", "text": "Kavinský potok\n\nKavinský potok je přírodní rezervace ev. č. 1873 severozápadně obce Kněževes v okrese Blansko. Oblast spravuje Krajský úřad Jihomoravského kraje.\n\nDůvodem ochrany je eroze drobných vodních toků v souvrství fylitů, rul a krystalických vápenců, výskyt vzácného sleziníku zeleného (\"Asplenium viride\").\n\nÚzemí leží v údolí stejnojmenného vodního toku.\n\n"}
{"id": "627024", "url": "https://cs.wikipedia.org/wiki?curid=627024", "title": "Kienberg", "text": "Kienberg\n\nKienberg je přírodní památka ev. č. 1779 východně poblíž obce Mikulov v okrese Břeclav v Jihomoravském kraji. Chráněné území je ve správě AOPK ČR - Regionálního pracoviště Jižní Morava.\n\nPředmětem ochrany je opuštěný lom, který je bohatým nalezištěm fosilií. Jedná se o paleontologické naleziště miocénní fauny evropského významu. Pro lokalitu jsou charakteristická stepní lada s roztroušenými křovinami s výskytem zvláště chráněných a ohrožených teplomilných druhů rostlin a živočichů. Zároveň se jedná o biotop druhů ptačí oblasti a ukázku typického krajinného prvku území CHKO Pálava.\n\n"}
{"id": "627025", "url": "https://cs.wikipedia.org/wiki?curid=627025", "title": "Krkatá bába", "text": "Krkatá bába\n\nKrkatá bába je přírodní památka ev. č. 1874 jižně od obce Lubě v okrese Blansko. Chráněné území je ve správě Krajského úřadu Jihomoravského kraje.\n\nLokalita byla vyhlášena přírodní rezervací již v roce 1977, status přírodní památky získala v roce 1997. Důvodem ochrany jsou významné skalní útvary s přirozenými společenstvy zakrslých borodoubrav. Na chráněném území o rozloze 9.3674 ha se vyskytují vzácné, regionálně silně ohrožené druhy rostlin, jako je např. jalovec obecný, skalník celokrajný, vemeník dvoulistý a strdivka brvitá.\n\nSkalní útvar Krkatá bába se nachází v místech, kde byla Boskovická brázda v důsledku pohybu zemských ker vyzdvižena a získala charakter vrchoviny. Skála se zvedá nad údolím potoka Lubě v nadmořské výšce cca 344 m. Od okresního města Blanska je vzdálená vzdušnou čarou cca 8 km směrem na severozápad a přibližně stejná vzdálenost ji dělí od Tišnova, který leží směrem na jihozápad od zmíněného údolí, kterým prochází červeně značená turistická cesta. V okolí skály se nacházejí slepencové skalní pyramidy, samotná Krkatá bába, skála ve tvaru zhruba 2,5 metrů velké hlavy, spočívající na dlouhém krku, vystupuje ze skalního podloží červených permských slepenců.\n\nPrvní písemná zmínka o tomto skalním útvaru pochází již z 11. století, konkrétně se objevuje v zakládací listině Opatovického kláštera z roku 1073. Skalní útvar poněkud kuriózně vstoupil i do historie silničního stavitelství ve 20. století. Trasa dálnice, plánovaná německou okupační mocí v roce 1939, měla původně vést přes tuto skálu. Nakonec byl vypracován projekt, jehož součástí byly dva oddělené mosty přes údolí Lubě, aby unikátní skála mohla být zachována. Projekt však nebyl dokončen, dochovaly se jen náznaky zemních prací a zbytky staveniště na obou předmostích západní mostní větve.\n\nO skále se traduje několik pověstí. Jedna z nich vypráví o zrádné nevěstě, kterou kdosi zaklel při její svatbě. Zřejmě nejznámější pověst je o dvou čarodějnicích, které se během vzájemného sporu o místní pastviny s použitím svých kouzel navzájem proměnily ve skály.\n\n"}
{"id": "627026", "url": "https://cs.wikipedia.org/wiki?curid=627026", "title": "Kunštátská obora", "text": "Kunštátská obora\n\nKunštátská obora je přírodní památka ev. č. 1921 na jihozápadním okraji obce Kunštát v okrese Blansko. Chráněné území je v péči Krajského úřadu Jihomoravského kraje. Přírodní památka leží uvnitř přírodního parku Halasovo Kunštátsko.\n\nPředmětem ochrany jsou listnaté porosty okolo zámku Kunštát s ptačími hnízdišti.\n\nHlavním cílem ochrany a péče je zajistit přirozený vývoj různých typů listnatých lesů s využitím a podporou přirozeného zmlazení.\n\nV zámecké oboře jsou silně zastoupeny listnaté lesy 3. dubobukového a 4. bukového stupně, ze stromů se tu vyskytuje dub americký, lípa stříbrná, tis červený, zerav západní, šeřík čínský, jasan ztepilý, buk lesní, dub zimní, habr obecný, lípa srdčitá a lípa velkolistá, javor mléč a javor klen.\n\nLokalita ale postupně zarůstá invazivními druhy, především smrkem ve východní části.\n\nV bylinném patře se nachází chráněná prvosenka jarní a hlístník hnízdák. Z invazivních druhů se tu vyskytuje netýkavka malokvětá a ve východní části i třtina křovištní.\n\nNa území přírodní památky stávala v minulosti Jiříkova lípa, která byla podle pověsti vysazena roku 1458. Až do vážného poškození vichřicí roku 1954 měřila 26 metrů a měla průměr 184 cm. Torzo se dochovalo až do 70. let 20. století.\n\nRoku 2008 byla na místě původního stromu vysazena nová Jiříkova lípa.\n\nNa území přírodní památky se vyskytuje strakapoud malý, žluna zelená či veverka obecná.\n\nSeverní hranici přírodní památky tvoří Kunštátský potok, který posléze vtéká do říčky Petrůvka, která teče těsně za celou západní hranicí Kunštátské obory.\n\nZnečištění je zřetelné především v údolí říčky Petrůvky, kde se nacházejí naplaveniny a v jejím korytě byly nalezeny i keramické střepy.\n\nVelkým zdrojem znečištění jsou turisté, kteří oblast hojně navštěvují.\n\nNegativní vliv na celkový obraz přírodní památky mají i polorozbořené krmelce na jejím území.\n\nPodloží je tvořeno biotickými rulami s vložkami svorů a krystalickými vápenci, které v některých místech vystupují na povrch.\n\nPůda je tvořena mezotrofními až eutrofními kambizeměmi, kolek vyčnívajících skalek kambizemě rankrové až rankry.\n\nSoučasná podoba obory byla vytvořena na počátku 19. století.\n\nChráněnou byla celá oblast zámecké obory vyhlášena roku 1998.\n\nKolem severní hranice prochází společně červená a modrá turistická trasa ve směru Kunštát, Hluboké u Kunštátu, Tasovice, Hodonín, Skorotice, respektive modrá ve směru Letovice, Kunštát, Tišnov, Veverská Bítýška, Velká Bíteš, Ořechov, Třebíč. Ta se také stáčí kolem jejího západního okraje.\n\nSkrze přírodní památku vede naučná stezka.\n\nV přírodní památce ani jejím okolí není nainstalovaná informační tabule vztahující se k chráněné oblasti.\n\nVysoká koncentrace lidí má na přírodní památku negativní vliv: jedná se především o znečištění odpadky, rušení zvěře a vyšlapávání nových cestiček.\n\n"}
{"id": "627027", "url": "https://cs.wikipedia.org/wiki?curid=627027", "title": "Kútky", "text": "Kútky\n\nKútky je přírodní rezervace ev. č. 1033 jihovýchodně od obce Radějov v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je zbytek luhových stepí a karpatských luk s charakteristickou květenou a zvířenou.\n\nPřírodní rezervace Kútky leží v Radějovské oboře, jejíž velkou část v roce 2010 za podezřelých okolností získal od státního podniku Lesy České republiky podnikatel Leoš Novotný. Směnil ji za roztroušené kusy lesa z území Česka poté, co ji měl od roku 2003 od Lesů ČR v pronájmu. Během této doby choval v oboře téměř 3× více kusů daňků než měl povoleno a stáda poškozovala flóru rezervace (orchideje a další luční rostliny). Když byl Novotný v roce 2009 donucen stav zvěře zredukovat, rychle pozabíjel kolem osmi set kusů včetně březích samic. Po získání Radějovské obory do svého vlastnictví však Novotný přislíbil obnovit mokřady a vybudovat naučnou stezku.\n\n\n"}
{"id": "627028", "url": "https://cs.wikipedia.org/wiki?curid=627028", "title": "Lange Wart", "text": "Lange Wart\n\nLange Wart je přírodní památka ev. č. 2208 jihovýchodně od obce Nový Přerov na hranicích s Rakouskem v okrese Břeclav. Přírodní památka je v péči Krajského úřadu Jihomoravského kraje.\n\nDůvodem ochrany jsou rostlinná společenstva suchých trávníků s výskytem zvláště chráněných druhů.\n\n"}
{"id": "627029", "url": "https://cs.wikipedia.org/wiki?curid=627029", "title": "Lebeďák", "text": "Lebeďák\n\nLebeďák je přírodní památka ev. č. 1922 severně od obce Lhota Rapotina v okrese Blansko. Oblast spravuje AOPK Brno.\n\nDůvodem ochrany je zakrslá doubrava a skalní lada s významnou květenou.\n\nVe stromovém patře převládá porost 2. bukodubového stupně s převahou dubu zimního s příměsemi habru a javoru babyky.\n\nV bylinném patře se nachází bělozářka větevnatá, oman hnidák, kakost krvavý, tolita lékařská, kopretina chocholičnatá, mochna písečná, plamének přímý, sesel sivý či rozchodník bílý.\n\nChráněné území však zarůstá náletovými křovinami, které vytlačují teplomilné rostliny.\n\nPodloží tvoří načervenalé permské slepence, které vystupují na povrch.\n\nPůda je tvořena mělkými a silně vysychajícími rankrové kambizeměmi až rankry.\n\nJižně od chráněné oblasti teče říčka Bělá.\n\nV oblasti dříve probíhalo výmladkové hospodářství.\n\n V blízkosti prochází červená turistická trasa ze Skalice nad Svitavou do Boskovic a dále do Drahan a Vyškova, od přírodní památky ji však odděluje tok říčky Bělé.\n\nJižní hranici přírodní památky tvoří Železniční trať Skalice nad Svitavou – Velké Opatovice.\n\n"}
{"id": "627030", "url": "https://cs.wikipedia.org/wiki?curid=627030", "title": "Lhotské jalovce a stěny", "text": "Lhotské jalovce a stěny\n\nLhotské jalovce a stěny je přírodní památka ev. č. 1923 na severozápadním okraji obce Lhota u Olešnice v okrese Blansko. Oblast spravuje AOPK Brno. Přírodní památka leží na území přírodní parku Svratecká hornatina.\nDůvodem ochrany jsou skalní útvary s pestrou mozaikou společenstev.\n\nPřírodní památka byla vyhlášena 10.2.1998 na území 18,1322 ha bez ochranného pásma, čímž získala ze zákona ochranné pásmo 50 m.\n\nDůvodem ochrany jsou skalní útvary s pestrou mozaikou společenstev. Cíl ochrany je zachování přírodovědně a esteticky atraktivní krajinný segment s populacemi zvláště chráněných rostlin a živočichů.\n\nJižní část území je obhospodařována, mezi jednotlivými loukami se nacházejí vysoké meze, které dosahují výšky až pěti metrů.\n\nLesní porost je nepůvodní tvořený smrkem, borovicí a jedlemi s příměsí habru, javoru klenu a až třistaletými exempláři dubu zimního. Původně jde o rozhraní 4. bukového a 5. jedlobukového stupně, na nejteplejším skalnatém svahu do 3. dubobukového stupně. Zcela nevhodně byly zalesněny i vápencové hřbety, které byly dlouhodobě v minulosti využívány k pastvě.\n\nZ bylin se v oblasti nachází sasanka lesní, hořec křížatý, hořec brvitý, modřenec chocholatý, svízel vonný, kopytník evropský, pitulník horský, lilie zlatohlavá, okrotice bílá, jaterník podléška či tolita lékařská.\n\nV keřovém patru lze nalézt skalník celokrajný, ptačí zob obecný a v rámci Boskovicka i celého okresu Blansko největší kolonii jalovce obecného.\n\nV keřích tu hnízdí ťuhýk obecný, na skalních stěnách krkavec velký, u lískových keřů je možné zahlédnout přilétavšího ořešníka kropenatého. Z ptactva se tu dále vyskytuje pěnice černohlavá, pěnkava obecná, budníček menší, budníček větší, sýkora koňadra, sýkora modřinka, drozd zpěvný, kos černý, červenka obecná, střízlík obecný, linduška lesní, brhlík lesní, mlynařík dlouhoocasý, ořešník kropenatý, strakapoud velký, datel černý či žluna zelená. Tresenský potok je lovištěm ledňáčka říčního a skorce vodního.\n\nZe savců se tu vystkytuje veverka obecná, lasice hranostaj, kuna lesní, kuna skalní, jezevec lesní a liška obecná.\n\nDutiny stromů a mrtvé odumřelé dřevo jsou stanovištěm různých bezobratlých živočichů.\n\nOblast se silně svažuje do údolí Tresenského potoka, který teče těsně za jeho západní hranicí. Do něj se zleva vlévá bezejmenný přítok.\n\nPodloží, které vystupuje na povrch v podobě skalek a hřebenů, je tvořeno směsí biotických a dvojslídých rul s příměsemi grafitických svorů a krystalických vápenců. Nejvýznamnějším útvarem je mrazový srub v severní části oblasti nad Tresenským potokem.\n\nCelé území se silně svažuje do údolí Tresenského potoka se svahy o sklonu 20 – 40 stupňů. Skalní stěny dostahují výšky 8 – 12 m.\n\nPůda je tvořena kambizemě, rankry a na vápenci mělkými a vysychavými rendziny. V údolí potoka se nacházjí fluvizemě, v prameništích a kolem rybníčku v malém množství gleje.\n\nOblast spadá do biogeograficky do Sýkořského regionu, který je součástí Hercinské podprovincie, jenž leží v Panonské provincii.\n\nOblast leží v mírně teplé oblasti MT3 s krátkým a suchým létem, jaro a podzim jsou normální, zima dlouhá, mírně chladná až chladná a mírně suchá s krátkým trváním sněhové pokrývky.\n\n\n"}
{"id": "627031", "url": "https://cs.wikipedia.org/wiki?curid=627031", "title": "Liščí vrch (přírodní rezervace)", "text": "Liščí vrch (přírodní rezervace)\n\nLiščí vrch je přírodní rezervace ev. č. 1229 severně od obce Sedlec v okrese Břeclav.\n\nDůvodem ochrany jsou suché trávníky, úhory a křoviny s výskytem mnoha zvláště chráněných teplomilných druhů rostlin a živočichů. Rezervace zaujímá prostor stejnojmenného vrchu geomorfologicky spadajícího do Mikulovské vrchoviny.\n\n"}
{"id": "627032", "url": "https://cs.wikipedia.org/wiki?curid=627032", "title": "Loucká obora", "text": "Loucká obora\n\nLoucká obora je přírodní památka ev. č. 1875 jižně od obce Louka v okrese Blansko. Oblast spravuje AOPK KS Brno.\n\nDůvodem ochrany je přestárlý bukový porost s jasanem a bohatou květenou.\n\n"}
{"id": "627033", "url": "https://cs.wikipedia.org/wiki?curid=627033", "title": "Louky pod Kulíškem", "text": "Louky pod Kulíškem\n\nLouky pod Kulíškem je přírodní rezervace ev. č. 1808 západně od obce Kunštát v okrese Blansko. Oblast spravuje AOPK KS Brno.\n\nDůvodem ochrany jsou zamokřelé louky se dvěma rybníčky, bohatá květena, výskyt otakárka ovocného.\n"}
{"id": "627034", "url": "https://cs.wikipedia.org/wiki?curid=627034", "title": "Louky pod Kumstátem", "text": "Louky pod Kumstátem\n\nLouky pod Kumstátem je přírodní památka ev. č. 224 severně a severovýchodně od obce Krumvíř v okrese Břeclav.\n\nDůvodem ochrany jsou svahové louky s bohatým výskytem katránu tatarského.\n\n"}
{"id": "627035", "url": "https://cs.wikipedia.org/wiki?curid=627035", "title": "Luzichová", "text": "Luzichová\n\nLuzichová je přírodní památka ev. č. 1463 jižně od obce Lomnice v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je ojedinělé přirozené společenstvo listnatého lesního porostu na strmých skalnatých svazích do údolí Besénku s výskytem zvláště chráněných druhů rostlin.\n\n"}
{"id": "627036", "url": "https://cs.wikipedia.org/wiki?curid=627036", "title": "Lysická obora", "text": "Lysická obora\n\nLysická obora je přírodní památka ev. č. 1807 jihozápadně od obce Drnovice, na severozápadním okraji obce Lysice v okrese Blansko. Oblast spravuje AOPK KS Brno.\n\nDůvodem ochrany je bývalá obora navazující na zámecký park, sbírka domácích i exotických dřevin.\n\n"}
{"id": "627037", "url": "https://cs.wikipedia.org/wiki?curid=627037", "title": "Machová (přírodní rezervace)", "text": "Machová (přírodní rezervace)\n\nMachová je přírodní rezervace ev. č. 1034 jižně od obce Javorník v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je komplex přirozených bělokarpatských luk s typickou květenou a bohatou entomofaunou a s četnými zástupci vstavačovitých i jiných chráněných a kriticky ohrožených rostlinných druhů.\n\n"}
{"id": "627038", "url": "https://cs.wikipedia.org/wiki?curid=627038", "title": "Malhostovická pecka", "text": "Malhostovická pecka\n\nMalhostovická pecka byla přírodní památka ev. č. 695 poblíž obce Malhostovice v okrese Brno-venkov. Nacházela se pod správou AOPK Havlíčkův Brod. Přírodní památka byla zrušena ke dni 1. července 2015 při zřízení nové přírodní památky Malhostovické kopečky, která kromě Malhostovické pecky zahrnuje i území blízkého Drásovského kopečku.\n\nDůvodem ochrany bylo území tvořené vyvýšeným skalním útvarem z devonských vápenců, nacházející se v polích asi 500 m jižně od Malhostovic po pravé straně silnice z Čebína, jenž je významnou lokalitou teplomilné vegetace skalní stepi na vápencovém podloží, s výskytem koniklece velkokvětého (\"Pulsatilla grandis\") a dalších chráněných rostlin. Předmětem ochrany je květena a ostatní původní biota v nedělitelném komplexu s geologickým útvarem.\n"}
{"id": "627039", "url": "https://cs.wikipedia.org/wiki?curid=627039", "title": "Malužín", "text": "Malužín\n\nMalužín je přírodní rezervace ev. č. 630 severně od obce Bílovice nad Svitavou nad břehy řeky Svitavy v okrese Brno-venkov. Oblast spravuje AOPK Havlíčkův Brod.\n\nDůvodem ochrany je zachování přirozených lesních společenstev s výskytem bramboříku nachového (\"Cyclamen purpurea\") na brněnské vyvřelině.\n\n"}
{"id": "627040", "url": "https://cs.wikipedia.org/wiki?curid=627040", "title": "Milovická stráň", "text": "Milovická stráň\n\nMilovická stráň je přírodní rezervace ev. č. 1710 poblíž města Mikulov na jižním okraji obce Milovice v okrese Břeclav v Jihomoravském kraji. Chráněné území je v péči AOPK ČR - regionálního pracoviště Jižní Morava. Přírodní rezervace je součástí Chráněné krajinné oblasti Pálava, ptačí oblasti Pálava a evropsky významné lokality Milovický les.\n\nDůvodem ochrany je zachování cenné lesní, lesostepní a stepní fytocenózy s výskytem vzácných druhů.\n\nZ ohrožených druhů se zde vyskytuje bourovec trnkový, roháč obecný, tesařík obrovský a včelojed lesní. Mezi evropsky významné druhy dále patří lejsek bělokrký, netopýr černý, netopýr velkouchý, pěnice vlašská, přástevník kostivalový, strakapoud prostřední, ťuhýk obecný a žluna šedá.\n\n"}
{"id": "627041", "url": "https://cs.wikipedia.org/wiki?curid=627041", "title": "Mokřad pod Tipečkem", "text": "Mokřad pod Tipečkem\n\nMokřad pod Tipečkem je přírodní rezervace ev. č. 1906 jihozápadně od obce Jedovnice v okrese Blansko v Jihomoravském kraji. Oblast spravuje Agentura ochrany přírody a krajiny České republiky - regionální pracoviště Jižní Morava.\n\nRezervace je pojmenována podle zaniklé středověké osady Típeček. Existují úvahy, že dolní část rezervace byla v minulosti rybníkem zaniklé vsi, který byl pravděpodobně v 18. století vypuštěn a vysušen. Chráněné území se nachází na nekrasovém podloží drahanského kulmu. Místními horninami jsou droby a břidlice, půdy jsou jílovitohlinité až jílovité.\n\nDůvodem ochrany jsou významná společenstva pramenišť, podmáčených luk a mokřadů.\n\nZa botanicky nejhodnotnější jsou považována společenstva mokřadních luk s výskytem úpolínu evropského (\"Trollius altissimus).\" Salšími tajímavými druhy jsou například početně se vyskytující ostřice trsnatá(\"Carex cespitosa\"), kozlík dvoudomý (\"Valeriana dioica\"), z mechorostů se zde vyskytuje vzácnější jílovka luční (\"Braidleria pratensis\"). Dříve se na lokalitě vyskytovaly i jiné cenné druhy rostlin, jako např. tolije bahenní (\"Parnassia palustris),\" prstnatec májový (\"Dactylorrhiza majalis)\" nebo kosatec sibiřský (\"Iris sibirica\"), avšak tyto druhy pravděpodobně v důsledku sušších let vymizely.\n\nNa území rezervace žije a rozmnožuje se řada obojživelníků - kuňka ohnivá \"(Bombina bombina),\" ropucha zelená a obecná \"(Bufo viridis a B. bufo),\" skokan hnědý a štíhlý \"(Rana temporaria a R. dalmatina),\" čolek obecný a horský \"(Triturus vulgaris\" a \"T. alpestris).\" Vyskytují se zde též některé druhy plazů, jako slepýš křehký\"(Anguis fragilis),\" užovka obojková \"(Natrix natrix),\" užovka hladká \"(Coronera ausriaca)\" a zmije obecná \"(Vipera berus).\" Na území lze předpokládat výskyt ještě dalších vzácných a ohrožených živočichů, včetně bezobratlých. v rezervaci bylo registrováno 121 druhů brouků z 21 čeledí. Z motýlů se zde vyskytuje vzácný modrásek bahenní (\"Maculinea nausithous\"), jehož existence je vázaná na kvetoucí krvavec toten (\"Sanguisorba officinalis\").\n\n"}
{"id": "627042", "url": "https://cs.wikipedia.org/wiki?curid=627042", "title": "Na hájku", "text": "Na hájku\n\nNa hájku byla přírodní památka ev. č. 692 na jihovýchodním okraji obce Omice v okrese Brno-venkov. Oblast spravovala AOPK SCHKO Pálava a KS Brno.\n\nDůvodem ochrany byla teplomilná vegetace charakterizující vliv panonské květeny a zachování jediné lokality koniklece velkokvětého a přirozeného biotopu na výslunných stráních. Přírodní památka byla ke dni 1. prosince 2015 zrušena nařízením Jihomoravského kraje ze dne 10. září 2015.\n\n\n"}
{"id": "627043", "url": "https://cs.wikipedia.org/wiki?curid=627043", "title": "Nad Berankou", "text": "Nad Berankou\n\nNad Berankou je přírodní památka ev. č. 1877 poblíž obce Černovice v okrese Blansko. Oblast spravuje AOPK KS Brno.\n\nDůvodem ochrany jsou zbytky listnatých suťových porostů, ukázka zvětrávání rul.\n\n"}
{"id": "627044", "url": "https://cs.wikipedia.org/wiki?curid=627044", "title": "Nad horou", "text": "Nad horou\n\nNad horou je přírodní rezervace ev. č. 1864 u obcí Černvír a Nedvědice v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany jsou skalnaté svahy s drobnými suťovisky porostlé habřinami a smíšenými porosty.\n\n"}
{"id": "627045", "url": "https://cs.wikipedia.org/wiki?curid=627045", "title": "Nad řekami", "text": "Nad řekami\n\nNad řekami je přírodní památka ev. č. 890 poblíž města Ivančice, v katastru vsi Hrubšice, západně od její zástavby. Obec leží v okrese Brno-venkov. Oblast spravuje AOPK Havlíčkův Brod.\n\nDůvodem ochrany jsou úzkolisté suché stepní trávníky na hadcových stráních s výskytem řady významných druhů rostlin a živočichů včetně evropsky významných druhů soustavy Natura 2000 – koniklece velkokvětého, sysla obecného a přástevníka kostivalového.\n\n"}
{"id": "627046", "url": "https://cs.wikipedia.org/wiki?curid=627046", "title": "Nad Vápenkou", "text": "Nad Vápenkou\n\nNad Vápenkou je přírodní památka ev. č. 2139 jižně od obce Velká nad Veličkou v okrese Hodonín. Oblast spravuje Krajský úřad Jihomoravského kraje.\n\nDůvodem ochrany je zachování xerotermních společenstev, chráněných a ohrožených druhů rostlin a živočichů. Na stepních stráních se vyskytuje nejbohatší populace koniklece velkokvětého v Bílých Karpatech. Ze zvláště chráněných druhů rostlin se zde vyskytuje: vstavač vojenský, vstavač osmahlý, vstavač bledý, pětiprstka žežulník a hustokvětá, len žlutý, kozinec dánský a další. Na vegetaci je vázána svým výskytem i řada teplomilných druhů hmyzu.\n\n"}
{"id": "627047", "url": "https://cs.wikipedia.org/wiki?curid=627047", "title": "Návrší (přírodní památka)", "text": "Návrší (přírodní památka)\n\nNávrší je přírodní památka ev. č. 885 poblíž města Šlapanice, na východním okraji městské části Bedřichovice v okrese Brno-venkov. Oblast spravuje AOPK Havlíčkův Brod. Nově byla památka vyhlášena Nařízením Jihomoravského kraje č. 3/2019 ze dne 17. prosince 2018 s účinností od 1. března 2019.\n\nDůvodem ochrany jsou přirozená teplomilná stepní společenstva s roztroušenými dřevinami a s výskytem řady významných druhů rostlin a živočichů. \n"}
{"id": "627048", "url": "https://cs.wikipedia.org/wiki?curid=627048", "title": "Nosperk", "text": "Nosperk\n\nNosperk je přírodní rezervace ev. č. 1166 severovýchodně od obce Němčičky v okrese Břeclav. Chráněné území je v péči Krajského úřadu Jihomoravského kraje.\n\nDůvodem ochrany je uchování dřínové, habrové a bukové doubravy se zachovalým bohatým podrostem a četnými palouky se vzácnou květenou.\n\n"}
{"id": "627049", "url": "https://cs.wikipedia.org/wiki?curid=627049", "title": "Obůrky-Třeštěnec", "text": "Obůrky-Třeštěnec\n\nObůrky-Třeštěnec je přírodní rezervace ev. č. 697 severně od obce Moravské Knínice v okrese Brno-venkov. Nachází se v místní lokalitě Za Holou horkou. Kopec Holá horka tvoří ochranné pásmo rezervace. Oblast spravuje AOPK Havlíčkův Brod. Severně od rezervace se nachází přírodní památka Zlobice.\n\nDůvodem ochrany je zachování přirozené biocenózy vlhkého až bažinatého charakteru s výskytem chráněných druhů rostlin, zejména vstavačů (pětiprstka žežulník a kruštík bahenní). Je jednou z posledních lokalit, kde se tyto vzácné rostliny vyskytují.\n\n"}
{"id": "627050", "url": "https://cs.wikipedia.org/wiki?curid=627050", "title": "Ochozy", "text": "Ochozy\n\nOchozy je přírodní památka ev. č. 2203 severně obce Archlebov v okrese Hodonín. Oblast spravuje Odbor životního prostředí Jihomoravského kraje.\n\nDůvodem ochrany je zachování a ochrana chráněných druhů rostlin, kriticky ohroženého druhu tořiče včelonosného, silně ohroženého vstavače vojenského aj. Na vegetaci je vázaná svým výskytem i řada teplomilných druhů hmyzu.\n\n\n"}
{"id": "627051", "url": "https://cs.wikipedia.org/wiki?curid=627051", "title": "Oskovec", "text": "Oskovec\n\nOskovec je přírodní rezervace ev. č. 291 západně od města Strážnice v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je lužní porost, hnízdiště ptactva\n\n"}
{"id": "627052", "url": "https://cs.wikipedia.org/wiki?curid=627052", "title": "Oskovec II", "text": "Oskovec II\n\nOskovec II je přírodní rezervace ev. č. 1493 západně od obce Petrov v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je uchování starého lužního lesa na levém břehu Moravy. Les je tvořen jasanem úzkolistým a hostí významnou hnízdní kolonii čápů bílých a volavek popelavých.\n\n"}
{"id": "627053", "url": "https://cs.wikipedia.org/wiki?curid=627053", "title": "Padělky (přírodní památka)", "text": "Padělky (přírodní památka)\n\nPadělky je přírodní památka ev. č. 1878 severozápadně od obce Strhaře v okrese Brno-venkov. Oblast spravuje AOPK KS Brno.\n\nDůvodem ochrany je azonální výskyt xerotermních a kalcifitních druhů (např. střevičník pantoflíček, okrotice mečolistá).\n\n"}
{"id": "627054", "url": "https://cs.wikipedia.org/wiki?curid=627054", "title": "Pastvisko u Lednice", "text": "Pastvisko u Lednice\n\nPastvisko u Lednice je národní přírodní památka ev. č. 1453 severně od obce Lednice v okrese Břeclav. Oblast spravuje Správa CHKO Pálava.\n\nDůvodem ochrany je zachování mokřadního biotopu pro vzácné druhy živočichů. Hnízdí tam husa velká, bukáček malý, polák malý, čáp černý, chřástal vodní, rákosník velký, žluva hajní, konipas luční, kopřivka obecná, potápka malá, potápka roháč a další ptáci, obojživelníky zastupuje čolek dunajský, skokan ostronosý, skokan krátkonohý, rosnička zelená, kriticky ohrožena blatnice skvrnitá a další, z kriticky ohrožených rostlin je zastoupena bledule letní, bublinatka obecná a pryšec lesklý. Vodní toky obývá i několik bobřích rodin.\n\n"}
{"id": "627055", "url": "https://cs.wikipedia.org/wiki?curid=627055", "title": "Pavlovské mokřady", "text": "Pavlovské mokřady\n\nPavlovské mokřady je přírodní rezervace ev. č. 1064 severně od osady Pavlov, části obce Benešov v okrese Blansko. Oblast spravuje AOPK KS Brno. Lokalita patří do přírodní parku Řehořkovo Kořenecko.\n\nDůvodem ochrany je rašeliniště přechodového až vrchovištního typu jako jediná lokalita v rámci geomorfologického celku Drahanské vrchoviny.\n\nZ rostlin se na území vyskytuje prstnatec májový, upolín nejvyšší, kosatec sibiřský, zvonečník hlavatý, ďáblík bahenní, prstnatec plamatý, mečík střechovitý, tolije bahenní, všivec bahenní, všivec lesní, starček potoční, přeslička zimní, kozlík dvoudomý, rozrazil štítkovitý, violka bahenní, vrba pětimužná, vrba ušatá, bříza pýřitá, suchopýr úzkolistý, suchopýr pochvatý, jednokvítek velekvětý, korálice trojklaná, klikva bahenní či rosnatka okrouhlolistá.\n\nV minulosti se na lokalitě vyskytovali též hadí jazyk obecný, rozchodník huňatý a vachta trojlistá.\n\nZ živočišné říše na se v lokalitě nachází zmije obecná, čolek horský, linduška luční nebo bekasina otavní.\n\nV dávnější minulosti byla luka odvodňována pouze mělkými příkopy. K prvním závažnějším zásahům došlo v letech 1941 a 1942, kdy byla oblast odvodněna melioračními rýhami.\n\nVelké škody napáchaly odvodňovací práce z let 1959 - 1961, kdy byly meliorační rýhy značně prohloubeny a ve velkém těžena rašelina.\n\nK vyhlášení přírodní památky došlo roku 1988, k jejímu přehlášení o osm let později.\n\nRoku 1946 vyšla první zpráva zabývající se botanickým průzkumem lokality od jevíčského učitele Františka Továrka. O dvacet let později vyšla práce Zbyška Továrka zabývající se komplexem rašelinných luk u Pavlova v časopise Malá Haná.\n\nVe své diplomové práci popsal lokalitu roku 1957 Vladimír Řehořek.\n\nOblast zkoumali pro potřeby ochrany přírody v roce 1960 Vladislav Kavka a Vladimír Souček.\n\nV letech 1981 a 1982 prováděl biogeografický průzkum Jan Lacina pro potřeby místního JZD Skály.\n\nInventarizační průzkum a podrobné zpracování lokality pak provedla Jitka Svobodová v roce 1989.\n\nPodloží tvoří kulmské droby a slepence, nad nimi se vyvinuly organozemní gleje a v souvislosti s rašelinným procesem i organozemní gleje, v úbočích přecházejících do pseudoglejí a pseudoglejových kambizemí.\n\nCelou oblast odvodňuje říčka Bělá, která protéká jen pár set metrů jižně od chráněného území a pak jim protéká. V lokalitě svou vodou zásobuje několik rybníků a tůní, které vznikly při těžbě rašeliny. Celá oblast je silně podmáčená, neboť jde o pramennou lokalitu Bělé.\n\nKvůli vysychání oblasti byly v roce 2015 provedeny záchranné práce, v rámci kterých byl odbahněn Červený rybník a postaven nový, dvouhektarový rybník.\n\nV lokalitě se nacházejí rašeliniště.\n\n"}
{"id": "627056", "url": "https://cs.wikipedia.org/wiki?curid=627056", "title": "Písečný rybník", "text": "Písečný rybník\n\nPísečný rybník je přírodní rezervace ev. č. 310 severovýchodně od obce Milotice v okrese Hodonín. Oblast spravuje Agentura ochrany přírody a krajiny ČR. Nově byla přírodní rezervace vyhlášena Nařízení Jihomoravského kraje č. 17/2014.\n\nDůvodem ochrany je rybniční biotop s výskytem zejména prioritního, evropsky významného druhu, kriticky ohroženého měkkýše svinutce tenkého (\"Anicus vorticulus\") a dalších evropsky významných a zvláště chráněných druhů, mezi něž patří čáp bílý (\"Ciconia ciconia\"), moták pochop (\"Circus aeruginosus\"), strakapoud jižní (\"Denrocopos syriacus\") a strakapoud prostřední (\"Dendrocopos medius\").\n\n\n"}
{"id": "627057", "url": "https://cs.wikipedia.org/wiki?curid=627057", "title": "Plačkův les a říčka Šatava", "text": "Plačkův les a říčka Šatava\n\nPlačkův les a říčka Šatava je přírodní rezervace ev. č. 1451. Nachází se v severovýchodní části katastru obce Ivaň v okrese Brno-venkov. Název místní lokality je Plačkův les. Oblast spravuje AOPK SCHKO Pálava a KS Brno.\n\nDůvodem ochrany je zachování posledních zbytků lužního lesa s typicky dochovanou faunou a florou.\n\n"}
{"id": "627058", "url": "https://cs.wikipedia.org/wiki?curid=627058", "title": "Ploník (přírodní rezervace)", "text": "Ploník (přírodní rezervace)\n\nPloník je přírodní rezervace ev. č. 1065 na východním okraji obce Černovice v okrese Blansko. Oblast spravuje AOPK KS Brno.\n\nDůvodem ochrany je zachování krajinářsky a botanicky významné lokality mokřadů a vyzrálých vrchovišť. Jedná se o biocentrum lokálního významu uprostřed smrkových lesních porostů na trase biokoridoru regionálního významu.\n\n"}
{"id": "627059", "url": "https://cs.wikipedia.org/wiki?curid=627059", "title": "Pod Sýkořskou myslivnou", "text": "Pod Sýkořskou myslivnou\n\nPod Sýkořskou myslivnou je přírodní rezervace ev. č. 1469 severozápadně od obce Synalov v okrese Brno-venkov. Oblast spravuje AOPK Havlíčkův Brod. Nachází se v místní lokalitě Dobrá Studně.\n\nDůvodem ochrany je zachování zbytků rozlehlejších přirozených listnatých lesních biocenóz na kontaktu 3. a 4. vegetačního stupně v geomorfologicky pozoruhodném reliéfu. Jedná se o biocentrum regionálního významu uprostřed monokulturních lesních porostů.\n\n"}
{"id": "627060", "url": "https://cs.wikipedia.org/wiki?curid=627060", "title": "Porážky", "text": "Porážky\n\nPorážky jsou národní přírodní rezervace ev. č. 1035 severovýchodně od obce Nová Lhota, severně od obce Vápenky a jihovýchodně od obce Suchov. Rozkládá se na rozmezí okresů Hodonín a Uherské Hradiště. Oblast spravuje AOPK ČR Správa CHKO Bílé Karpaty.\n\nDůvodem ochrany jsou přirozené karpatské louky a luhové stepi a zabezpečení jediné lokality všivce statného (\"Pedicularis exaltata\") v ČR. Nacházejí se zde také další chráněné rostliny a vysokou hodnotu má území i z krajinářského hlediska.\nRezervace se rozkládá na lokalitě zvané Přední louky. Jedná se o bělokarpatské louky se solitérními stromy, převážně duby. V jižní části a na severu v okolí pramenů se rozprostírají rozsáhlejší křoviny. V ochranném pásmu o velikosti 370,8 ha se nacházejí menší lesní porosty o velikosti 1,79 ha, v jeho okolí se rozprostírá les složením smrkový a bukový.\n\nChráněná oblast se nachází na zaobleném hřebenu a svahu kopce, jehož kóta 651 m n. m. se nachází východně od Porážek.\n\nV minulosti byly chráněné louky a jejich okolí sečeny jednou do roka. V období kolektivizace se začalo s občasným přihnojováním minerálními hnojivy.\nV roce 1978 došlo na svahu v severní části k rozsáhlému sesuvu půdy, který zničil původní vegetaci a místo ní byla zaseta kulturní tráva a jetelovina. Tato plocha však byla dále kosena ručně a díky záchrannému programu, který obsahoval množení všivce, se podařilo jeho populaci zpět rozšířit.\n\nNa území najdeme vápnité jílovce, slínovce a vápnité pískovce, jejichž podklad tvoří magurský flyš. Půda je typu kambizemě střední zrnitosti, na části území i kambizemě pseudoglejové.\n\nPrůměrný úhrn ročních srážek je spíše nízký v rozmezí 500 - 700 mm.\n\nOblast leží v teplotně kontinentální části ČR.\nNa území bylo nalezeno 69 druhů lišejníků. Nejvíce se jich vyskytuje na solitérních dubech letních a dále pak na topolech osika, vrbě jívě a bezu černém.\n\nZe vzácných druhů se ty vyskytuje Buellia disciformis, Parmelia submontana, Parmelina quercina a Caloplaca cerina.\n\nNa území bylo zaznamenán výskyt téměř 300 druhů vyšších rostlin.\n\nTravino-bylinnou část tvoří teplomilné porosty svazu Cirsio-Brachypodion pinnati se sveřepem vzpřímeným a kostřavou žlábkatou, v severní části se vyskytují lokality s mokřadní vegetací asociace Angelico-Cirsietum oleracei s pcháčem zelinným a dále i společenstva svazu Geranion sanguinei s kakostem krvavým.\n\nNa území národní přírodní rezervaci roste všivec statný, kosatec různobarvý, kosatec trávovitý, lilie zlatohlávek, mečík střechovitý, hořec hořepník, hořec brvitý, hlístník hnízdák, bradáček vejčitý, prstnatec bezový, hlavinka horská, vemeník dvoulistý, vemeník zelenavý, vstavač mužský, vstavač vojenský, vstavač osmahlý, vstavač kukačka, střevíčník pantoflíček, tořič čmelákovitý Holubyho, srpice karbincolistá, kozinec dánský, hvozdík pyšný pravý, len žlutý, plamének přímý, hladýš pruský, pětiprstka žetulník a mnohé další druhy.\n\nV mokřadní části se vyskytují prstnatec májový, kruštík bahenní, mečík střechovitý, kozlík dvoudomý, vítod nahořklý, hadí jazyk obecný, či pětiprstka hustokvětá.\n\nV ochranném pásmu se navíc vyskytují srpice karbincolistá, zvonek hadincovitý, rozrazil dlouholistý, česnek kýlnatý nebo hvozdík pyšný pravý.\n\nNa loukách lze spatřit velkou populaci motýlů, mezi nimiž se vyskytuje jasoň dymnivkový, ohniváček modrolesklý, modrásek očkovaný, perleťovec dvouřadý, perleťovec kopřivový, bělopásek topolový a píďalka malebná. Z můr například osenice jetelová, rákosnice velká a Episema scoriacea.\n\nMezi brouky, kteří tu byli nalezeni, patří Meloe rugosus, štítonoš černoskvrnný, Donus intermedius, Mogulones curvistriatus a dřepčíci Argopus ahrensi, Dibolia foersteri a Longitarsus tristis.\n\nZ plazů a obojživelníků se ty objevuje slepýš křehký, skokan hnědý a kuňka žlutobřichá.\n\nMezi ptáky, kteří v lokalitě sídlí nebo tu bývají pozorovaní patří bramborníček hnědý, strnad luční, pěnice vlašská, ťuhýk šedý, křepelka polní, chřástal polní, ostříž lesní, kulíšek nejmenší, orel královský a orel křiklavý.\n\nVoda z jižní části je odváděna bezejmennými potůčky do Veličky, severní část odvodňuje potok Kazivec.\n\nNa území se střídají vlhká a suchá území.\n\nÚzemím národní přírodní rezervace ani jejím nejbližším okolím nevede žádná značená turistická či cyklistická trasa, na západní straně u cesty se však nachází informační tabule s údaji o lokalitě.\n\nI přes absenci turistického značení bývá lokalita, obzvláště v jarních měsících, hojně navštěvována.\n\n"}
{"id": "627061", "url": "https://cs.wikipedia.org/wiki?curid=627061", "title": "Ranšpurk", "text": "Ranšpurk\n\nRanšpurk je národní přírodní rezervace ev. č. 362 jižně od obce Lanžhot v okrese Břeclav. Oblast spravuje AOPK ČR - regionální pracoviště Jižní Morava.\n\nDůvodem ochrany je starý lužní prales s bohatou avifaunou.\n\n"}
{"id": "627062", "url": "https://cs.wikipedia.org/wiki?curid=627062", "title": "Rendez-vous", "text": "Rendez-vous\n\nRendez-vous je národní přírodní památka ev. č. 1450 východně od obce Valtice v okrese Břeclav. Oblast spravuje Správa CHKO Pálava.\n\nDůvodem ochrany jsou lesní porosty panonských teplomilných doubrav na kyselých píscích a panonských dubohabřin s početnou populací dubu ceru (\"Quercus cerris\"), krátkostébelné louky s acidofilními suchými trávníky a vegetací efemér a sukulentů, mělký rybník s makrofytní vegetací mělkých stojatých vod, vzácné a ohrožené druhy rostlin, hub a živočichů včetně jejich biotopů. Od roku 2005 je rezervace zahrnuta do sítě chráněných území Natura 2000 jako evropsky významná lokalita.\n\nPodloží NPP je tvořeno převážně štěrkovými sedimenty vídeňské pánve, lokálně jsou překryty mladšími písčitými sedimenty.\n\nPředmětem ochrany je svízelka piemontská (\"Cruciata pedemontana\"). V bylinném patru rostou dále strdivka jednokvětá (\"Melica uniflora\"), ostřice křivoklasá (\"Carex curvata)\" a doubravní (\"Carex fritschii)\", kosatec pestrý (\"Iris versicolor\"), sveřep Benekenův (\"Bromus benekenii\") nebo dymnivka nízká (\"Corydalis pumila\").\n\nRezervace je jediným známým místem v České republice, kde se vyskytuje dřevožijná houba rezavec Andersonův (\"Inonotus andersonii\"). Z dalších vzácných druhů zde rostou běločechratka podivná (\"Leucopaxillus paradoxus\"), dubovnice střevovitá (\"Pachykytospora tuberculosa\"), ďubkatec borový (\"Onnia triquetra\"), korálovec ježatý (\"Hericium erinaceus\"), kržatka ježatá (\"Phaeomarasmius erinaceus\"), kukmák bělovlnný (\"Volvariella bombycina\"), lesklokorka pryskyřičnatá (\"Ganoderma resinaceum\"), lesklokorka tmavá (\"Ganoderma adspersum\"), líha jilmová (\"Hypsizygus ulmarius\"), liškovec spáleništní (\"Faerberia carbonaria\"), ohňovec hrbolatý (\"Fuscoporia torulosa\"), ohňovec tečkovaný (\"Fomitiporia punctata\"), pevník polokloboukatý (\"Xylobolus subpileatus\"), plstnatec bukový (\"Sarcodontia delectans\"), plstnatec jižní (\"Spongipellis litschaueri\"), pórnovitka drobnopórá (\"Kneiffiella flavipora\"), pstřeňovec dubový (\"Piptoporus quercinus\"), rezavec datlí (\"Inonotus nidus-pici\"), rezavec šikmý (\"Inonotus obliquus\"), rezavec dubomilný (\"Inocutis dryophila\"), rezavec dubový (\"Pseudoinonotus dryadeus\"), slzečník síťnatý (\"Bolbitius reticulatus\"), strmělka dřevní (\"Ossicaulis lignatilis\") a šindelovník severský (\"Climacodon septentrionalis\").\n\nK předmětu ochrany patří někteří brouci, jejichž larvy se vyvíjejí v dutinách a dřevu starých dubů – páchník hnědý (\"Osmoderma eremita s.l.\"), tesařík obrovský (\"Cerambyx cerdo\") a roháč obecný (\"Lucanus cervus\"). Z dalších zástupců hmyzu zde vyskytuje mravenec lužní (\"Liometopum microcephalum\"). V jižní části chráněného území je menší rybníček, kde rostou vodní rostliny a žijí někteří obojživelníci, například kuňka obecná (\"Bombina bombina\"), skokan ostronosý (\"Rana arvalis\") a čolek dunajský (\"Triturus dobrogicus\").\n\n"}
{"id": "627063", "url": "https://cs.wikipedia.org/wiki?curid=627063", "title": "Růžový kopec", "text": "Růžový kopec\n\nRůžový kopec je přírodní památka ev. č. 1230 severně od města Mikulov v okrese Břeclav. Oblast spravuje Správa CHKO Pálava.\n\nDůvodem ochrany jsou stepní společenstva, chráněné druhy rostlin a živočichů.\n\n\n"}
{"id": "627064", "url": "https://cs.wikipedia.org/wiki?curid=627064", "title": "Rybičková skála", "text": "Rybičková skála\n\nRybičková skála je přírodní památka ev. č. 205 severovýchodně od města Oslavany, západně od obce Neslovice, na katastru vsi Padochov v okrese Brno-venkov. Oblast spravuje AOPK Havlíčkův Brod. Hlavním důvodem ochrany je významná paleontologická lokalita s nálezy svrchnopaleozoických (permských) zkamenělin, především ryb.\n\nPřírodní památka byla vyhlášena 11. prosince 1980 na území o rozloze 0,0511 ha. Objekt je charakterizován poměrně rozsáhlým skalním defilé. Čtyřicet metrů dlouhá skála katastrálně spadá pod vesnici Padochov, část města Oslavany. Nadmořská výška se pohybuje od 305 do 320 m. Skála je součástí Boskovické brázdy, která je velmi významnou geologickou a paleontologickou lokalitou. V blízkosti Rybičkové skály se také nachází četná uhelná naleziště – Rosicko-oslavanská pánev.\n\nPřírodní památka Rybičková skála je rozsáhlý skalní útvar na levém břehu Neslovického potoka, vzdálený 1 km od obce Neslovice. K lokalitě vede zeleně značená turistická cesta z Oslavan do Neslovic. Jde o bývalou lomovou stěnu, která je díky nalezeným otiskům prvohorních rostlin a ryb významnou paleontologickou lokalitou. V Padochově jsou také četná naleziště fytopaleontologických materiálů.\n\nPočátky vzniku Boskovické brázdy jsou datovány již od prekambria. Největší pohyby jsou zaznamenány v závěru variského geotektonického cyklu ve svrchním karbonu a spodním permu.\n\nZ archeologických nálezů je patrné, že území bylo osídleno již v neolitu. Našlo se zde i několik málo kamenných nástrojů, ze kterých lze usoudit, že zde pobývali mlado- nebo pozdněpaleolitičtí lovci. V 80. letech 19. století byly v lokalitě nalezeny hojné zbytky ryb, odtud její jméno. V Oslavanech měla již od roku 1760 velký význam těžba uhlí. Byla zde postavena i \"První přespolní velkoelektrárna\", jedna z největších v Rakousku-Uhersku, ve které se spalovalo uhlí z místních dolů.\n\nV roce 2002 se v okolí Rybičkové skály našlo asi 200 ks paprskoploutvých ryb.\n\nKrajinný pokryv tvoří směsice luk, polí a kultur trvalých plodin.\n\nRybičková skála je součástí Boskovické brázdy, která se řadí do mladšího paleozoika brázd a patří do svrchního karbonu a permu, součásti pokryvných útvarů a postvariských magmatitů českého masivu. Jde o geoturistickou zajímavost (geotop). Stratigraficky patří lokalita do permu. Geologicky se tento jev nazývá jeskynní defilé.\n\nRybičková skála měří přibližně 40 m na délku a 13 m na výšku. Je tvořena hlavně sedimentárními horninami padochovského souvrství, konkrétně nepravidelně se střídajícími jílovci, prachovci a pískovci zeleno-šedé barvy. V těchto sedimentech se nachází tzv. pelokarbonátový obzor, což je výskyt šedonačernalých bitumenních prachových jílovců. Díky nálezům z 80. let 19. století, kdy byly v těchto jílovcích objeveny hojné zbytky ryb, dostala Rybičková skála svůj název.\n\nPaleontologicko-stratigrafické výzkumy dokazují výskyt paprskoploutvých ryb čeledi \"Aeduellidae\". Nalezeny zde byly šupiny a ploutevní trny akantodů (\"Acanthodes gracilis\") i hmyzí křídla. Z flóry zde byla nalezena rostlinná řezanka a úlomky dřev, hojně se vyskytují vzácné kapradiny a korditové listy, většinou ve spodní poloze. Běžné kapradiny a přesličkovité rostliny jsou velmi vzácné. Lokalitu znal již Dionýz Štúr v roce 1860.\n\nÚzemí je tvořeno převážně listnatými a smíšenými lesy, převážně dubo-habrovými háji. Nejčastěji vyskytujícími se stromy jsou dub zimní (\"Quercus petraea\") a habr obecný (\"Carpinus betulus\"), mezi další patří např. jeřáb břek (\"Sorbus torminalis\"). Z jehličnanů se mohou vyskytovat jedle (\"Abies alba\") nebo smrky (\"Picea abies\"). V částech bohatších na živiny se může také vyskytovat třešeň (\"Prunus avium\"), jasan (\"Fraxinus excelsior\") a javory klen (\"Acer pseudoplatanus\") a mléč (\"A. platanoides\"). Z flóry se zde nachází nejčastěji druhy typické pro hercynskou oblast, např. jaterník trojlaločný (\"Hepatica nobilis\"), ptačinec velkokvětý (\"Stellaria holostea\"), brambořík nachový (\"Cyclamen purpurascens\"), ostřice chlupatá (\"Carex pilosa\"), či pryšec mandloňovitý (\"Euphorbia amygdaloides\").\n\nNa lokalitě se vyskytuje spíše teplomilné, stepní a lesostepní fauny. Např. kobylka révová (\"Ephippiger ephippiger\"), zřídka se objevuje i mlok skvrnitý (\"Salamandra salamandra\"), běžně čolek horský (\"Triturus alpestris\"). Můžou se zde vyskytovat ptáci, jako ostříž lesní (\"Falco subbuteo\"), čáp černý (\"Ciconia nigra\") a sluka lesní (\"Scolopax rusticola\"). Nejběžnějšími savci jsou zde prase divoké (\"Sus scrofa\") a jelen lesní (\"Cervus elaphus\").\nCílem ochrany je opatření v lesním hospodářství, dosažení přirozené skladby porostů zcela odpovídající danému stanovišti. Snahou je tak udržení okolního lesního hospodářství tak, aby byla zachována původní skladba.\n\nPřes Rybičkovou skálu vede zelená turistická značka z Neslovic do Padochova.\n\n"}
{"id": "627065", "url": "https://cs.wikipedia.org/wiki?curid=627065", "title": "Santon (přírodní památka)", "text": "Santon (přírodní památka)\n\nSanton je přírodní památka ev. č. 897 na jihozápadním okraji obce Tvarožná v okrese Brno-venkov. Oblast spravuje AOPK Havlíčkův Brod. Nově byla vyhlášena Nařízením Jihomoravského kraje č. 40/2015 s účinností od 1. ledna 2015. Předmětem ochrany jsou úzkolisté suché trávníky, vegetace skal, zdí a stabilizovaných sutí, suché křoviny nelesního prostředí a suťové lesy s hojným výskytem chráněných a ohrožených druhů živočichů a rostlin. \n\n\n"}
{"id": "627066", "url": "https://cs.wikipedia.org/wiki?curid=627066", "title": "Skařiny", "text": "Skařiny\n\nSkařiny je přírodní rezervace ev. č. 394 jihovýchodně od obce Mikulčice v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je starý lužní porost, hnízdiště vzácného ptactva (čápi, dravci aj.). Jde o jedno z mála míst v Česku, kde čápi bílí hnízdí v koloniích. V roce 1960 zde hnízdilo 30 párů, v roce 1984 13 párů.\n\n"}
{"id": "627067", "url": "https://cs.wikipedia.org/wiki?curid=627067", "title": "Slanisko Dobré Pole", "text": "Slanisko Dobré Pole\n\nSlanisko Dobré Pole je přírodní rezervace ev. č. 1763 na jižním okraji obce Dobré Pole v okrese Břeclav.\n\nDůvodem ochrany je zachování území s výskytem kriticky a silně ohrožených druhů slanomilných rostlin.\n\n"}
{"id": "627068", "url": "https://cs.wikipedia.org/wiki?curid=627068", "title": "Slanisko Novosedly", "text": "Slanisko Novosedly\n\nSlanisko Novosedly je přírodní rezervace ev. č. 1762 na východním okraji obce Novosedly v okrese Břeclav.\n\nDůvodem ochrany je zachování významné lokality zvláště chráněných druhů slanomilných rostlin a místa výskytu zvláště chráněných druhů živočichů.\n\n"}
{"id": "627069", "url": "https://cs.wikipedia.org/wiki?curid=627069", "title": "Slanisko u Nesytu", "text": "Slanisko u Nesytu\n\nSlanisko u Nesytu je národní přírodní rezervace ev. č. 298 jižně od obce Sedlec v okrese Břeclav na západním břehu rybníku Nesyt. Oblast spravuje Správa CHKO Pálava. Důvodem ochrany je unikátní výskyt slanomilné flóry a fauny. Slanisko u Nesytu patří k nejcennějším lokalitám tohoto typu v České republice. Na vznik lokality měla vliv vysoká koncentrace iontů v půdě a suché klima (pro vznik vnitrozemských slanisek je potřeba, aby výpar převažoval nad srážkami).\n\nV rezervaci se zachovaly pozůstatky mezických a vlhkých slaniskových trávníků a kamyšníkové porosty. Na velmi malých plochách se občas objevují také asociace jednoletých slanomilných trav (skrytěnka bodlinatá, bahenka šášinovitá a zblochanec oddálený). Většinu plochy rezervace tvoří ochranářsky méně zajímavé suché ovsíkové louky. Na některých místech převládá oman britský. Na nejvlhčích místech se nacházejí porosty ostřice pobřežní, v případě zanedbaného managementu zarůstají vlhká místa spíše nežádoucím rákosem obecným.\n\nV létě je slanisko ozdobeno světle fialovými květy hvězdnice slanisté panonské (\"Aster tripolium\" subsp. \"pannonicus\"). Dalšími vzácnými slanomilnými druhy jsou prorostlík nejtenčí, sítina Gerardova, jitrocel přímořský brvitý, kamyšník přímořský, ostřice oddálená, blešník úplavičný, hadí mord maloúborný, kuřinka solná, solenka Valerandova, pampeliška besarabská nebo merlík slanomilný. Vyskytují se zde také druhy subhalofytní, to znamená takové, které vysokou koncentraci solí vyloženě nepotřebují, ale snášejí ji. Do této skupiny patří ledenec přímořský, kostřava nepravá, skřípinka smáčknutá, jetel jahodnatý, šišák hrálovitý, ostřice Otrubova, či mochna husí. Najdeme zde i rostliny , které se nedají označit za slaništní - například zdravínek jarní nebo silně ohrožený mléč bahenní.\n\nNa slanisku byla v roce 2000 objevena bařička přímořská (jediná lokalita v ČR), výskyt se však v dalších letech nepodařilo potvrdit. Změny vodního režimu v 70. letech vyústily ve vymizení jiných dvou druhů - slanorožec rozprostřený (na lokalitě naposledy spatřen v roce 1976) a solnička rozprostřená (udržela se do roku 1986).\n\nV rezervaci se kromě běžných živočišných druhů jižní Moravy vyskytují také vzácní slanomilní bezobratlí. Na zdejší halofytní rostliny je vázáno šest kriticky ohrožených druhů slanomilných motýlů - chobotníček slaništní (\"Bucculatrix maritima\"), pouzdrovníček \"Coleophora halophilella\", makadlovky \"Ilseopsis samadensis\" a \"Ilseopsis salinella\", obaleči \"Phalonidia affinitana\" a \"Gynnidomorpha vectisana\". Také zde žijí dva druhy slanomilných střevlíčků (\"Acupalpus elegans\" a \"Dyschirius chalceus\"), střevlíček \"Dyschirius salinus\" z lokality vymizel. Dalšími druhy zdejšího slaništního hmyzu jsou ploštička slanomilná (\"Henestaris halophilus\") a saranče \"Aiolopus thalassinus\". Pavouk slíďák slaništní (\"Pardosa maisa\") zde má jedinou lokalitu v České republice.\n\nV minulosti sloužilo toto území jako pastvisko. Pohyb zvířat po pastvině narušoval půdní povrch, což vyhovovalo mnoha vzácným, konkurenčně slabým rostlinným druhům. Před druhou světovou válkou byla část lokality zorána a přeměněna na pole, to však bylo jako neúrodné brzy ponecháno ladem. Přesto si zdejší slanomilná vegetace udržela relativně původní charakter až do 70. let 20. století, kdy byl antropogenními zásahy narušen vodní režim lokality. To vyústilo v oslabení některých druhů a úplné vymizení druhů jako slanorožec rozprostřený a solnička rozprostřená.\n\nV současnosti je potřeba se o lokalitu starat, aby nezanikla. Ochranářský management spočívá zejména v pravidelném kosení. Kromě kosení se experimentuje i s využitím pastvy skotu. K posílení populací některých druhů rostlin byla na slanisku vyhrnuta umělá rýha.\n\n"}
{"id": "627070", "url": "https://cs.wikipedia.org/wiki?curid=627070", "title": "Slunná", "text": "Slunná\n\nSlunná je přírodní rezervace ev. č. 1015 severně od obce Lažánky v okrese Brno-venkov. Nachází se v místních lokalitách Javor a Roviny. Geomorfologicky patří Deblínské vrchovině, jedná se o část lesních porostů v údolí Maršovského potoka (Maršovský žleb). Oblast spravuje AOPK SCHKO Pálava a KS Brno. Důvodem ochrany je ekosystém starého listnatého lesa, tvořený původními bukovými porosty místy pralesovitého charakteru, které jsou významným refugiem pro hnízdění ptactva a poskytují zázemí pro celou řadu vzácných a chráněných druhů rostlin, jako je brambořík nachový, okrotice bílá, okrotice dlouholistá a kruštík modrofialový.\n\nPřírodní rezervace Slunná byla vyhlášena 1. července 1985, k jejímu novému vyhlášení došlo 15. listopadu 2011.\n\nPodloží je tvořeno biotitickými pararulami, které jsou místy migmatitizované, až migmatity s vložkami metabazitů a metatufů svrateckého masivu. Pokryv místy tvoří sprašové hlíny, v žlebu hlinité deluviofluviální sedimenty.\n\nVe stromovém patru dominuje buk lesní (Fagus sylvatica), místy je zastoupená lípa malolistá (Tilia cordata), habr obecný (Carpinus betulus), javor mléč (Acer platanoides), javor klen (Acer pseudoplatanus) a jasan ztepilý (Fraxinud excelsior). V bylinném patru jsou zastoupeny bažanka vytrvalá (Mercurialis perennis), brambořík nachový (Cyclamen purpurascens), hrachor jarní (Lathyrus vernus), korálice trojklaná (Corallorhiza trifida), kruštík modrofialový (Epipactis purpurata), kyčelnice cibulkonosná (Dentaria bulbifera), kyčelnice devítilistá (Dentaria enneaphyllos), okrotice dlouholistá (Cephalanthera longifolia), pryšec mandloňovitý (Tithymalus amygdaloides), samorostlík klasnatý (Actaea spicata), svízel vonný (Galium odoratum) a žindava evropská (Sanicula eurapaea).\n\nPtáky zastupuje lejsek bělokrký (Ficedula albicollis) a holub doupňák (Columba oenas), hmyz druhy typické pro bučiny - šedokřídlec říjnový (Epirrita christii), skvrnopásník jilmový (Calospilos sylvata), srpokřídlec bukový (Watsonalla cultraria) a bekyně černé L (Arctornis l-nigrum). Z lesních plžů byly nalezeny sítovka blýštivá (Aegopinella minor), vlahovka narudlá (Monachoides incarnata), vrásenka orkouhlá (Discus rotundatus) a vřetenatka obecná (Alinda biplicata).\n\n\n"}
{"id": "627071", "url": "https://cs.wikipedia.org/wiki?curid=627071", "title": "Sokolí skála", "text": "Sokolí skála\n\nPřírodní rezervace Sokolí skála je chráněné území v okrese Brno-venkov, které se nesouvisle rozkládá po obou svazích nad řekou Svratkou. Celá oblast o rozloze 128,49 ha je součástí přírodního parku Svratecká hornatina, který má celkovou rozlohu přes 36 000 ha.\n\nDůvodem vyhlášení rezervace byl především vlastní geomorfologický reliéf krajiny a přirozená skladba lesa. Chráněné jsou příkré rulové skály s výskytem rozmanitých druhů rostlin i živočichů a dobře zachovalé biocenózy extrémních stanovišť (sutě, skály). Dále rozsáhlé, převážně listnaté lesní komplexy s vtroušenou borovicí a jedlí, které jsou hodnoceny jako lesy přirozené nebo přírodě blízké. Některé lokality v západní části vlastní Sokolí skály lze dokonce hodnotit jako společenstva pralesního charakteru. V lokalitě, známé jako bývalé hnízdiště sokola stěhovavého (\"Falco peregrinus\"), se dnes vyskytuje spousta běžných i chráněných druhů jak rostlin, tak živočichů. Celá oblast je významná především z hlediska geologického, botanického a ornitologického.\n\nOkrajem území, podél toku řeky Svratky vede červeně značená cesta z Borače do Doubravníka.\n\nPR Sokolí skála se nachází v okrese Brno-venkov, jihovýchodním směrem od Doubravníka, poblíž bývalé osady a dnešní železniční zastávky Prudká. Zasahuje na katastrální území Doubravník (pravý břeh) a Podolí u Borače (levý břeh). Celá přírodní rezervace dnes zaujímá plochu 128,49 ha a leží v nadmořské výšce cca od 300 do 540 m n. m. Maximální převýšení je tudíž 240 m. Skládá se ze tří částí, vlastní Sokolí skály, Dubin (Vinohradu) a Bučiny.\n\nJiž od 19. století na území dnešní rezervace začaly probíhat botanické výzkumy. Objevili se zde vědci, jako například profesor Jindřich Suza nebo docent Jan Šmarda, který zřejmě jako první v tisku publikoval potřebu vyhlásit Sokolí skálu za přírodní rezervaci (v článku „Přírodní krásy a památky Tišnovska“, uveřejněném roku 1931).\n\nRezervace byla nakonec vyhlášena 5. ledna 1949 Ministerstvem školství, věd a umění na podnět doubravnického rodáka MUDr. Františka Jelínka a již zmíněného Jana Šmardy. Návrh pro vyhlášení rezervace a odborné podklady vypracoval roku 1942 profesor Alois Zlatník, přední představitel tehdejšího Svazu na ochranu přírody a domoviny na Moravě. Snažil se o to, aby území bylo celistvější a celková navrhovaná rozloha byla téměř 280 ha.\n\n9. března 1998 proběhla drobná změna hranic schválená Okresním úřadem Žďár nad Sázavou. Došlo ke zmenšení ZCHÚ o cca 0,10 ha v důsledku výstavby Vírského oblastního vodovodu (jednalo se o veřejný zájem).\n\nOblast se nachází v jihovýchodní části Českomoravské vrchoviny. Podobu krajiny v historii velmi ovlivnila řeka Svratka, podle níž se tato část Českomoravské vrchoviny nazývá Hornosvratecká vrchovina.\nVe čtvrtohorách, v období pleistocénu, působením mrznoucí vody v puklinách ruly docházelo ke vzniku trhlin a prasklin. Tím se modelovala krajina do dnešních skalních útvarů a pokryvu svahů moři balvanů odlomených ze stěn.\n\nGeologický podklad území tvoří tzv. bítešské ruly, které na mnoha místech vystupují na povrch v mohutné skály, skalní stěny i mrazové sruby. Tyto útvary se nachází především na pravém břehu řeky. Ortoruly jsou dvojslídné, vzácně biotitické, často porfyroblastické. Půdy jsou většinou kamenité až štěrkovité, méně hluboké. Sutě a skály tvoří primární bezlesí.\nDřevinné patro je velmi rozmanité. Převažujícími lesními geobiocenózami jsou dubohabřiny a bučiny, méně často pak i lipové javořiny. Z typických stromů zde najdeme převážně dub zimní (\"Quercus petraea\"), buk lesní (\"Fagus sylvatica\"), habr obecný (\"Carpinus betulus\"), ale i javory (\"Acer\"), lípy (\"Tilia\"), jasany (\"Fraxinus\"), vzácněji pak i jilm habrolistý (\"Ulmus minor\"), jilm drsný (\"Ulmus glabra\") a přimíšena bývá i jedle bělokorá (\"Abies alba\") a borovice lesní (\"Pinus sylvestris\"). V oblasti najdeme i smrky (\"Picea abies\"), které jsou zde však nepůvodní. Vzácností je teplomilný druh jeřáb břek (\"Sorbus torminalis\"), vyskytující se zde na severní hranici svého rozšíření v povodí řeky Svratky.\n\nKeřové patro se nachází především v západní části PR, tj. na vlastní Sokolí skále; ve zbývajících dvou je velmi chudé. Vyskytují se zde například hloh obecný (\"Crataegus oxyacantha\"), svída krvavá (\"Cornus sanguinea\"), brsleny (\"Euonymus\"), ptačí zob (\"Ligustrum vulgare\"), zimolez obecný (\"Lonicera xylosteum\"), meruzalka alpínská (\"Ribes alpinum\") a růže převislá (\"Rosa pendulina\"). Keřovitého vzrůstu je i jediný exemplář tisu červeného (\"Taxus baccata\"), jehož stáří se odhaduje na 200 let.\nBylinné patro tvoří pestrá mozaika dobře zachovalých biocenóz extrémních stanovišť, ale také typické mezofilní druhy listnatých porostů středních poloh. Nejvýznamnější jsou například lilie zlatohlavá (\"Lilium martagon\"), vikev hrachovitá (\"Vicia pissiformis\"), strdivka sedmihradská (\"Melica transsilvanica\"), rozchodník bílý (\"Sedum album\"), okrotice dlouholistá (\"Cephalanthera longifolia\"), dřín jarní (\"Cornus mas\"), skalník černoplodý (\"Cotoneaster melanocarpus\"). Na rulových skalách se jako glaciální relikt zachovaly také početné populace dealpínských druhů, jako tařice skalní Arduinova (\"Aurinia saxatilis\" subsp. \"areini\") nebo pěchava vápnomilná (\"Sesleria caerulea\").\n\nVe štěrbinách skal pak najdeme nejčastěji kapradiny osladič obecný (\"Polypodium vulgare\"), sleziník červený (\"Asplenium trichomanes\") a puchýřník křehký (\"Cystopteris fragilis\"). K vzácnějším patří sleziník severní (\"Asplenium septentrionale\") a sleziník routička (\"Asplenium ruta-muraria\").\n\nNejvíce, cca 35 % rezervace, zabírají suťové lesy na prudkých suťových svazích se skalami a balvany. Stromové patro zde tvoří převážně habr obecný (\"Carpinus betulus\"), lípa srdčitá (\"Tilia cordata\"), buk lesní (\"Fagus sylvatica\"), borovice lesní (\"Pinus sylvestris\"). V podrostu najdeme kakost smrdutý (\"Geranium robertianum\") a kopřivu dvoudomou (\"Urtica dioica\").\n\nDruhým nejčastějším ekosystémem jsou květnaté bučiny, tvořící přibližně 30 % území. Jedná se o mírné až prudší svahy se sklonem k západu. Ve stromovém patru dominuje buk lesní (\"Fagus sylvatica\"), habr obecný (\"Carpinus betulus\"). V podrostu pak ostřice chlupatá (\"Carex pilosa\") a kyčelnice cibulkonosná (\"Dentaria bulbifera\").\n\nDalší jsou hercynské dubohabřiny na 20 % rezervace. Opět se jedná o mírné až prudší svahy, převážně se sklonem k západu i východu. Ve stromovém patru nalezneme habr obecný (\"Carpinus betulus\"), dub zimní (\"Quercus petraea\"), lípu srdčitou (\"Tilia cordata\"). V podrostu je to líska obecná (\"Corylus avellana\"), strdivka nící (\"Melica nutans\") a lipnice hajní (\"Poa nemoralis\").\n\nPosledním typem je štěrbinová vegetace silikátových skal a drolin na zhruba 5 %. Jedná se o skalní srázy, zvětralé rulové výchozy, suťová a balvanová pole pod skalami a na bázích svahů.\n\nZbylých 10 % zaujímá biotop vytvořený člověkem.\n\nFauna v PR Sokolí skála bohužel prozatím nebyla prostudována tak jako flóra.\n\nS ohledem na celkový charakter zdejší vegetace lze PR Sokolí skálu považovat za ideální prostředí pro hnízdění různých druhů ptáků. V minulosti, po 1. světové válce (nejspíše kolem roku 1920), zde zahnízdili sokoli stěhovaví (\"Falco peregrinus\"). Když byl však jeden z páru zastřelen, hnízdění roku 1953 skončilo.\n\nV současné době zde však můžeme nalézt kromě běžných druhů například poštolku obecnou (\"Falco tinnunculus\"), krkavce velkého (\"Corvus corax\"), holuba doupňáka (\"Columba oenas\"), skorce vodního (\"Cinclus cinclus\") nebo výra velkého (\"Bubo bubo\"). Významné je také druhově pestré společenstvo plžů v suťových lesích. Najít můžeme např. plamatku lesní (\"Arianta arbustorum\"), trojlaločku pyskatou (\"Helicodonta obvoluta\"), zuboústku sametovou (\"Causa holosericea\"), vřetenovku hladkou (\"Cochlodina laminata\"), vřetenatku obecnou (\"Alinda biplicata\") nebo zemouna skalního (\"Aegopis verticillus\").\n\nZ obojživelníků se vyskytují ropucha obecná (\"Bufo bufo\"), skokan hnědý (\"Rana temporaria\") nebo kriticky ohrožený mlok skvrnitý (\"Salamandra salamandra\"). Z plazů se zde vyskytuje ještěrka obecná (\"Lacerta agilis\"), slepýš křehký (\"Anguis fragilis\"), užovka hladká (\"Coronella austriaca\"), užovka obojková (\"Natrix natrix\"), užovka podplamatá (\"Natrix tessellata\").\n\nZe savců je nejběžnější lovná zvěř jako srnec obecný (\"Capreolus capreolus\") a prase divoké (\"Sus scrofa\"). Již desítky let se zde drží také tlupa nepůvodních muflonů (\"Ovis musimon\"), kteří sem zřejmě doputovali z jiných míst Tišnovska, kde byli pravděpodobně vysazeni. Dalšími běžně se vyskytujícími savci jsou ježci (\"Atelerix\"), veverka obecná (\"Sciurus vulgaris\"), norník rudý (\"Clethrionomys glareolus\"), liška obecná (\"Vulpes vulpes\"), kuna skalní (\"Martes foina\") či jezevec lesní (\"Meles meles\").\n\nCílem péče je uchovat přirozené lesní společenstvo smíšeného lesa a příkrých rulových skal a ochrana extrémních stanovišť (sutě, skály). Doplňkovým cílem je zajistit ochranu a stávající podíl starých jedlí bělokorých (\"Abies alba\"), unikátního jedince tisu červeného (\"Taxus baccata\") a dalších cenných vtroušených dřevin, jako např. jeřáb břek (\"Sorbus torminalis\") nebo třešeň ptačí (\"Prunus avium\"). Dále je důležitá ochrana starých stromů (zejména buků), které slouží jako hnízdiště pro různé ptačí druhy. Usilovat je také třeba o zvýšení podílu odumřelého dříví v rezervaci, je tudíž zakázáno odstraňování odumřelých stromů, padlých kmenů a tlejícího dříví. Význam to má především z entomologického, mykologického a ornitologického hlediska.\n\nV západní části, čili vlastní Sokolí skále, je vyhlášena úplná rezervace. Není zde proto dovoleno jakékoliv porušování půdního krytu (s výjimkou bezpečnostních důvodů železnice, která vede přímo pod svahem této části rezervace) ani lesnické hospodaření, což se týká veškeré těžby i výsadby.\nOstatní území (Dubina a Bučiny) jsou řízenou rezervací a je zde dovoleno hospodařit alespoň výběrným způsobem. Nesmí se však vysazovat dřeviny cizí a nepůvodní pro tuto oblast a je třeba dbát na to, aby byla vytlačována nepůvodní skladba porostů (především smrků).\n\nJelikož je většina rezervace velice špatně přístupná, byla obhospodařována jen minimálně a spíše ponechána přirozenému vývoji. Nejpřístupnější, jihovýchodní část (Bučina) byla obhospodařována standardními lesnickými postupy a ani od vzniku rezervace se z této části nepodařilo odstranit výrazné zastoupení smrku. I přesto se zde však nachází zastoupení dřevin blízkých přirozenému.\n\nV devadesátých letech minulého století byla část rezervace (Dubina) dotčena výstavbou Vírského vodovodu a došlo k mírnému zmenšení hranic. V souvislosti s ukončením výstavby byly v západním okraji vysázeny asi na 0,30 ha smrky.\nV minulosti také bohužel došlo k úmyslným mýtním těžbám formou velkoplošných holosečí a následně byly zalesněny především smrkem, který dnes zaujímá plochu asi 2,20 ha.\n\nV současné době je problémem také turismus na severním okraji vlastní Sokolí skály. Přímo pod rezervací u řeky Svratky leží rekreační středisko Prudká, odkud se návštěvníci vydávají na přístupná místa rezervace s atraktivními skalními útvary a místy s vyhlídkou do okolí. Dochází tak k sešlapu vegetace na horní straně skal a zanechávání drobného odpadu v lokalitě. Poškození však není velké.\n\nDalším problémem je zvěř (srnci, mufloni, prasata), která způsobuje škody především okusem přirozeného zmlazení.\n\nHlavním bodem ochrany je nepřipustit obnovu lesa holosečně, ale dosáhnout druhově rozmanitých porostů s přirozenou dřevinnou skladbou výběrným způsobem. Důležité je také snižování stavů zvěře tak, aby bylo umožněno bezproblémové odrůstání přirozeného zmlazení. S tím souvisí vytěsnění stávajících krmelců a újedišť z ochranného pásma rezervace a případné dokrmování zvěře (hlavně v zimních měsících) mimo ZCHÚ i ochranné pásmo. Uvažuje se o výsadbě cca 20 geneticky vhodných jedinců tisu červeného (\"Taxus baccata\") do lokality jeho současného výskytu.\n\nPodél železniční tratě (v ochranném pásmu PR) se nachází několik jedinců nepůvodní dřeviny trnovník akát (\"Robinia pseudacacia\"), který má být odstraněn výřezem a aplikací postřiku Roundup jedenkrát ročně. Plán péče také zmiňuje, že by bylo vhodné provést zoologický průzkum oblasti a při tom vytipovat lokality v západní části Sokolí skály pro instalaci budek pro sokola stěhovavého.\n\n\n"}
{"id": "627072", "url": "https://cs.wikipedia.org/wiki?curid=627072", "title": "Sovince", "text": "Sovince\n\nSovince je přírodní památka ev. č. 1748 na severním okraji obce Nenkovice v okrese Hodonín. Oblast spravuje Agentura ochrany přírody a krajiny ČR. S účinností od 26. ledna 2017 byla rezervace znovu vylášena Nařízením Jihomoravského kraje č. 1 z téhož dne a byl snížen stupeň ochrany z přírodní rezervace na přírodní památku. Důvodem ochrany jsou teplomilná stepní společenstva na mělkých až středně hlubokých vápnitých půdách s výskytem četných teplomilných rostlin a živočichů.\n\n"}
{"id": "627073", "url": "https://cs.wikipedia.org/wiki?curid=627073", "title": "Stibůrkovská jezera", "text": "Stibůrkovská jezera\n\nStibůrkovská jezera je přírodní rezervace ev. č. 1729 jihovýchodně od obce Tvrdonice v okrese Břeclav.\n\nDůvodem ochrany je zachování jednoho z posledních existujících komplexů vlhkých periodicky zaplavovaných luk s pozůstatky mrtvých ramen v nivě řeky Moravy, krajinářsky a esteticky hodnotného území s výskytem kriticky a silně ohrožených zvláště chráněných druhů rostlin, významné hydrobiologické lokality, zachování významného hnízdiště zvláště chráněných silně ohrožených a ohrožených druhů ptáků a současně významného místa výskytu obojživelníků a uchování porostu lužního lesa s vyvinutou prostorovou i věkovou strukturou.\n\n"}
{"id": "627074", "url": "https://cs.wikipedia.org/wiki?curid=627074", "title": "Střečkův kopec", "text": "Střečkův kopec\n\nStřečkův kopec je kopec a přírodní památka ev. č. 1712 severovýchodně od obce Blatnice pod Svatým Antonínkem v okrese Hodonín. Oblast spravuje Agentura ochrany přírody a krajiny ČR.\n\nDůvodem ochrany je jediný známý odkryv antoníneckého souvrství (flyš).\n\n"}
{"id": "627075", "url": "https://cs.wikipedia.org/wiki?curid=627075", "title": "Střelická bažinka", "text": "Střelická bažinka\n\nStřelická bažinka je přírodní památka ev. č. 894 jihozápadně od obce Střelice v okrese Brno-venkov. Oblast spravuje AOPK Havlíčkův Brod.\n\nDůvodem ochrany je slatinná louka s typickými společenstvy.\n\n"}
{"id": "627076", "url": "https://cs.wikipedia.org/wiki?curid=627076", "title": "Střelický les", "text": "Střelický les\n\nStřelický les je přírodní památka ev. č. 895 jihovýchodně od obce Střelice v okrese Brno-venkov. Oblast spravuje AOPK Havlíčkův Brod.\n\nDůvodem ochrany je teplomilný háj s bohatým výskytem třemdavy bílé.\n\n"}
{"id": "627077", "url": "https://cs.wikipedia.org/wiki?curid=627077", "title": "Stupava (přírodní rezervace)", "text": "Stupava (přírodní rezervace)\n\nStupava byla přírodní rezervace ev. č. 1969 západně od města Hodonín v okrese Hodonín. Oblast spravovala Agentura ochrany přírody a krajiny ČR. Nařízením č. 5 Jihomoravského kraje ze dne 19. května 2016 byla s účinností od 1. září 2016 přírodní rezervace Stupava zrušena, stejně jako její vyhlašovací dokumentace – Nařízení č. 6/96 Okresního úřadu v Hodoníně.\n\nDůvodem ochrany bylo území, které je charakterizováno vysokou mikroekologickou rozrůzněností stanovišť danou střídáním různě mocných vrstev písku a jílu s různou vlhkostí. Díky tomu zde existuje výjimečně bohatá flóra vyznačující se velkými kontrasty ve výskytu rostlin, jejichž ekologické nároky jsou velmi rozdílné. Společenstvo teplomilné doubravy, které se zde vyskytuje, je endemické pro panonskou oblast střední Evropy. Vysoký počet rostlinných druhů zahrnuje množství zvláště chráněných nebo jinak významných druhů, z nichž některé zde mají jedinou nebo jednu z mála lokalit výskytu na Moravě či v České republice. Na rostlinná společenstva navazuje významná složka zoologická (zejména hmyz).\n\nÚzemí je na seznamu mokřadních lokalit ČR nadregionálního významu v rámci Ramsarské konvence a má vysokou hodnotu jako genofondová a studijní plocha.\n\n"}
{"id": "627078", "url": "https://cs.wikipedia.org/wiki?curid=627078", "title": "Svídovec", "text": "Svídovec\n\nSvídovec je přírodní památka ev. č. 1879 jihozápadně od obce Rohozec v okrese Brno-venkov. Oblast spravuje AOPK KS Brno. Geomorfologicky náleží do Žernovické hrásti v Hornosvratecké vrchovině.\n\nDůvodem ochrany je významná lokalita kalcifilních druhů, lada navazující na rozsáhlé hlavně bukové porosty.\n\nHřbet kóty Svídovec (441 m n .m.) tvoří krystalické vápence devonského stáří. Na jihu na ně nasedají svory a migmatity, na severu biotitické a biotiticko-muskovitické pararuly. Jižní svahy ve spodní části pokrývá spraš, v níž jsou vyerodovány až 8 m hluboké strže. Z půd jsou ve vrcholové části zastoupeny rendziny, na zalesněných svazích hnědé půdy (kambizem typická), v potoční nivě typické fluvizemě. Na zemědělských plochách na jihu pak hnědozemě typické. Antropogenní tvary představují ve vrcholové části mělké kamenolomy s odvaly, na jižních a západních svazích agrární terasy a meze.\n\nTeplomilné a suchomilné travinobylinné porosty s křovinami převládají na východních až jihovýchodních svazích. Ojedinělá je zvláště chráněná vrabečnice roční (\"Thymelaea passerina\") a kapradina vratička měsíční (\"Botrychium lunaria\"). K vzácným a ohroženým druhům patří černýš rolní (\"Melampyrum arvense\"), čilimník řezenský (\"Chamaecytisus ratisbonensis\"), modřenec chocholatý (\"Muscari comosum\") a růže keltská (\"Rosa gallica\"). Z dalších rostlin je zastoupen koniklec velkokvětý (\"Pulsatilla grandis\"), lomikámen trojprstý (\"Saxifraga tridactylites\"), radyk prutnatý (\"Chondrilla juncea\"), rozrazil rozprostřený (\"Veronica prostrata\") a vstavač vojenský (\"Orchis militaris\"). Ojedinělé je zastoupení jalovce obecného (\"Juniperus communis\").\n\nNa západních a severozápadních svazích ve vzrostlém listnatém lese dominuje buk lesní (\"Fagus sylvatika\"), dále z dřevin je to dub zimní (\"Quercus petraea\"), habr obecný (\"Carpinus betulus\"), javor mléč (\"Acer platanoides\"), lípa malolistá (\"Tilia cordata\") a jedle bělokorá (\"Abies alba\"). Nepůvodní jsou smrk ztepilý (\"Picea abies\") a borovice lesní (\"Pinus sylvestris\"). V bylinném patru lesa roste hrachor jarní (\"Lathyrus vernus\"), kyčelnice cibulkonosná (\"Dentaria bulbifera\"), medovník velkokvětý (\"Melittis melissophyllum\"), náprstník velkokvětý (\"Digitalis grandiflora\"), strdivka nicí (\"Melica nutans\"), na sušších místech okrotice červená (\"Cephalanthera rubra\"), okrotice bílá (\"C. damasonium\") a běžný pryšec chvojka (\"Euphorbia cyparissias\").\n\nSilná je populace ještěrky obecné (\"Lacerta agilis\") a hnízdí tam ťuhýk obecný (\"Lanius collurio\").\n\nNa východním svahu je švestkový sad. Ve vrcholové části se nacházejí pozůstatky po lámaní kamene v podobě malých, již zarostlých kamenolomů. Část ploch je kosena.\n"}
{"id": "627079", "url": "https://cs.wikipedia.org/wiki?curid=627079", "title": "Sýkoř", "text": "Sýkoř\n\nSýkoř je výrazný kopec, nacházející se 1,5 km severně od obce Synalov v okrese Brno-venkov, a také stejnojmenná přírodní památka ev. č. 1468.\n\nDůvodem ochrany jsou poslední zbytky rozlehlejších typických bučin a bučin s javorem klenem (Fageta typica a Fageta acerosa) ve 4. bukovém vegetačním stupni v přirozeném stavu včetně bylinného podrostu. Lokalita je zařazena v ÚSES jako biocentrum regionálního významu. Prostor památky zahrnuje vrchol a svahy stejnojmenného vrchu o nadmořské výšce 701 metrů, náležející do Hornosvratecké vrchoviny. Oblast spravuje AOPK Havlíčkův Brod.\n\n"}
{"id": "627080", "url": "https://cs.wikipedia.org/wiki?curid=627080", "title": "Synalovské kopaniny", "text": "Synalovské kopaniny\n\nSynalovské kopaniny je přírodní památka ev. č. 1470 na severním okraji obce Synalov v okrese Brno-venkov. Oblast spravuje AOPK Havlíčkův Brod.\n\nDůvodem ochrany je zachování současné mozaiky vegetačních formací a současného způsobu obhospodařování.\n\n"}
{"id": "627081", "url": "https://cs.wikipedia.org/wiki?curid=627081", "title": "Šibeničník", "text": "Šibeničník\n\nŠibeničník je přírodní rezervace ev. č. 434 jižně od obce Mikulov v okrese Břeclav. Správu vykonává Správa CHKO Pálava.\n\nDůvodem ochrany jsou přirozená a polopřirozená stepní a lesostepní společenstva na vystupujícím útesu jurského vápence s výskytem vzácných a ohrožených druhů rostlin a živočichů.\n\nV letech 1992 - 2002 bylo na lokalitě zjištěno asi 250 druhů a poddruhů cévnatých rostlin. Roste zde 23 zvláště chráněných druhů rostlin, např. devaterka rozprostřená, divizna brunátná, hlaváček jarní, kavyl Ivanův, kavyl sličný, koniklec velkokvětý, kosatec nízký, koulenka prodloužená, kozinec rakouský, kozinec vičencovitý, len tenkolistý, lomikámen trojprstý, oman oko Kristovo, ožanka horská, pryskyřník ilyrský, sesel pestrý, sinokvět měkký, večernice smutná, violka obojetná, zlatovlásek obecný, zvonek sibiřský. PR Šibeničník je jedinou lokalitou z celých Pavlovských vrchů, kde se vyskytuje pryšec sivý menší a řebříšek štětinolistý. \nV roce 2011 bylo v rezervaci nalezeno 17 druhů měkkýšů (17 druhů suchozemských plžů); mezi nimi i kriticky ohrožený druh drobnička žebernatá \"Truncatellina costulata\".\n\n\n"}
{"id": "627082", "url": "https://cs.wikipedia.org/wiki?curid=627082", "title": "Šiberná", "text": "Šiberná\n\nŠiberná je přírodní památka ev. č. 1440 jihovýchodně od města Kuřim v okrese Brno-venkov. Oblast spravuje AOPK Havlíčkův Brod.\n\nDůvodem ochrany jsou původní geocenozy lesních porostů a vzácná květena včetně všech dalších přírodních jevů nacházejících se v tomto území. Území zahrnuje zalesněný stejnojmenný vrch o nadmořské výšce 359 metrů.\n\n"}
{"id": "627083", "url": "https://cs.wikipedia.org/wiki?curid=627083", "title": "Špice (přírodní rezervace)", "text": "Špice (přírodní rezervace)\n\nŠpice je přírodní rezervace ev. č. 437 severovýchodně od obce Újezd u Brna v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je lokalita stepní květeny, hlavně katránu tatarského. Geologickým podkladem jsou zde spodnotortonské písky, proložené vrstvami vápnitých hrubozrnných pískovců a jílů a litavských vápenců a terasovitých štěrků.\n\n"}
{"id": "627084", "url": "https://cs.wikipedia.org/wiki?curid=627084", "title": "Špidláky", "text": "Špidláky\n\nŠpidláky jsou přírodní památka ev. č. 5769, rozkládající se jižně od obce Čejč v okrese Hodonín. Nařízením Jihomoravského kraje č. 6 ze dne 19. května 2016, s účinností od 1. září 2016, byla zrušena původní přírodní rezervace stejného jména o výměře 4,03 ha. Zrušená část se nachází v lokalitě Bílý kopec. Zbývající část byla již v roce 2012 vyhlášena jako přírodní památka Špidláky.\n\nDůvodem ochrany jsou unikátní xerotermní společenstva, která se zachovala na strmých svazích různých expozic na okrajích Čejčské kotliny. Na stepních stráních a loukách se vyskytuje celá řada vzácných a ohrožených druhů rostlin, mnohé na jedné z posledních lokalit v českých zemích (katrán tatarský, kozinec bezlodyžný, kosatec nízký, smetanka pozdní, srpice karbincolistá, lýkovec vonný, třezalka lepá atd.). Na vegetaci je vázána svým výskytem i řada teplomilných druhů hmyzu.\n\n"}
{"id": "627085", "url": "https://cs.wikipedia.org/wiki?curid=627085", "title": "Šumický rybník", "text": "Šumický rybník\n\nŠumický rybník je přírodní rezervace ev. č. 1917 jihovýchodně od obce Šumice v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je velká druhová diverzita živočišných druhů vázaných na ekosystém stojatých vod, rákosových a orobincových porostů a mokrých luk.\n\nNa rybníku např. hnízdní vzácný bukač velký (\"Botaurus stellaris\").\n\n"}
{"id": "627086", "url": "https://cs.wikipedia.org/wiki?curid=627086", "title": "Tabulová, Růžový vrch a Kočičí kámen", "text": "Tabulová, Růžový vrch a Kočičí kámen\n\nTabulová, Růžový vrch a Kočičí kámen je zrušená národní přírodní rezervace ev. č. 377 poblíž obcí Bavory a Klentnice v okrese Břeclav. Oblast spravuje Správa CHKO Pálava. Na území rezervace se nacházel i Sirotčí hrádek, zřícenina gotického hradu. V roce 2014 byla národní přírodní rezervace Tabulová, Růžový vrch a Kočičí kámen zrušena a Ministerstvo životního prostřední vyhlásilo na části jejího území novou národní přírodní rezervaci Tabulová.\n\n"}
{"id": "627087", "url": "https://cs.wikipedia.org/wiki?curid=627087", "title": "Trkmanec-Rybníčky", "text": "Trkmanec-Rybníčky\n\nTrkmanec-Rybníčky je přírodní památka ev. č. 12842 poblíž obce Rakvice v okrese Břeclav.\n\nDůvodem ochrany jsou zamokřené terénní sníženiny s výskytem slanomilných rostlinných společenstev s populacemi zvláště chráněných druhů rostlin a živočichů.\n\n"}
{"id": "627088", "url": "https://cs.wikipedia.org/wiki?curid=627088", "title": "Troskotovický dolní rybník", "text": "Troskotovický dolní rybník\n\nTroskotovický dolní rybník je přírodní památka ev. č. 1918 východě od městyse Troskotovice v okrese Brno-venkov na řece Miroslavce. Geomorfologicky náleží Olbramovické pahorkatině. Rozkládá se na k.ú. Troskotovice, pouze ochranné pásmo zasahuje částečně na k.ú. Vlasatice. Důvodem ochrany je velká druhová diverzita živočišných druhů, vázaných na ekosystém mělké vodní plochy a přilehlé litorální porosty (Nařízení Okresního úřadu Znojmo ze dne 17.2.1998).\n\nHlubší podloží tvoří vyvřeliny brněnského masivu, překryté karbonátickými sedimenty jurského stáří o mocnosti několik set metrů, nad nimi leží vrstvy písků a písčitojílovitých sedimentů neogénu karpatské předhlubně. Svrchní fluviální, eolické a svahové sedimenty náleží kvartéru.\n\nBřehy kryje souvislý stromový porost, který odděluje rybník od okolní zemědělské krajiny. V pásmu vrbin převládá vrba křehká (Salix fragilis), vrba bílá (S. alba), vrba ušatá (S. aurita) a vrba popelavá (S. cinerea), dále tam roste jasan ztepilý (Fraxinus excelsior), olše šedá (Alnus incana), topol bílý (Populus alba) a třešeň ptačí (Cerasus avium). V keřovém patru bez černý (Sambucus nigra), brslen evropský (Euonymus europaeus) a kalina obecná (Viburnum opulus), v bylinném patru čarovník pařížský (Circaea lutetiana), děhel lesní (Angelica sylvestris), komonice nejvyšší, kostřava obrovská (Festuca gigantea), kozinec cizrnovitý, kruštík širolistý (Epipactis helleborine), nadmutice bobulnatá a popenec obecný (Glechoma hederacea), z vodních rostlin jsou zastoupeny např. lakušník okrouhlý, okřehek malý a šejdračka bahenní.\n\nOrnitologický průzkum v roce 2015 zjistil 19 hnízdících zvláště ohrožených druhů ptáků a dalších 56 hnízdících druhů. Celkem bylo zjištěno 94 druhů ptáků. Zvláště chráněné hnízdící druhy zastupuje orel mořský (Haliaeetus albicilla), holub doupňák (Columba oenas), chřástal vodní (Rallus aquaticus), rákosník velký (Acrocephalus arundinaceus), sýkořice vousatá (Panurus biarmicus), zrzohlávka rudozobá (Netta rufina), žluva hajní (Oriolus oriolus), cvrčilka slavíková (Locustella luscinioides), kopřivka obecná (Anas strepera), lejsek šedý (Muscicapa striata), moták pochop (Circus aeruginosus), moudivláček lužní (Remiz pendulinus), potápka malá (Tachybaptus ruficollis), potápka roháč (Podiceps cristatus), slavík obecný (Luscinia megarhynchos), strakapoud prostřední (Dendrocopos medius) a ťuhýk obecný (Lanius collurio). Z dalších hnízdích ptáků je to bukač velký (Botaurus stellaris) a husa velká (Anser anser). Obojživelníky zastupuje kuňka obecná (Bombina bombina), rosnička zelená (Hyla arborea), blatnice skvrnitá (Pelobates fuscus), ropucha obecná (Bufo bufo), ropucha zelená (Bufo viridis), skokan štíhlý (Rana dalmatina), skokan ostronosý (Rana arvalis) a skokan skřehotavý (Rana ridibunda). Za zmínku stojí i vzácnější vlhkomilné druhy střevlíkovitých brouků – Dyschirius chalybeus gibbifrons, Bembidion doris, Agonum lugnes, Chlaenius tristis, Oodes gracilis, Badister unipustulatus, Demetrias atricapillus, Paradromius longiceps a další.\n\n\n"}
{"id": "627089", "url": "https://cs.wikipedia.org/wiki?curid=627089", "title": "Turold", "text": "Turold\n\nTurold je přírodní rezervace ev. č. 456 severně od města Mikulov v okrese Břeclav v Jihomoravském kraji. Oblast spravuje AOPK ČR – Regionální pracoviště Jižní Morava.\n\nDůvodem ochrany jsou skalní, stepní a křovinná společenstva na vápencovém podkladě s výskytem druhů typických pro bradlové pásmo Pavlovských vrchů; významné geologické, paleontologické a archeologické naleziště, jakož i významné zimoviště netopýrů.\n\nHlavní těleso bradla Turold (vrchol v nadmořské výšce 385 m) je tvořeno ernstbrunnskými vápenci jurského stáří, ve kterých je vyvinut systém jeskyní, dnes nazývaný jako jeskyně Na Turoldu. Ernstbrunnské vápence jsou doplněny o sedimenty stáří svrchní křídy známé jako klementské vrstvy. Jurské vápence jsou bohaté za zkameněliny (je zde známo až 500 druhů) a jsou to především řasy, ostnokožci (\"Echinodermata\"), koráli, mlži (\"Bivalvia\"), plži (\"Gastropoda\"), ramenonožci (\"Brachiopoda\") a \"Amoniti\" (řadí se hlavonožcům).\n\nPostupem času došlo ke krasové činnosti, při které vznikaly nejen podpovrchové jeskyně, ale i povrchové krasové kapsy, které byly vyplněny mladšími sedimenty, ve kterých rovněž byly nalézány zkameněliny (ale v tomto případě se ve většině případů jedná o čtvrtohorní obratlovce – hlodavce, netopýry, zajíce atd.). Předpokladem je, že k prvnímu krasovění došlo ještě před uložením klementského souvrství (před mořskou záplavou ve svrchní křídě). Hlavní jeskyně vznikly asi před 15 miliony let (během miocénu). Dnes je známo 2200 m chodeb, ale většina jeskynního systému byla zničena při těžbě vápence.\n\nListnaté lesy jsou tvořeny hlavně jasanem ztepilým, borovicí černou, a duby – zimní, letní a šípák. Bohaté je tu zastoupení keřů jako hloh jednosemenný, řešetlák počistivý a brslen bradavičnatý.\n\nV přírodní rezervaci Turold bylo zjištěno 404 druhů rostlin, z nichž je 33 zvláště chráněno.\n\nV lomu hnízdí několik vzácných druhů ptáků – jako je výr velký, sedmihlásek hajní a pěnice hnědokřídlá. Vzácným druhem hmyzu je pakudlanka jižní, která tu byla objevena v roce 1983. Jeskyně jsou významným zimovištěm netopýrů, z nichž nejvzácnějším je vrápenec malý, který se díky tomu dostal i do znaku Jeskyně Na Turoldu. Dále tu lze nalézt netopýra řasnatého, východního, brvitého, vodního, ušatého, večerního a dlouhouchého.\n\n"}
{"id": "627090", "url": "https://cs.wikipedia.org/wiki?curid=627090", "title": "V Jezdinách", "text": "V Jezdinách\n\nV Jezdinách je přírodní památka ev. č. 1810 severovýchodně od obce Kněževes v okrese Blansko. Oblast spravuje Krajský úřad Jihomoravského kraje.\n\nDůvodem ochrany je zachování jedinečného krajinného celku kulturní krajiny regionálního významu s vysokou ekologickou a estetickou hodnotou. Jedná se o ukázku neobyčejně velkého druhového bohatství teplomilných, hájových, lučních a typicky lesních rostlin, podmíněnou vápencovým podložím. Na lokalitě roste několik druhů zvláště chráněných rostlin, jako je vemeník dvoulistý (\"Platanthera bifolia\"), okrotice bílá (\"Cephalanthera damasonium\"), sasanka lesní (\"Anemone sylvestris\"), střevíčník pantoflíček (\"Cypripedium calceolus\"), jednokvítek velekvětý (\"Moneses uniflora\"), prstnatec Fuchsův (\"Dactylorhiza fuchsii)\" aj.\n\n"}
{"id": "627091", "url": "https://cs.wikipedia.org/wiki?curid=627091", "title": "V olších (přírodní památka, okres Brno-venkov)", "text": "V olších (přírodní památka, okres Brno-venkov)\n\nV olších je přírodní památka ev. č. 896 na severozápadním okraji obce Trboušany v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je zachování unikátního společenstva pahorkatinného lužního lesa (tzv. měkkého luhu) s převažujícím zastoupením vrby bílé, olše lepkavé, topolu bílého, topolu černého i ostatních dřevin přirozené skladby. Tento prostorově i druhově diferencovaný les tvoří vhodný biotop především pro vzácné a zvláště chráněné druhy ptáků.\n\n"}
{"id": "627092", "url": "https://cs.wikipedia.org/wiki?curid=627092", "title": "Velatická slepencová stráň", "text": "Velatická slepencová stráň\n\nVelatická slepencová stráň je přírodní památka ev. č. 492 jižně od obce Velatice v okrese Brno-venkov. Nově byla vyhlášena Nařízením Jihomoravského kraje s účinností od 1. ledna 2015.\n\nPředmětem ochrany jsou teplomilná stepní společenstva na kulmských slepencích s bohatým výskytem zvláště chráněných druhů rostlin a živočichů. \n\nPřírodní památka je tvořena prudkými svahy se západní až jihozápadní expozicí, porostlými teplomilnými stepními společenstvy s rozptýlenými dřevinami. Kulmské slepence místy vystupují na povrch v podobě skalních výchozů. V nejvíce zachovalých částech zde na jaře najdeme pestrobarevné koberce kosatců a konikleců.\n\nNa území se nachází více než 20 druhů dřevin, nejvýznamnější je výskyt třešně křovité (\"Cerasus fruticosa\"). Ze zvláště chráněných druhů bylin se zde nalézají především koniklec velkokvětý (\"Pulsatilla grandis\") a kosatec nízký (\"Iris pumila\"). Dále se zde vyskytují kozinec vičencovitý (\"Astragalus onobrychis\"), chrpu chlumní (\"Cyanus triumfettii\"), len tenkolistý (\"Linum tenuifolium\"), zlatovlásek obecný (\"Aster linosyris\"), kavyl tenkolistý (\"Stipa tirsa\") a kavyl vláskovitý (\"Stipa capillata\").\n"}
{"id": "627093", "url": "https://cs.wikipedia.org/wiki?curid=627093", "title": "Velký hájek", "text": "Velký hájek\n\nVelký hájek je přírodní památka ev. č. 886 severně od obce Šlapanice v okrese Brno-venkov. Oblast spravuje AOPK Havlíčkův Brod. Nově byla vyhlášena Nařízením Jihomoravského kraje č. 6/2019 ze dne 17. prosince 2018 s účinností od 1. března 2019.\n\nDůvodem ochrany jsou stepní společenstva, křoviny a dubovohabrový lesík na kulmských slepencích s výskytem řady významných druhů rostlin a živočichů.\n"}
{"id": "627094", "url": "https://cs.wikipedia.org/wiki?curid=627094", "title": "Velký Kuntínov", "text": "Velký Kuntínov\n\nVelký Kuntínov je přírodní rezervace ev. č. 1232 jihovýchodně od obce Boleradice v okrese Břeclav.\n\nDůvodem ochrany je uchování lesostepních strání s výskytem vzácného včelníku rakouského.\n\n"}
{"id": "627095", "url": "https://cs.wikipedia.org/wiki?curid=627095", "title": "Veselská lada", "text": "Veselská lada\n\nVeselská lada je přírodní památka ev. č. 1466 západně od obce Lomnice v okrese Brno-venkov. Oblast spravuje AOPK Havlíčkův Brod.\n\nDůvodem ochrany je ojedinělá mozaika vegetačních formací a současného způsobu jejich obhospodařování.\n\n"}
{"id": "627096", "url": "https://cs.wikipedia.org/wiki?curid=627096", "title": "Veselský chlum", "text": "Veselský chlum\n\nVeselský chlum je kopec v Hornosvratecké vrchovině a stejnojmenná přírodní památka ev. č. 1467, západně od obce Lomnice v okrese Brno-venkov. Vrchol je odlesněný a nabízí široké výhledy na okolní krajinu.\n\nPřírodní památka zahrnuje vrchol a část svahů. Důvodem ochrany je zachování ojedinělé mozaiky vegetačních formací a současného způsobu jejich obhospodařování. Severozápadní svahy pokrývá přírodní rezervace Sokolí skála. Oblast spravuje AOPK Havlíčkův Brod.\n"}
{"id": "627097", "url": "https://cs.wikipedia.org/wiki?curid=627097", "title": "Vinohrady (přírodní památka)", "text": "Vinohrady (přírodní památka)\n\nVinohrady je přírodní památka ev. č. 694 v okrese Brno-venkov. Leží jihozápadně od zástavby obce Velatice v lokalitě „Domovní vinohrádky“ na dvou oddělených územích. Oblast spravuje AOPK SCHKO Pálava a KS Brno.\n\nDůvodem ochrany je zachování přirozeného a málo narušeného biotopu stepního charakteru s mimořádným výskytem kosatce nízkého. Je to jedna z nejsevernějších lokalit této vzácné chráněné rostliny, neboť dále na sever se již nevyskytuje.\n\n"}
{"id": "627098", "url": "https://cs.wikipedia.org/wiki?curid=627098", "title": "Vratíkov (přírodní rezervace)", "text": "Vratíkov (přírodní rezervace)\n\nVratíkov je přírodní rezervace ev. č. 1187 západně od města Boskovice v okrese Blansko. Chráněné území je ve správě Krajského úřadu Jihomoravského kraje.\n\nDůvodem ochrany je jedinečný segment krajiny s vysokou ekologickou i estetickou hodnotou zahrnující ostrůvek devonských vápenců Němčicko – vratíkovského pruhu s četnými jeskyněmi a vývěry krasových vod tzv. Vratíkovský kras.\n\nOchranou jsou také zabezpečena význačná zimoviště chráněných druhů netopýrů. Geologický podklad a expozice podmiňují pak výskyt specifických rostlinných společenstev s několika rostlinnými druhy, které nejsou v jiné části Drahanské vrchoviny uváděny. Jedná se m.j. o zběhovec ženevský, hlaváček letní, skalník obecný, prorostlík srpovitý aj.\n\nÚzemí leží na rozhraní 4. bukového a 5. jedlobukového stupně. Lesní porost tvoří smrk, borovice, buk, dub zimní, dub letní, habr, javor klen, javor mléč, javor babyka, jasan a jilm drsný. V bylinném patře se vyskytuje okrotice bílá, tolita lékařská, skalník celokrajný, růže převislá, sleziník červený, sleziník routička, ostřice chlupatá, na louce v jižní části přírodní památky pak prstnatec májový, čertkus luční či violka bahenní.\n\nJeskyně jsou významným zimovištěm netopýrů a vrápenců, především pak kriticky ohroženého vrápence malého.\n\nPodloží je tvořeno ostrůvkem devonských vápenců. Na vápencích na východě území leží jílové břidlice.\n\nVratíkovský kras je vázán na ostrůvek devonských vápenců, ekvivalentu vilémovických vápenců ležících v němčickém pruhu. Vyskytují se zde jak povrchové, tak podzemní krasové jevy: jeskyně, závrty, věžovité a hřebenovité skály, vyvěračky, pukliny, krasové kužely a škrapová pole. Celkem je v této oblasti evidováno 16 jeskyní, mezi nejvýznamnější patří Sklep, Čtyřka, Pod smrkem (Nová) a Okno u Vratíkova.\n\nLoukou v jihozápadní části přírodní památky protéká potok Valchovka, na severu těsně za hranicí chráněného území má své koryto Okrouhlý potok. Oba toky se vlévají do vodní nádrže Boskovice, která začíná těsně za západním okrajem přírodní památky.\n\nNa severu se nachází vývěr U Jedle, který se zleva vlévá do Okrouhlého potoka. Do Valchovky se zprava vlévají dva krasové a zleva jeden pravděpodobně nekrasový vývěr.\n\nArcheologické výzkumy v portálech některých jeskyní přinesly významné poznatky o vývoji člověka, zajímavé jsou dobře dochované zbytky po dolování železitých rud (např. zbytky tavicích pecí keltského původu).\n\n Jižním okrajem vede zelená turistická trasa z Blanska přes Boskovice a Hrádkov dále do Velenova, Suchý a Sloupu.\n\nJižním a východním okrajem vede cyklistická trasa 5226.\n\nJižní a východní hranici tvoří silnice III/37359.\n\n\n"}
{"id": "627099", "url": "https://cs.wikipedia.org/wiki?curid=627099", "title": "Výchoz (přírodní památka)", "text": "Výchoz (přírodní památka)\n\nVýchoz je přírodní památka ev. č. 1945 poblíž obce Čejč v okrese Hodonín. Oblast spravuje Agentura ochrany přírody a krajiny ČR. Znovu byla přírodní památka vyhlášena Nařízením Jihomoravského kraje ze dne 19.12.2017 č. 1 o zřízení přírodní památky Výchoz a jejího ochranného pásma. Původní nařízení okresního úřadu Hodonín č. 4/98 bylo zrušeno.\n\nDůvodem ochrany je umělý odkryv po těžbě písku a lignitu v zalesněných svazích čtvrtohorního Čejčského jezera, který obnažuje třetihorní sedimenty spodního panonu. Z hornin převažují jílovité, prachovité a vápnité mořské písky s fosiliemi třetihorních mořských měkkýšů, dále je zastoupena kyjovská uhelná sloj, štěrkový kolektor neznámého toku a pohřbený půdní horizont.\n\n\n"}
{"id": "627100", "url": "https://cs.wikipedia.org/wiki?curid=627100", "title": "Zahrady pod Hájem", "text": "Zahrady pod Hájem\n\nZahrady pod Hájem je národní přírodní rezervace ev. č. 1036 na východním okraji obce Velká nad Veličkou v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je komplex květnatých karpatských luk a luhových stepí s bohatou květenou a zvířenou.\n\n"}
{"id": "627101", "url": "https://cs.wikipedia.org/wiki?curid=627101", "title": "Zámecký les v Lomnici", "text": "Zámecký les v Lomnici\n\nZámecký les v Lomnici je přírodní památka ev. č. 1924 na východním okraji městyse Lomnice v okrese Brno-venkov. Oblast spravuje AOPK Havlíčkův Brod.\n\nDůvodem ochrany je listnatý porost, významné ptačí hnízdiště.\n\n"}
{"id": "627102", "url": "https://cs.wikipedia.org/wiki?curid=627102", "title": "Zázmoníky", "text": "Zázmoníky\n\nZázmoníky je přírodní rezervace ev. č. 1233 severně od obce Bořetice v okrese Břeclav.\n\nDůvodem ochrany je zachování lesostepních strání, které jsou jedinou lokalitou na Moravě s výskytem vzácného včelníku rakouského (\"Dracocephalum austriacum\").\n\nLokalita se nachází ve svahu, v horní části je hranice lesa a v dolní části je chráněné území omezeno hlubokým údolím. Zastoupeny tu jsou lesní lemy, teplomilné doubravy a stepní společenstva s vzácnými druhy rostlin a hmyzu. Roste tu např. kavyl Ivanův (\"Stipa pennata\"), konvalinka vonná (\"Convallaria majalis\") nebo hlaváček jarní (\"Adonis vernalis\").\n\nÚzemí přírodní památky bylo v minulosti obhospodařováno. Spatřit jste mohli vinice, políčka a sady. V polovině 50. let 20. století došlo k opuštění lokality a lesostepní společenstva se zde obnovila přirozenou sukcesí. Největším problémem je, jako u většiny stepí, zarůstání a šíření nepůvodních invazivních druhů, například trnovníku akátu a pajasanu žláznatého. \n\nNa jaře v přírodní rezervaci kvetou hlaváček jarní, kosatec nízký, později je doplní květy sasanky lesní, kosatce různobarvého, třemdavy bílé, vstavače vojenského a kavyly.\nZ dřevin je zde zastoupen dub pýřitý, dřín obecný, jeřáb břek.\n\nV přírodní rezervaci se nachází řada stepních druhů bezobratlých. Z plazů lze zde spatřit ještěrku zelenou.\n\n"}
{"id": "627103", "url": "https://cs.wikipedia.org/wiki?curid=627103", "title": "Zhořská mokřina", "text": "Zhořská mokřina\n\nZhořská mokřina je přírodní památka ev. č. 887 severně na okraji obce Zálesná Zhoř v okrese Brno-venkov. Oblast spravuje AOPK SCHKO Pálava a KS Brno.\n\nDůvodem ochrany je bohatá lokalita prstnatce májového.\n\n"}
{"id": "627104", "url": "https://cs.wikipedia.org/wiki?curid=627104", "title": "Zlobice (přírodní památka)", "text": "Zlobice (přírodní památka)\n\nZlobice je přírodní památka ev. č. 883 jižně od obce Malhostovice v okrese Brno-venkov. Oblast spravuje AOPK SCHKO Pálava a KS Brno. Jižně od přírodní památky se nachází přírodní rezervace Obůrky-Třeštěnec.\n\nDůvodem ochrany je lokalita lýkovce vonného.\n\n"}
{"id": "627105", "url": "https://cs.wikipedia.org/wiki?curid=627105", "title": "Žabárník", "text": "Žabárník\n\nŽabárník byla přírodní památka ev. č. 1443 severozápadně od obce Sokolnice v okrese Brno-venkov. Oblast spravovala AOPK SCHKO Pálava a KS Brno.\n\nDůvodem ochrany byla údolní niva toku Dunávky včetně závlahové nádrže a všech přírodních jevů nacházejících se na jeho území. Jedinečný biotop svého typu, jenž byl významným hnízdištěm a místem rozmnožování mnoha druhů ohrožených ptáků, obojživelníků, plazů a dalších živočichů.\n\nPřírodní památka byla ke dni 1. srpna 2016 zrušena nařízením Jihomoravského kraje ze dne 5. května 2016.\n\nPodloží z vápnitých jílů a písků spodního badenu karpatské předhlubně překrývají fluviální terasovité štěrky a spraše. Niva Dunávky je tvořena souvrstvím fluviálních štěrků pleistocénního stáří, které jsou překryty holocénními povodňovými sedimenty v podobě hlinitých písků a písčitých hlín.\n\nSeverně a jižně podél Dunávky vznikla na deofluviálních sedimentech karbonátová varieta černice typické. V okolí chráněného území se nacházejí typické černozemě na spraši a karbonátové černozemě na vápnitých jílech. \n\nLokalita je obývána obojživelníky, skokanem skřehotavým, užovkou obojkovou. Hnízdí zde mokřadní ptáci, např. moták pochop, žluva hajní, lejsek šedý, slavík obecný, krutihlav obecný a moudivláček lužní obývají a hnízdí v lužních porostech nad a pod nádrží. \n\nDřevinná skladba je zastoupena druhy vázanými na vodu. Jsou to olše lepkavá, topol bílý, vrba bílá a jasan ztepilý, k vidění jsou zde i vrby stříhané na hlavu, tzv. hlavaté vrby. Z keřů zde nalezneme husté porosty bezu černého. V litorálním pásmu se nachází porosty rákosu obecného. Podél toku můžete narazit na kosatec žlutý, blatouch bahenní či na šmel okoličnatý.\n\n"}
{"id": "627106", "url": "https://cs.wikipedia.org/wiki?curid=627106", "title": "Žerotín (přírodní památka)", "text": "Žerotín (přírodní památka)\n\nŽerotín je přírodní památka ev. č. 1038 jižně od města Strážnice v okrese Hodonín. Oblast spravuje AOPK ČR Správa CHKO Bílé Karpaty.\n\nDůvodem ochrany je charakteristický zbytek lesostepi s přirozenými společenstvy teplomilných rostlin a živočichů.\n\n"}
{"id": "627107", "url": "https://cs.wikipedia.org/wiki?curid=627107", "title": "Žižkův stůl (Lhota u Lysic)", "text": "Žižkův stůl (Lhota u Lysic)\n\nŽižkův stůl je přírodní památka ev. č. 1880 jihozápadně od obce Lhota u Lysic v okrese Blansko. Oblast spravuje AOPK KS Brno.\n\nDůvodem ochrany je ukázka periglaciálních forem reliéfu, zbytky listnatých porostů (s jilmem drsným), bohatá avifauna.\n\nÚzemí patří do 4. bukového stupně. Ve vrcholové části se nachází starý suťový les, kde stromové patro tvoří buk, javor klen, javor mléč, lípa velkolistá, jilm drsný a habr, na svazích převládají květnaté bučiny a smrkový porost.\n\nV bylinném patře se vyskytuje kyčelnice devítilistá, sasanka pryskyřníkovitá a kruštík širolistý.\n\nV keřovém patře je k nalezení brslen bradavičnatý.\n\nSeverní hranici přírodní památky tvoří Lysický potok.\n\nVe vrcholové části vystupují na povrch rulové skalky s formami mrazového zvětrávání ve formě stupňovitě uspořádaných mrazových srubů, puklinových jeskyněk a hranáčových hald. Půda je tvořena kambizeměmi přecházejícími do ranků.\n\n"}
{"id": "627109", "url": "https://cs.wikipedia.org/wiki?curid=627109", "title": "Treska", "text": "Treska\n\nTreska může být:\n\nněkolika rodů mořských ryb z čeledi treskovití (Gadidae):\n\n"}
{"id": "627110", "url": "https://cs.wikipedia.org/wiki?curid=627110", "title": "Opera a drama", "text": "Opera a drama\n\nOpera a drama ( ) je významné hudebně estetické dílo Richarda Wagnera, které napsal od září 1850 do února 1851 v exilu v Curychu a ve kterém rozebral svou představu o tehdejším stavu hudby a opery a o její reformě směřující k hudebnímu dílu budoucnosti (\"Gesamtkunstwerku\"). Wagner v knize mimo jiné rozebírá svou teorii příznačných hudebních motivů (\"leitmotivů\").\n\nKniha poprvé vyšla v roce 1852, později ji Wagner vydal jako třetí a čtvrtý svazek svých sebraných spisů.\n\nV roce 1848 se Wagner osobně zapojil do revolučního hnutí. Tehdy ho ovlivnili zejména Michail Alexandrovič Bakunin nebo Ludwig Feuerbach. Kvůli své angažovanosti musel opustit Drážďany a uchýlit se do Curychu. I tam ale nadále věřil, že jsou nezbytné sociální i umělecké reformy. Proklamoval to ve svých spisech, ve kterých se spojovaly politické názory s hudebně estetickými.\n\nVe svých předchozích spisech \"Umění a revoluce\" a \"Umělecké dílo budoucnosti\" Wagner popsal krizi umění a zkoumal cesty k nalezení ideální umělecké formy, které označil \"spojené umělecké dílo\" (). Ústřední postavení v tomto hledání dostala Wagnerova představa sjednocení hudby a dramatu, pro které se později vžilo označení \"hudební drama\".\n\nO první vydání knihy v Lipsku v roce 1852 v nakladatelství J. J. Webera se zasloužil skladatel a houslista Theodor Uhlig.\n\nWagner spis rozdělil do tří částí:\n\n\nV první části vychází z myšlenky, že opera opustila dramatičnost a vydala se, zejména zásluhou Rossiniho, na cestu plné podřízenosti dramatu hudbě a v díle Meyerbeera dospěla k bezobsažnému a nedramatickému hudebnímu formalismu. Meyerbeerova hudba vyvolává v operním divákovi \"„účinek bez příčiny“\". Operní melodie je \"melodií absolutní\", jelikož nevychází z dramatu a slouží pouze hudební kráse. (Wagner takovou melodii v opeře kritizuje a později v tomto díle ji označuje za melodii instrumentální, přestože je uložena zpěvákovi.) V závěru úvodní části hledá Wagner podstatu hudby a nachází ji v rytmu a melodii, přičemž za přirozenou melodii označuje tu lidovou.\n\nDruhá část se věnuje současnému stavu dramatu, které ve Wagnerově době marně spojuje podle autora protikladné vlivy románu a řeckého dramatu. Román jako látka pro soudobé drama je podle Wagnera popisný a nepřirozený. Přirozená nutnost člověka je v něm nahrazena nutností danou politickým státem. Pro člověka i pro umění je nutné zničení státu.\n\nDrama se má stát zpodobením přirozeného mýtu, přičemž k dokonalosti ho dovede zesílení motivů, jehož lze dosáhnout řečí tónů, která navíc je schopna vyjádřit to, kde už poezie selhává.\n\nVe třetím díle se zabývá jednotlivými postupy, které má ideální umělecké dílo využívat. Zavrhuje rytmický zejména tradičně jambický verš a propaguje využívání jazykového akcentu, za vhodnou básnickou figuru pak vybírá Stabreim. Hudební melodie a harmonie se pak má přirozeně odvozovat od dramatu a od básníkova textu a vytvářet tzv. \"veršovou melodii\". Význam harmonie, přirozeně z melodie vyplývající, posiluje role orchestru (Orchestr je \"„ovládnutý příval melodie sám. (...) je uskutečněná myšlenka harmonie v nejvyšší a nejživější pohyblivosti.“\")\n\nOrchestr má podle Wagnera schopnost \"„vyjádřit nevyslovitelné“\". Prostřednictvím charakteristického hudebního motivu je možné zpřítomnit nepřítomné. Takový motiv, později Wagnerovými vykladateli označovaný jako \"leitmotiv\", je podle Wagnera základním stavebním kamenem dramatu. Ideální umělecké dílo vzniká jako podřízení všech složek (kromě hudby a slova např. také herecké složky) dramatickému záměru a jejich souladem.\n\nWagner se pokusil svou myšlenku hudebního dramatu realizovat zejména v operní tetralogii \"Prsten Niebelungů\", nicméně již od později komponovaných částí tetralogie se od striktních regulí vepsaných do spisu \"Opera a drama\" vzdaluje.\n\nProti Wagnerově myšlence podřízení hudby dramatu, někdy dobově ne zcela výstižně interpretované jako podřízení hudby slovu, vystoupil zejména Eduard Hanslick. O sloučení obou hledisek – Hanslickova hudebního formalismu i Wagnerova pojetí hudebního dramatu se pokusil např. Otakar Hostinský ve své disertaci \"Hudební krásno a souborné umělecké dílo z hlediska formální estetiky\" z roku 1877.\n\nSám Wagner své názory později částečně přehodnotil pod vlivem estetiky Arthura Schopenhauera.\n\nRichard Strauss nazval dílo \"„knihou všech knih o hudbě“\" a \"„snad nejvýznamnějším vědeckým dílem světových dějin“\".\n"}
{"id": "627119", "url": "https://cs.wikipedia.org/wiki?curid=627119", "title": "Teresa Lewis", "text": "Teresa Lewis\n\nTeresa Wilson Bean Lewis (26. dubna 1969 Danville, Virginie, USA – 23. září 2010 Greensville, Virginie, USA) byla jednou z dosud (2019) 16 žen popravených v USA od obnovení trestu smrti v roce 1976. Teresa Lewis byla odsouzena za naplánování dvojnásobné vraždy, a to vraždy svého manžela a nevlastního syna.\n\nNa podzim roku 2002 se Teresa Lewis seznámila s Matthew Jessee Shallenbergerem (21) a Rodney Lamont Fullerem (19) a s oběma začala udržovat milostný vztah. V říjnu téhož roku se rozhodla zabít svého manžela a jeho syna, kvůli získání peněz z jejich životní pojistky. Na tuto dvojnásobnou vraždu si objednala své dva milence, kterým za zrealizování slíbila pohlavní styk spolu ještě se svou šestnáctiletou dcerou, která byla za svou účast později odsouzena na 6 let do vězení. 30. října došlo k vraždě obou obětí. Oba muži byli ve spánku zastřeleni. Lewis po činu zavolala policii a nahlásila vloupání.\n\nTeresa Lewis byla později odsouzena za naplánování vraždy k trestu smrti. Oba pachatelé byli odsouzeni k doživotnímu vězení. Shallenberger později spáchal ve vězení sebevraždu.\n\nNěkolik dní před plánovanou popravou, se advokát Teresy Lewisové pokusil dosáhnout u guvernéra státu Virginie, zrušení trestu v důsledku nízké hodnoty IQ své klientky (v USA nesmí být popraveni pachatelé s IQ nižším než 72 bodů). Žádost byla však zamítnuta.\n\nTeresa Lewis byla 23. září 2010 ve 21 hodin upoutána na lůžko v popravčí komoře státní věznice v Greensvillu. Poté jí byla do žíly na ruce vpíchnuta jehla a následně jí byl podán tzv. smrtící koktejl ve formě 3 po sobě následujících injekcí, po kterém krátce na to upadla do bezvědomí. Po několika minutách byla prohlášena za mrtvou. \n\nTeresa Lewis se tak stala 12. ženou popravenou v USA od znovuzavedení trestu smrti v roce 1976. Zároveň se stala první ženou popravenou ve státě Virginie smrtící injekcí a první ženou, popravenou v tomto státě po téměř 100 letech (poslední zde popravenou ženou byla 17letá Virginia Christian, která zemřela na elektrickém křesle v roce 1912). \n"}
{"id": "627122", "url": "https://cs.wikipedia.org/wiki?curid=627122", "title": "Martin Honorius Czechura", "text": "Martin Honorius Czechura\n\nMartin Honorius Czechura (3. listopadu 1688 Koterov – 1726) byl český filosof a teolog.\n\nVstoupil do cisterciáckého kláštera v Plasích, kde r. 1708 složil řádové sliby. Vystudoval teologii na pražské univerzitě a r. 1715 byl vysvěcen na kněze. Potom se oddal studiu filosofie. Profesury filosofie na pražské univerzitě dosáhl velmi záhy, již v roce 1718. Je autorem disputace \"Mare philosophicum\".\n"}
{"id": "627126", "url": "https://cs.wikipedia.org/wiki?curid=627126", "title": "Jasánky", "text": "Jasánky\n\nJasánky jsou přírodní památka v okrese Český Krumlov. Nachází se na Šumavě podél potoka Světlá (přítok Große Mühl) při česko−rakouské státní hranici, 8 km západně od obce Přední Výtoň v jejím katastrálním území \"Jasánky.\" Je součástí Chráněné krajinné oblasti Šumava a je v péči Správy Národního parku Šumava.\n\nDůvodem ochrany jsou společenstva s výskytem ohrožených druhů rostlin (především orchideje) a živočichů v krajině kolonizované v raném středověku a po vysídlení Němců dočasně ponechané přírodnímu vývoji, jsou tu zachovalé četné ukázky historické kultivace krajiny − úpravy toků, Schwarzenberský plavební kanál, mlýnské úpravy, terasování krajiny, půdorysy sídel atd. Mezoklimaticky se jedná o velmi příznivou polohu − výrazný dešťový stín a příznivá jižní a jihozápadní orientace svahů. Geologický podklad tvoří žula a žulový porfyr, místy prostupuje do podloží i rula.\n\nPůvodní terasovité pozemky jsou zalesněny, v horní části svahů přechází lesní porosty v acidofilní kultury s převahou břízy a borovice lesní s příměsí jasanu, dubu, buku a lísky. V těchto se nepravidelně vyskytuje kriticky ohrožená orchidej měkčilka jednolistá, z dalších ohrožených druhů tu rostou prstnatec májový, prstnatec listenatý, vemeník dvoulistý, kamzičník rakouský, dřípatka horská.\n"}
{"id": "627128", "url": "https://cs.wikipedia.org/wiki?curid=627128", "title": "Boris Hagelin", "text": "Boris Hagelin\n\nBoris Hagelin (2. července 1892 – 7. září 1983) byl švédský inženýr, vynálezce a zlepšovatel šifrovacích strojů. Byl jediný vynálezce své doby, který na šifrování zbohatl.\n\nŠvédský inženýr Arvid Gerhard Damm byl na začátku dvacátého století ve své zemi ředitelem naftové společnosti bratří Nobelových. Zároveň však byl spolu s Holanďanem Hugo Kochem autorem tří patentů pro šifrovací stroje. Na jejich výrobu měl ve Švédsku založenou firmu. O jejich vynálezy nebyl na trhu zájem, dokud se vývoje neujal Boris Hagelin.\n\nRoku 1922 se Boris Hagelin ujal práce na zjednodušení jednoho z otcových strojů, který vybavil klávenicí a žárovkami. Podobně to udělal u svého stroje Američan Edward H. Hebern. Díky těmto úpravám se zařízení podobalo německé verzi Enigmy od Artura Scherbia. Do roku 1929 dokázal Hagelin prodat generálnímu štábu Švédska mnoho šifrovacích strojů.\n\nRoku 1928 zemřel Hagelinův otec Bernard Damn.\n\nHagelin zařízení vylepšil elektrickým psacím strojem aby mohlo psát text přímo na pásku a roku 1934 vestavěl do stroje tiskárnu. Vyřadil tak zastaralé žárovky ukazující šifrovaný text. Usnadnil tím obsluhu, jelikož původně kontrola žárovek vyžadovala současnou práci dvou osob. Zařízení vážilo jen 16 kilogramů a vešlo se do malého kufru. Rychlost 200 znaků za minutu byla v té době nadstandardní. \n\nFrancouzský generální štáb zaujal stroj natolik, že požádali o vytvoření miniaturního zařízení. Hagelin vyvinul čistě mechanický stroj který nevážil ani 1,5 kilogramu. Francouzi nakoupili ihned přes 5000 kusů těchto strojů, menších než tehdejší telefon. Stroj opět na principu Enigmy vyráběl heslo v průběhu šifrování. Uvnitř zařízení bylo na společné ose, šest kotoučů s různým množstvím pracovních poloh. Přesněji jich bylo 17, 19, 21, 23, 25 a 26. Při šifrování se jejich polohy rozcházely, čímž se při každém počátečním nastavení kotoučů, vytvářel jiný šifrovací kód. Tento kód byl neperiodický a dlouhý přes 101 miliónů znaků.\n\nNa začátku druhé světové války absolvoval Hagelin riskantní emigraci přes Berlín a Vídeň do New Yorku. To vše kvůli strachu z Hitlera, který v témže roce obsadil Norsko, Holandsko, Belgii a Francii. Do emigrace propašoval kompletní dokumentaci a plány výroby stroje typu \"C-28\". Z New Yorku zamířil vynálezce do Washingtonu, aby se zde konečně setkal s vynálezce a kryptografem Wiliamem Fredericem Friedmanem.\n\nPro řádné vyzkoušení se podařilo do konce září propašovat ze Švédska padesát šifrovacích strojů. Testy dopadly úspěšně, ale se strojem se muselo zacházet přesně podle návodu, jinak jeho stupeň bezpečnosti značně klesal. V případě, že se několikrát za sebou použilo stejné heslo, docházelo se k tomu samému. Zprávy šlo poté rozluštit metodou předpokládaných slov. Díky jediné rozluštěné zprávě by šlo odhadnout rozmístění vnitřních kotoučů stroje a ten by byl už nadále k ničemu. \nJelikož však USA neměly nic alespoň srovnatelného, přistoupily na používání tohoto zařízení s několika vylepšeními od Friedmana. Od roku 1942 ho pod označením \"M-209\" vyráběla firma Smith-Corona Typewriter ve státě New York. Roku 1944 jich už bylo vyrobeno 140 000 kusů a Boris Hagelin se stal milionářem. \n\nPo válce obnovil Hagelin výrobu ve Švédsku, roku 1948 přemístil část výroby i prodeje do Švýcarska. Úplné přestěhování bylo ukončeno až o deset let později. \n\nPo válce začínal Hagelin 170 zaměstnanci a roku 1952 vznikl nový typ šifrovacího stroje \"CX-52\". Kotouče byly změněny a šlo je používat v libovolném pořadí (jako u Enigmy). Stejně tak se změnila i část pro tvorbu hesla. Zdvojnásobení počtu pracovních poloh u čtyřech nejmenších kotoučů dovolovalo komunikaci se starými typy stroje. Zařízení však mělo i druhý typ, kde počet pracovních poloh u kotoučů byl v prvočíslech. Délka hesla se tak zvýšila na 2,75 miliardy znaků. Přidalo se i zařízení pro snímání a tvoření textu do děrné pásky \"PEB-61\". V dalších letech se zařízení stále vyvíjelo. Stroje například umožňovaly nepravidelné pohyby kotoučů nebo přepisy do jiných jazyků.\n\nRoku 1983 Boris Hagelin zemřel. Byl tehdy jediným vynálezcem kryptografických zařízení, který na nich dokázal zbohatnout. \n\nHagelinem založená firma \"Crypto AG\" sídlí nedaleko Zugu a pokračuje ve výrobě a modernizaci šifrovacích strojů a zařízení. Od začátku sedmdesátých let vyrábí zařízení, která využívají pro vytvoření hesla místo kotoučů posuvné registry. \n\n"}
{"id": "627131", "url": "https://cs.wikipedia.org/wiki?curid=627131", "title": "Hydrografie Střední Ameriky", "text": "Hydrografie Střední Ameriky\n\nNásledující článek popisuje nejvýznamnější hydrografické prvky v oblasti Střední Ameriky (státy Belize, Guatemala, Salvador, Honduras, Nikaragua, Kostarika a Panama).\n\nPacifické pobřeží Guatemaly, Salvadoru, Hondurasu a Nikaraguy je poměrně málo členité pouze s výjimkou většího zálivu Fonseca s mnoha ostrovy. Oproti tomu západní pobřeží Kostariky zahrnuje dva významnější zálivy - Nicoya oddělující pevninu od stejnojmenného poloostrova Nicoya a záliv Golfo Dulce (omýlající poloostrov Osa). Ke Kostarice náleží i Kokosový ostrov vzdálený přibližně 550 km od středoamerické pevniny. Panamské pacifické pobřeží je nejvíce členité. Nachází se tu poloostrov Azuero a Panamský záliv, ostrov Coiba a Perlové souostroví. Ve vzdálenosti asi 140 km od pobřeží se táhne od Mexika až ke Kostarice pod mořskou hladinou Středoamerický příkop hluboký až 6000 metrů. \n\nAtlantský oceán se Střední Ameriky dotýká skrz své okrajové moře - Karibské moře. Východní atlantické pobřeží je v porovnání se západním pacifickým více členité. Při pobřeží Belize, Guatemaly a Hondurasu se nachází Honduraský záliv. Nachází se zde i část Mezoamerického korálového útesu - Belizský bariérový útes. K Hondurasu náleží souostroví Islas de la Bahía, k Belize mnoho malých ostrůvků - tzv. cays. Blízko pevninské Panamy se nachází souostroví Bocas del Toro. Největší laguny v regionu jsou \"Laguna Caratasca\" na východě Hondurasu a \"Laguna de Perlas\" v Nikaragui.\n\nŘeky odvádějí vody z území Střední Ameriky jak do Tichého, tak do Atlantského oceánu. Topografie regionu předurčuje úmoří oceánů tak, že do Atlantiku směřují delší řeky (mezi nejvýznamnější patří San Juan, Río Grande de Matagalpa, Coco, Patuca, Ulúa, Motagua, Hondo, Usumacinta), které protékají nížinami s poměrně klidným tokem, zatímco přítoky Pacifiku (např. řeky Lempa a Choluteca) jsou většinou kratší a překonávají na menší vzdálenosti větší výškový rozdíl, mají dravější tok.\n\nNa území Střední Ameriky se nachází mnoho přírodních jezer. Jedná se o různé typy jezer - tektonická, kráterová, kalderová, fluviální. V kráterech mnoha zdejších sopek se nacházejí malá jezera, jejich vody mívají velice specifické složení (obsah síry apod.). Následující tabulka uvádí jezera s největší rozlohou:\n\nNejvýznamnější vodní nádrží v celém regionu je bezesporu Gatúnské jezero na řece Chagres, které zajišťuje provoz Panamského průplavu. Další významné přehradní nádrže jsou Bayano (Panama; 185 km²), Cerrón Grande (Salvador; 135 km²), El Cajón (Honduras; 94 km²) či Arenal (Kostarika; 85 km²).\n"}
{"id": "627153", "url": "https://cs.wikipedia.org/wiki?curid=627153", "title": "Treskovití", "text": "Treskovití\n\nTreskovití (Gadidae) jsou čeleď mořských (v širším pojetí čeledi převážně mořských) paprskoploutvých ryb z řádu hrdloploutví (Gadiformes). Vyskytují se především v mořích chladného a mírného pásu severní polokoule. Jediným typicky sladkovodním zástupcem treskovitých byl mník jednovousý (\"Lota lota\"), který je však spolu se svými nejbližšími příbuznými v novějších systémech vyčleňován do samostatné čeledi mníkovití (Lotidae).\n\n\nTreska je starý islandský symbol, již v roce 1589 byla bezhlavá, ale korunovaná treska ve štítu islandského znaku, v roce 1593 byla na pečeti ostrova a asi od 16. století byla korunovaná, stříbrná, bezhlavá treska oficiálním znakem Islandu. Když v roce 1809 dánský korzár Jørgen Jørgensen svrhl dánského guvernéra na Islandu a vyhlásil nezávislost ostrova, vztyčil v Reykjavíku svou vlajku s vyobrazenými třemi treskami bez hlavy.\n"}
{"id": "627157", "url": "https://cs.wikipedia.org/wiki?curid=627157", "title": "Ilja Čavčavadze", "text": "Ilja Čavčavadze\n\nIlja Čavčavadze ( ილია ჭავჭავაძე) (8. prosince 1837, Kvareli, Gruzie – 12. září 1907, Zizamuri u Mcchety) byl gruzínský politik, spisovatel, šlechtic a národní obrozenec, který vystupoval proti ruskému útlaku svého národa ve druhé polovině 19. století. Roku 1987 byl gruzínskou církví slavnostně svatořečen jako Svatý Ilja Spravedlivý. \n\nPatřil ke stoupencům politického liberalismu a umírněného nemarxistického socialismu, ale především gruzínského vlastenectví. Snažil se omezit vliv carského Ruska, což řešil pomocí kontaktů na západoevropské (především francouzské) politické prostředí. Mimoto byl i uznávaným básníkem. Známé jsou například jeho balady \"Zlatá kolébka\" nebo \"Poustevník\", ale psal také prózu, hlavně povídky. Jeho politická činnost vyvrcholila na přelomu 19. a 20. století, když byl v čele celého gruzínského národního hnutí. \n\nPolitika se mu však způsobila mnoho problémů a nakonec ho stála i život. Roku 1907 byl zavražděn u vsi Cicamuri nedaleko města Mccheta, když se vracel ze Sankt Petěrburku do Tbilisi. Společně s ním byla zavražděna i jeho žena Olga. Kdo stál za vraždou výjimečně populárního politika, není dosud zcela jasné. Mohla to být carská tajná policie Ochranka, která ho dlouhá léta sledovala kvůli jeho politické činnosti nebo bolševici, jimž vadil Čavčavadzeho odpor k násilí. Vrazi nebyli nikdy dopadeni, ale soudí se, že jedním z nich mohl být bolševik a později Stalinův spolupracovník Sergo Ordžonikidze. Sám Stalin si však Čavčavadzeho tvorby v pozdějších letech vážil. \n\n"}
{"id": "627160", "url": "https://cs.wikipedia.org/wiki?curid=627160", "title": "Karel Ferdinand Irmler", "text": "Karel Ferdinand Irmler\n\nKarel Ferdinand Irmler (nar. 18. března 1650 v Olomouci, zemřel ?) byl moravský právník a první profesor světského práva na Olomoucké univerzitě.\n\nSyn olomouckého lékaře. Vystudoval Filosofickou fakultu olomoucké univerzity a Právnickou fakultu v Praze, kde disputoval r. 1674 a 1675 (pod Malanottem). Roku 1678 začal soukromě přednášet právo ve Vídni, v letech 1679 – 1691 pak přednášel v Olomouci; nejprve na Univerzitě v Olomouci, po roztržce s rektorem pokračoval soukromými přednáškami, které si platily moravské stavy. Posléze oslepl.\n\n"}
{"id": "627166", "url": "https://cs.wikipedia.org/wiki?curid=627166", "title": "Údržba", "text": "Údržba\n\nÚdržba technických systémů, přístrojů a součástek je soubor činností, které mají zajistit, že se zachová jejich provozuschopný stav, nebo při poruše bude tento stav rychle obnoven. Zjednodušeně můžeme údržbu rozdělit do čtyř oblastí:\n\n\nTermínem údržba je často zjednodušeně označováno ve firmách také oddělení nebo organizační útvar, který provádění údržby zajišťuje. Pracovník takového oddělení bývá označován jako údržbář.\n\nÚdržba slouží k předcházení systémových výpadků. Dalšími očekávanými přínosy mohou být:\n\n\nÚdržba je zvláště důležitá tam, kde selhání technický systémů ohrožuje bezprostředně lidské životy. V těchto případech kontrolují provádění údržby státní orgány nebo jimi pověřené organizace. Například údržba letadel je zvláště přísně regulována. Pravidelná údržba se také provádí u silnic, mostů a budov.\n\nKonstrukce výrobních strojů se v posledních letech výrazně rozvinula. Je stále těžší sledovat stav jednotlivých součástek nebo podsestav, protože u moderních zařízení je mnohem více slabých míst, než u starších zařízení. Navíc dnešní konstruktéři se vyhýbají předimenzovaným konstrukcím a nahrazují je lehkými, úspornými díly. Proto je stále větší počet součástek citlivých na opotřebení a poruchy. současné koncepce obsluhy a údržby mají především za úkol zajistit vysokou provozní pohotovost zařízení. Stále více firem opouští zastaralý názor, že údržba je zbytečné utrácení peněz. Rostoucí tlak na kvalitu a produktivitu vede firmy k zavádění kontrolních a údržbových systémů, které předcházejí výpadkům výrobního zařízení.\nZnalosti a zkušenosti jsou nejdůležitějším zdrojem pro vytvoření a zachování náskoku před konkurencí. Základ systému údržby sice vychází ze standardizovaných postupů, přesto je významně závislý na kvalifikaci pracovníků údržby. Během využívání strojů vznikají i problémy, se kterými výrobce zařízení nepočítal. Při řešení takových problémů jsou zkušenosti pracovníků údržby s předchozím fungováním zařízení nenahraditelné a umožňují napravit poruchové stavy. Se znalostí chování zařízení souvisí také rozhodnutí provozovatele, zda zajistit údržbu zařízení vlastními pracovníky nebo externím dodavatelem (outsourcing). Vlastní údržba je výhodná v tom, že se uvnitř firmy znalosti chování zařízení shromažďují a rozvíjejí. To v případě údržby externí firmou nepřichází v úvahu. Při předání údržby externí firmě se většina znalostí o chování zařízení ztrácí. Oproti tomu existuje řada případů, kdy zaměstnávání vlastních specialistů není ekonomicky výhodné – například u výtahů, nebo jde o běžná zařízení, kde nehrozí ztráta firemního know-how – například opravy automobilní techniky nebo elektrického ručního nářadí.\n\nPři zavedení konceptu preventivní údržby máme na zřeteli následující cíle:\n\n\nPro dosažení těchto cílů nestačí definovat a prosadit průběžnou kontrolu. Je třeba také zajistit plynulé zásobování náhradními díly. Přitom se firma musí vyhnout velkým zásobám náhradních dílů. Musí skladovat jen ty díly, které jsou pro udržení provozuschopnosti nezbytné. Důležitá je znalost dodavatelů náhradních dílů a jejich dodacích podmínek.\n\nPři zavedení prediktivní údržby se statisticky analyzují data ze senzorů, řídících jednotek, zpráv opravářů, reklamací, počtu nekvalitních výrobků, personálním obsazením a dalších zdrojů dat o faktorech, které mají vliv na provoz. Dle zjištěných korelací a kauzalit mezi jednotlivými faktory se přistupuje k plánované údržbě a výměně dílů před ukončením jejich životnosti.\n\nDobrým příkladem je výměna grafitových kelímků ve slévárnách hliníku, kde se měří teplota ohřevu a teplota taveniny. Diference teplot se časem zvyšuje díky změně fyzikálních vlastností kelímku dlouhodobým vypalováním. Při dosažení hladiny diference na kritickou úroveň se kelímek vymění za nový ještě před jeho rozpadem. Životnost grafitového kelímku od výrobce je stanovena na 6 měsíců a díky predikci je možné bezpečně kelímek provozovat i 9 měsíců.\n\nProaktivní údržba zahrnuje všechny náležitosti prediktivní údržby s tím, že se navíc nezaměřuje pouze na aktuální symptomy stavu zařízení nebo stroje (např. poškození ložiska), ale zaměřuje se na vyhledání a odstranění příčin tohoto nežádoucího stavu (např. ložisko bylo poškozeno v důsledku špatného ustavení stroje).\n\nVedle technického hlediska je nutné se zabývat také náklady. Hlavně v sériové výrobě musíme při výpadku stroje počítat nejen s přímými náklady na opravu, ale také s cenou nevyrobené produkce a s případnými penále uplatňovaným odběrateli.\n\nSoučasné koncepce údržby používají různé strategie. Ty běžné se dají charakterizovat takto:\n\n\nÚdržba může být definována například takto: Údržba je kombinace technických a administrativních opatření včetně zásahů managementu během životního cyklu provozní jednotky k udržení provozuschopného stavu, případně navrácení do takového stavu, aby provozní jednotka plnila požadovanou funkci.\n\n\n\n"}
{"id": "627170", "url": "https://cs.wikipedia.org/wiki?curid=627170", "title": "Johanna Buska", "text": "Johanna Buska\n\nJohanna Buska (také \"Johanna Katharina Butzkow\", \"Jana Butzková, Johanna hraběnka von Török, Johanna Neumann, Jana Neumannová\"; 24. května 1848, Königsberg, Východní Prusko – 16. května 1922 Drážďany, Německo) byla německá herečka konce 19. století. Její otec byl Johann Butzkow a matka Pawla rozená Lösch.\n\nJiž jako desetiletá hrávala v ochotnických inscenacích v Královci (Kaliningradu). V sedmnácti letech se představila v roli Katynky z Heilbronnu. Kariéru profesionální herečky začala v menších rolích ve Dvorním divadle v Berlíně. V roce 1867 ji intendant Botho von Hülsen angažoval ve Dvorním divadle ve Wiesbadenu. Do Berlína se vrátila v roce 1868 ve věku 23 let, v roce 1871 ji pak intendant Alexander von Königk-Tollert angažoval ve Dvorním divadle v Petrohradě. Její představení dne 23. dubna 1873 navštívil ruský car Alexander II. a německý císař Vilém I. Pruský. V letech 1874 - 1880 pak působila ve Dvorním městském divadle ve Vídni.\n\nV letech 1874 - 1880 byla přítelkyní korunního prince Rudolfa. Na příkaz císaře Františka Josefa I. se 20. května 1880 ve věku 32 let jejím manželem stal 68letý penzionovaný člen císařské tělesné gardy generálporučík Miklós Kázmér hrabě Török de Szendrõ. Dne 14. února 1881 se ji narodil syn Alexander Török. Generálporučík Török zemřel po dlouhé nemoci 6. června 1884.\n\nV roce 1886 ji v Praze angažoval ředitel Královského zemského německého divadla Angelo Neumann. Za svého působení v Královském zemském německém divadle a poté v Novém německém divadle vystoupila v řadě hlavních rolí, například v divadelních hrách \"Zaza (Berton-Simon), Fedora (Sardou), Die Tochter des Herrn Fabricius (Wilbrandt), Heimat, Ehre, Haubenlerche (Sudermann), Ein Fallissement (Bjørnson), Die fremde Frau (Bisson), Die ofizielle Frau (Kessler-Jungk-Witerberg)\". Dne 6. listopadu 1887 se v Bratislavě za Angelo Neumanna provdala, dne 18. prosince 1888 se jim v Praze narodila dcera Angela Elisabeth, přezdívaná Mimi.\n\nPo smrti Angelo Neumanna dne 20. prosince 1910 Johanna Buska již v divadle nikdy nehrála, krátce se ještě podílela na řízení Nového německého divadla a poté se stáhla do ústraní. V posledních letech života žila v péči své dcery Angely a zetě MUDr. Arnolda Gottlieba v Sanatoriu Gottlieb v Legerově ulici č.p. 1854/22 v Praze.\n\nV průběhu léčebného pobytu v lázních Bílý jelen u Drážďan dne 16. května 1922 zemřela. Syn z prvního manželství Alexander Török nechal její ostatky převést do Prahy a dne 19. května 1922 pohřbít do hrobu její dávno zesnulé matky na Evangelickém hřbitově ve Strašnicích, nedaleko od hrobu Angelo Neumanna.\n\nNáhrobek číslo 9 se jménem nápisem původně identifikovaným jako Johanna Huska s dalším starším nečitelným jménem byl díky své umělecké a památkové hodnotě rozhodnutím Ministerstva kultury České republiky v roce 2002, spolu se 14 dalšími náhrobky na Evangelickém hřbitově ve Strašnicích, prohlášen kulturní památkou a v roce 2008 zrestaurován pod vedením RNDr. Mileny Nečáskové.\n\nV listopadu 2010 na základě rekonstrukce faktů z úředních dobových záznamů z archivů v Drážďanech a v Praze, z dobových periodik a pozůstalostních spisů vyšlo najevo, že se jedná o společný hrob této herečky a její matky Pawly Butzkow.\n\n"}
{"id": "627226", "url": "https://cs.wikipedia.org/wiki?curid=627226", "title": "Jan z Opavy", "text": "Jan z Opavy\n\nJan z Opavy byl středověký písař a iluminátor, kanovník brněnský, plebán lanškrounský ve službách kancléře Karla IV. biskupa Jana ze Středy. Pocházel z Opavy, odtud jeho přídomek.\n\nJe autorem tzv. \"Evangeliáře Jana z Opavy\", který dokončil roku 1368. Kniha o rozměrech 37,5 x 25,4 x 6,6 centimetrů byla vypracována u příležitosti korunovace rakouského vévody Albrechta III., zetě Karla IV., a měla sloužit pro skládání přísah rakouských vladařů při jejich nástupu k moci. Má 191 fólií a je bohatě iluminována. Originál evangeliáře je uložen v Rakouské národní knihovně, jeho faksimile v knihovně Národního muzea v Praze.\n\n\n"}
{"id": "627232", "url": "https://cs.wikipedia.org/wiki?curid=627232", "title": "Mistrovství světa juniorů v ledním hokeji 2003", "text": "Mistrovství světa juniorů v ledním hokeji 2003\n\nMistrovství světa juniorů v ledním hokeji 2003 (\"MSJ 2003\") bylo hrábo od 26. prosince 2002 do 5. ledna 2003 v Halifaxu a v Sydney v Novém Skotsku v Kanadě. Turnaj vyhrálo Rusko, před Kanadou a Finskem.\n\nZápasy mezi danými týmy se započítávaly ze základní skupiny - tj. každý tým skupiny o udržení už hrál pouze s týmy, se kterými se v turnaji nesetkal.\n\n\" Německo a Bělorusko sestoupily do I. divize na MSJ 2004.\"\n\nI. divize byla hrána od 27. prosince 2002 do 2. ledna 2003 v Almaty v Kazachstánu (Skupina A) a od 16. prosince do 22. prosince 2002 v Bledu ve Slovinsku.\n\n\" Rakousko a Ukrajina postoupily na Mistrovství světa juniorů v ledním hokeji 2004, Chorvatsko a Polsko sestoupily do II. divize.\"\n\nII. divize byla hrána od 6. ledna do 12. ledna 2003 v Miercurei Ciuci v Rumunsku (skupina A) a od 28. prosince 2002 do 3. ledna 2003 v Novém Sadu v Jugoslávii (skupina B).\n\n\" Maďarsko a Estonsko postoupily do I. divize MSJ 2004, Bulharsko a Mexiko sestoupily do III. divize MSJ 2004.\"'\n\nIII. divize byla hrána od 21. ledna do 26. ledna 2003 v Izmiru v Turecku.\n\n\" Jižní Korea a Belgie postoupily do II. divize na MSJ 2004.\"\n\n"}
{"id": "627237", "url": "https://cs.wikipedia.org/wiki?curid=627237", "title": "Susan Riceová", "text": "Susan Riceová\n\nSusan Elizabeth Riceová Ph.D., nepřechýleně Susan Elizabeth Rice (* 17. listopadu 1964, Washington, D.C.) je americká diplomatka a státní úřednice. Profesně se zaměřuje na oblast zahraniční politiky a v Obamově administrativě mezi roky 2013–2017 zastávala úřad poradkyně pro národní bezpečnost.\n\nV letech 2009–2013 byla velvyslankyní Spojených států při Organizaci spojených národů, když Senát jednohlasně schválil její nominaci. Během druhého období Clintonovy vlády pracovala v Radě národní bezpečnosti a jako tajemnice ministra zahraničních věcí pro Afriku.\n\nNarodila se ve Washingtonu, D.C. a vyrostla v jeho severozápadní oblasti, Shepherdově parku (\"Shepherd Park\"). Její otec Emmett J. Rice byl profesorem ekonomie na Cornellově univerzitě a bývalým guvernérem americké centrální banky Federálního rezervního systému. Matka pracuje v Brookingsově institutu (\"Brookings Institution\") a specializuje se na otázky školství. Bratr John Rice získal titul MBA na Harvardově univerzitě a stal se zakladatelem organizace \"Management Leadership for Tomorrow\". Prarodiče z matčiny strany imigrovali do Spojených států (do státu Maine) z Jamajky. Susan Riceová nemá žádný příbuzenský vztah s bývalou ministryní zahraničí Condoleezzou Riceovou.\n\nJako dívka snila o tom, „že se stane první senátorkou za Kolumbijský distrikt.“\n\nPo ukončení střední soukromé dívčí školy National Cathedral School ve Washingtonu, D.C., na níž byla prezidentkou studentské rady, získala Trumanovo stipendium na Standfordově univerzitě, kde v roce 1986 vystudovala bakalářský obor historie (B.A.). Stala se členkou spolku \"Fí Beta Kappa\" (ΦΒΚ). Následně ji bylo uděleno Rhodesovo stipendium ke studiu na Oxfordské univerzitě v Anglii, na které navštěvovala New College. Roku 1988 zde získala magisterský titul (M.Phil.) a o dva roky později také doktorát (D.Phil.).\n\nV září 1992 se provdala v Národní washingtonské katedrále za producenta ABC News Iana Camerona, narozeného v kanadské Victorii. Poznali se během studií na Stanfordu. Manželský pár tehdy bydlel v Torontu, kde Susan Riceová pracovala jako výkonná konzultantka pro kanadskou televizní stanici CBC. Nyní žije rodina ve Washingtonu, D.C. Mají dvě děti, syna Jaka a dceru Marris.\n\n"}
{"id": "627240", "url": "https://cs.wikipedia.org/wiki?curid=627240", "title": "Uhelná magistrála", "text": "Uhelná magistrála\n\nUhelná magistrála (polsky \"Magistrala węglowa\") je polská hlavní železniční trať, jejímž účelem je především spojení baltských přístavů v Trojměstí s průmyslovou oblastí Horního Slezska.\n\nUhelná magistrála vznikla v důsledku změn hranic po 1. světové válce. Trať spojující Horní Slezsko s přístavem Gdańsk byla původně celá na území jednoho státu (Německého císařství), situace se změnila v roce 1921, kdy část Horního Slezska připadla Polsku a Gdańsk pak ležel mimo území Polska i Německa jako Svobodné město Gdaňsk. Polsko tedy začalo budovat přístav v Gdyni a potřebovalo tedy propojit přístav Gdynia s Horním Slezskem novou tratí, která by vedla mimo území Svobodného města Gdaňsk a Německa.\n\nSoučástí novostavby byl i úsek dostavěný v r. 1925 Chorzów - Radzionków přes Piekary Śląskie míjející Bytom, po r. 1922 nacházející se stále na území Německa.\nPři stavbě byly využity úseky starších tratí postavených na území někdejšího Německého císařství, např. Radzionków - Herby Nowe; zcela nové pak byly úseky Herby Nowe - Inowrocław a Bydgoszcz - Gdynia přes Kościerzynu (existovala již sice kvalitní dvoukolejná trať z Bydgoszcze do Gdynie, ta však procházela přes území Svobodného města Gdaňsk).\n\nPo německé invazi do Polska v roce 1939 již původní trasování přes Kościerzynu ztratilo původní význam a vlaky byly vedeny přes Tczew a Gdańsk. Tato situace zůstala zachována i po roce 1945, kdy celé území připadlo Polsku. Původní trasa Bydgoszcz - Kościerzyna - Gdynia tak zůstala vedlejší tratí s převažující dopravou lokálního charakteru.\n"}
{"id": "627243", "url": "https://cs.wikipedia.org/wiki?curid=627243", "title": "MEKO", "text": "MEKO\n\nMEKO je označení německé rodiny válečných lodí, vyvinutých a produkovaných loděnicí Blohm + Voss. Typické je pro ně využití modulární konstrukce, zjednodušující jejich stavbu i samotný provoz. Rodina plavidel MEKO zahrnuje hlídkové čluny, korvety a fregaty. Prvním plavidlem, na kterém byl modulární koncept MEKO vyzkoušen, byla nigerjská fregata \"Aradu\" z počátku 80. let. Od té doby plavidla různých řad MEKO dosáhla značných exportních úspěchů. Nejnovější generaci lodí rodiny MEKO představují jihoafrické fregaty třídy \"Valour\".\n\n\n\n\n\n\n\n\n\n"}
{"id": "627253", "url": "https://cs.wikipedia.org/wiki?curid=627253", "title": "Blood of the Nations", "text": "Blood of the Nations\n\nBlood of the Nations je dvanácté studiové album metalové kapely Accept. Bylo vydáno 4. září 2010 u Nuclear Blast Records. Album produkoval Andy Sneap.\n\n\n"}
{"id": "627262", "url": "https://cs.wikipedia.org/wiki?curid=627262", "title": "Vyšší programovací jazyk", "text": "Vyšší programovací jazyk\n\nVyšší programovací jazyk (též vysokoúrovňový jazyk, problémově orientovaný jazyk) je v informatice označení pro programovací jazyk s větší mírou abstrakce. Vyšší abstrakcí je míněno přiblížení zápisu zdrojového kódu programu v daném programovacím jazyce k tomu, jak problémy zpracovává svým myšlením člověk. Nižší programovací jazyk se naopak svým zápisem přibližuje tomu, jak po technické stránce pracuje počítač (resp. jeho procesor).\n\nVyšší programovací jazyky by měly být člověku lépe srozumitelné než nižší programovací jazyky, čímž by měl být jednodušší vlastní vývoj programů. Programy zapsané ve vyšších jazycích jsou obvykle kratší a lépe čitelné, než zápis v nižších programovacích jazycích. Tím by měly šetřit čas programátora a zmenšit pravděpodobnost výskytu programátorských chyb. Ve vyšších programovacích jazycích je možné používat prvky přirozeného jazyka. Struktura zdrojového kódu je u vyšších programovacích jazyků logická. Další výhodou vyšších programovacích jazyků je jejich přenositelnost. Programy po malých (někdy i žádných) úpravách mohou běžet na různých počítačových platformách.\n\nNevýhodou vyšších programovacích jazyků je fakt, že počítače umí přímo zpracovávat kód zapsaný v nejnižších programovacích jazycích (tzv. Jazyk symbolických adres). Proto musejí být programy zapsané ve vyšších programovacích jazycích překládány překladačem (kompilátorem) do nižších jazyků.\n\nMezi první vyšší programovací jazyky patří Plankalkül, který vytvořil Konrad Zuse, a Fortran z roku 1957. Do skupiny vyšších programovacích jazyků patří v podstatě všechny programovací jazyky kromě Jazyka symbolických adres (často nesprávně označován jako Assembler) a strojového kódu.\n\n\n\nVyšších programovacích jazyků je mnoho, například:\n\nPříkladem je jeden z nejjednodušších programů v jazyce Java (tzv. Hello world):\n\n"}
{"id": "627264", "url": "https://cs.wikipedia.org/wiki?curid=627264", "title": "Krajská knihovna Karlovy Vary", "text": "Krajská knihovna Karlovy Vary\n\nKrajská knihovna Karlovy Vary (zkratka: \"KKKV\") je největší veřejnou knihovnou a moderním multifunkčním informačním centrem v Karlovarském kraji. Svými knihovnickými a informačními službami zajišťuje právo občanů na svobodný a neomezený přístup k informacím bez rozdílu. Fond knihovny je univerzální s důrazem na regionální a balneologickou literaturu, u kterých je pro badatelské účely budován a udržován archivní historický fond.\n\nZřizovatelem knihovny je Karlovarský kraj.\n\nHistorie knihovnictví na Karlovarsku je úzce spjata s dominantním postavením německého obyvatelstva v regionu. K založení české veřejné knihovny došlo až po roce 1945 v důsledku příchodu českého obyvatelstva do vysídleného pohraničí. Nově vzniklá knihovna však nemohla navázat na žádnou dřívější činnost (ověřený postup při stavění fondu, práce se čtenářem apod.) jako mnohé knihovny ve vnitrozemí, které vznikaly již na přelomu 18. - 19. století. Knihovna převzala knihovní fondy původních německých věřejných knihoven, které však byly z větší části během let zlikvidovány. Řešit se musely také existenční otázky, mimo jiné nalezení vhodných prostor či finanční a personální zajištění. Českojazyčný knihovní fond byl z počátku budován převážně z darů českých občanů a ministerstva kultury Československé republiky.\n\n40. léta\n\n\n50. léta\n\nBěhem tohoto období došlo ke změně územních celků, s tím souvisela změna názvu a působnosti knihovny nejprve na Okresní lidovou knihovnu, v roce 1953 na Krajskou lidovou knihovnu.\n\n\n60. léta\n\n\n70. léta\n\nV tomto období knihovna zkvalitnila zpracování svého fondu (knihy byly nově baleny do fólií, značeny na hřbetu) a budování katalogu se začalo řídit podle Mezinárodního desetinného třídění (MDT).\n\n\n80. léta\n\nV této době došlo mimo jiné k transformaci neprofesionalizovaných knihoven v Doubí a Dalovicích na pobočky okresní knihovny, místní knihovna v Hroznětíně se profesionalizovala či zrušenou pobočku v Rybářích nahradila nová na sídlišti Čankov.\n\n90. léta\n\nNejvíce změn v knihovnách na Karlovarsku s sebou přinesla 90. léta. Některé z malých obecních knihoven byly zrušeny v důsledku privatizace a restituce objektů, v profesionalizovaných knihovnách byl postupně zaveden registrační čtenářský poplatek. Okresní knihovna Karlovy Vary zajišťovala centralizovaný nákup, zpracování a distribuci knihovního fondu pro celý okres (kromě Městské lidové knihovny Ostrov).\n\n\nVstup do nového tisíciletí byl pro knihovnu ve znamení rekonstrukcí, postupného zavádění automatizace a rozšiřování internetu do svých poboček a přidružených profesionalizovaných knihoven.\n\n2001\n\n\n2002\n\n\n2003\n\n\n2004\n\n\n2005\n\n\n2006\n\n2007\n\n\n2008\n\n\n2009\n\n\n2010\n\n\n2013\n\n\n2017\n\n\n2018\n\n\nS transformací okresní knihovny na krajskou vznikla potřeba většího prostoru mimo jiné pro umístění narůstajícího fondu a pro rozšíření jednotlivých oddělení pro čtenáře, jelikož některé z nich se nacházely pouze na pobočkách mimo hlavní budovu knihovny. Stávající budova v ulici I. P. Pavlova byla se svými 600 m pro jakoukoliv modernizaci prostor nedostatečná. Po zvážení veškerých možností bylo v roce 2002 rozhodnuto pro rekonstrukci jednoho ze stávajících objektů v bývalém vojenském areálu na západním okraji města ve čtvrti Dvory. Pro účely knihovny byla vybrána vojenská jídelna, přičemž se jednalo o dva vzájemně související trakty, čímž by knihovna získala dostatečně velké prostory jak pro umístění knihovního fondu tak pro zázemí zaměstnanců. Od původního záměru se však ustoupilo a pouze větší část byla určena knihovně, menší využil Krajský úřad pro vybudování kanceláří. Odhadované finanční náklady rekonstrukce se pohybovaly přes 80 milionů korun. Ze státního rozpočtu se potřebné finance Krajské knihovně nepodařilo získat, ale objevila se možnost jejich čerpání z fondů Evropské unie.\n\nProjekt nazvaný Krajská knihovna – multifunkční informační centrum regionu předložil dne 29.7.2004 Karlovarský kraj společně s 5 partnery (Krajská knihovna, TyfloCentrum Karlovy Vary – obecně prospěšná společnost se zaměřením na práci se zrakově handicapovanými občany, Úřad práce Karlovy Vary, Městská knihovna Cheb a Městská knihovna Sokolov) v rámci \"1. výzvy Společného regionálního operačního programu (SROP), priorita 3 Rozvoj lidských zdrojů v regionech, opatření 3.1 Infrastruktura pro rozvoj lidských zdrojů v regionech\". Karlovarskému kraji se tím podařilo získat 80% nákladů od EU, na dalších 8% se podílel stát a zbylých 12% pokryl Karlovarský kraj ze svých zdrojů. V návaznosti na realizaci rekonstrukce budovy vznikla celá řada dalších projektů zaměřených na zkvalitnění jednotlivých služeb. KKKV obdržela finanční prostředky nejen z fondů EU (Informační a komunikační technologie pro veřejnost Karlovarského kraje, Nové multifunkční centrum vzdělávání a informací regionu – nákup knihovního fondu Krajské knihovny Karlovy Vary), ale také z programů vyhlašovaných Ministerstvem kultury ČR, z darů nadací či soukromých společností či také formou darů od jednotlivých čtenářů v rámci sbírkové akce Kniha pro Vaši novou knihovnu.\n\nNa zhotovení stavby bylo podáno 9 návrhů, přičemž vítězem výběrového řízení se stalo konsorcium čtyř společností: TIMA s.r.o. K. Vary, Metrostav a.s. Praha, BAU-STAV s.r.o. K. Vary a bss Báňská stavební společnost s.r.o. Sokolov. Po celou dobu rekonstrukce probíhaly pravidelné kontrolní dny se zástupci všech zainteresovaných stran.\n\nHarmonogram stavby:\n\nV polovině roku 2005 začala příprava na přesunutí knihovního fondu do nové budovy, samotné stěhování proběhlo ve dnech 24. – 27. října. Do Dvorů bylo přestěhováno celé studijní oddělení z Lidické ulice, kompletní depozitář z Čankovské, celé oddělení pro nevidomé z Drahovic a z bývalé budovy na I.P.Pavlova bylo přesunuto celé hudební oddělení, čítárna, oddělení regionální literatury, část fondu z půjčovny pro dospělé a fond z oddělení pro děti. Celkem bylo přemístěno přes 100 000 knihovních jednotek a takřka 2 000 titulů periodik.\n\nVybudování knihovny pouze v jediném traktu nové budovy však v dalších letech vedlo k nedostaku skladovacích prostor. Byl tedy vypracován investiční projekt na stavební úpravu přilehlých prostor z vedlejšího traktu budovy a následnou montáž pojízdných knihovnických regálů, realizace přestavby probíhala od 1. 10. 2012 do 28. 2. 2013. Nový sklad o velikosti 200 m, byl slavnostně otevřen 12. 3. 2013 a podle odhadů by měl uskladnit 50 000 knih na příštích pět let. Nový plně klimatizovaný sklad posloužil především k uložení vzácných historických tisků balneologické a regionální literatury.\n\nS nedostatečnou kapacitou skladovacích prostor se, vzhledem k potřebě uchovávat archivní a konzervační fond a současně nabízet čtenářům nové a aktuální publikace, potýkala KKKV od počátku své existence. Rozšíření skladu v roce 2013 nebylo ale dlouhodobým řešením problému. K posunu došlo v roce 2017, kdy Rada Karlovarského kraje odsouhlasila vyhlášení veřejné zakázky na zpracování projektové dokumentace a inženýrské činnosti pro vybudování nového depozitního skladu, který by měl vystačit na dalších 20 let provozu. V novém objektu vzniknou nejenom sklady knihovních fondů, ale také technické zázemí pro zaměstnance či badatelna pro veřejnost.\n\nKnihovně se s projektem Ochrana, zefektivnění správy, zpřístupnění a využívání knihovních fondů Krajské knihovny Karlovy Vary na postavení depozitáře podařilo získat finanční podporu z fondů EU prostřednictvím \"25. výzvy Integrovaného regionálního operačního programu (IROP)\". Ve výběrovém řízení na zhotovení stavby uspěla firma Metrostav a náklady na stavbu pokryje EU z 85%, stát z 5% a Karlovarský kraj z 10%, přičemž výdaje nad rámec dotace budou hrazeny rovněž Karlovarským krajem.\n\nStavba byla slavnostně zahájena 2. 12. 2019 a samotné stavební práce by měly začít 6. 1. 2020, s ukončením prací se počítá v únoru 2021.\n\nHlavní budova knihovny ve Dvorech je otevřena v pracovních dnech od 9:00 do 19:00 hodin, v sobotu od 9:00 do 15:00 hodin, v neděli je zavřeno.\n\nPobočka Lidická má otevřeno ve dnech pondělí – čtvrtek od 12:00 do 18:00 hodin, v pátek od 10:00 do 15:00 hodin, o víkendu má zavřeno.\n\nMimo otevírací dobu mohou čtenáři k vracení knih využít biblioboxy Herbie – jeden před vchodem do hlavní budovy, dva v Městské tržnici (během její provozní doby). Vzhledem k možnému poškození se do biblioboxu nesmí vracet časopisy, CD či DVD.\n\nPřístup ke knihovnímu fondu KKKV je umožněn veškerým jejím návštěvníkům díky volnému výběru, který v roce 2018 obsahoval přes 127 000 knihovních jednotek. Sklad i depozitář se nachází ve stejné budově, zadaný požadavek na jednotky, které jsou zde umístěné, je tedy vyřízen zpravidla na počkání. Neregistrovaný uživatel může studovat materiály pouze prezenčně v prostorách knihovny, pro absenční výpůjčku je již nutná registrace. Registrovaný čtenář získá přístup do svého konta, ve kterém může zadávat objednávky, rezervace, prodlužovat své výpůjčky či zaplatit případné poplatky skrze platební bránu z pohodlí domova.\n\nPro návštěvníky je v hlavní budově knihovny dostupná Kavárna, která nabízí možnost občerstvení a příjemného posezení. Komfort čtenářům v knihovně dále poskytuje mimo jiné samoobslužný \"SelfCheck\" pro pohodlné načtení vybraných knih do konta. V celé knihovně a na pobočce je také dostupná wi-fi síť pro připojení k internetu pomocí chytrých telefonů, tabletů či osobních laptopů.\n\nSlouží k prvotní registraci čtenáře, uhrazení veškerých poplatků v hotovosti nebo kartou, k vypůjčení a vracení dokumentů a v neposlední řadě také k poskytnutí základních informací o knihovně a právě probíhajících či plánovaných akcích. K dispozici je také jeden uživatelský počítač s přístupem k internetu zdarma bez nutnosti registrace.\n\n\n\nKKKV je příjemcem periodického povinného výtisku a ve svém fondu měla ke dni 31.12. 2018 zaevidováno 5 233 exemplářů pokračujících zdrojů, včetně těch ukončených, z toho aktuálně vycházejích titulů bylo v roce 2018 celkem 2 417. Absenční výpůjčka periodik na 14 dnů, kromě posledního čísla, které je pouze k prezenčnímu studiu.\n\n\n\n\n\n\nOddělení nabízí možnost prezentace amatérským umělcům – spisovatelům, básníkům, výtvarníkům, fotografům. Svou šanci ukázat se zde mají i studenti či celé třídní kolektivy. Je také sídlem Herního klubu, který se zde setkává pravidelně každý čtvrtek.\n\n\nHlavní budova knihovny ve Dvorech je zcela bezbariérová, což zahrnuje vyhrazená parkovací místa pro handicapované, nájezdovou rampu u hlavního vchodu, toalety pro invalidní uživatele, automatické otevírání vstupních dveří a výtahu. Nevidomí uživatelé mohou využít signálního majáčku k hlasové navigaci do knihovny. Pro neslyšící je centrální pult a společenský sál vybaven indukčními smyčkami. Zdarma je dostupný k vypůjčení invalidní vozík nebo chodítko. Využívání služeb oddělení je bezplatné – při registraci je třeba předložit potvrzení očního lékaře, průkaz ZTP nebo doporučení SONSu.\n\nOddělení má otevřeno v pondělí a čtvrtek od 9:00 do 19:00 hodin.\n\n\nJediná pobočka KKKV se nachází v městské části Drahovice a zaměřuje se především na práci se středoškoláky, seniory a také na klubovou činnost. K absenční výpůjčce jsou dostupné knihy pro děti i dospělé, noviny, časopisy a deskové hry. Uživatelsky přívětivá je možnost vrátit na pobočce dokumenty vypůjčené ve Dvorech a naopak.\n\nPobočka funguje jako komunitní centrum a nabízí velkou škálu doprovodných akcí – pravidelné pořady a cykly přednášek nejen o literatuře či historii, hudební pořady, hlasitá i autorská čtení, divadelní představení, sezonní minitrhy, vernisáže, koncerty a setkání se zajímavými hosty.\n\nJe také sídlem pro Literární klub seniorů, kde jsou vítáni všichni příznivci krásného čtení z řad seniorů, koná se pravidelně jednou za 14 dní.\n\nV rámci výkonu regionálních funkcí poskytuje KKKV, v součinnosti s pověřenými knihovnami v Sokolově a v Chebu, podporu základním knihovnám v celém Karlovarském kraji. Služby knihovnám zahrnují výpůjčky knih z výměnného a cirkulačního fondu, vzdělávání knihovníků, odborné konzultace, servis automatizovaného knihovního systému, metodickou a praktickou pomoc.\n\nOd roku 2012 je každé dva roky vyhlašován \"nejlepší dobrovolný knihovník\" a \"nejlepší knihovna Karlovarského kraje\" na základě nominací metodických pracovníků KKKV a pověřených knihoven.\n\nV hlavní budově KKKV ve Dvorech je k dispozici multifunkčně a moderně vybavená počítačová učebna, která slouží k pořádání nejrůznějších menších přednášek, prezentací, kurzů či setkání. V případě zájmu lze využít služeb akreditovaných IT lektorů.\n\n\nV případě konání větší akce si lze pronajmout velký společenský sál s kapacitou až 150 míst, jeho případná dispozice je variabilní podle požadavků objednavatele.\n\nVzdělávací centrum je, jako jedno ze dvou středisek v Karlovarském kraji, akreditovaným místem pro získání ECDL certifikátu v těchto modulech:\n\n\nKKKV vedle svých základních knihovnických a informačních služeb nabízí velké množství kulturních a vzdělávacích programů pro širokou veřejnost. Jedná se o přednášky (s regionální tematikou, k významným výročím, cestovatelské apod.), literární pořady, besedy s autory a křty nových knih, autorská a hlasitá čtení, hudební pořady, koncerty, výstavy a vernisáže, kurzy (jazykové, trénování paměti, práce na PC atd.) a v neposlední řadě tvořivé dílny pro děti i dospělé.\n\nPro školy má knihovna připraveny speciální programy, které jsou v souladu s učebními osnovami jednotlivých stupňů škol a zaměřují se na rozvoj čtenářské a informační gramotnosti. Pro žáky středních škol jsou dále připraveny lekce napomáhající samostatnému zvládnutí nejrůznějších literárních útvarů, rozvoji kritického myšlení a rozpoznání tzv. fake news či psaní ročníkových a kvalifikačních prací, včetně správného citování zdrojů. V odpoledních hodinách si studenti mohou vybrat z různorodé nabídky volnočasových aktivit. Knihovna nezapomíná ani na pedagogy, kterým nabízí vzdělávací semináře formou teambuildingů.\n\nMezi pravidelné vlastní akce knihovny patří:\n\nPiknik s knihou – celodenní hlasité čtení v přírodě s občerstvením\n\nPříměstský tábor – během letních prázdnin pro děti od 6 do 12 let\n\nÚnikové hry – dvě v nabídce: „Strážce příběhů“ a „Zabijačka“\n\nSpolek přátel krásné literatury...a sladkých koláčů – literární pořad a sladké pohoštění na pobočce Lidická\n\nKKKV se také účastní akcí v rámci celé ČR, jedná se mimo jiné o:\n\nTýden vědy a techniky – koná se pod záštitou Akademie věd ČR po celé republice, akce je určená jak studentům středních škol tak široké veřejnosti\n\nTýden knihoven – největší společná událost českých knihoven, která probíhá v první polovině října. Pro čtenáře a návštěvníky knihovny bývá připraven bohatý tematický program a celá řada benefitů jako první registrace zdarma či amnestie na upomínky.\n\nNoc s Andersenem – podpora dětského čtenářství spojená s přenocováním v knihovně\n\nNoc literatury – koná se v předvečer zahájení knižního veletrhu Svět knihy, netradičním způsobem přibližuje veřejnosti tvorbu současných evropských spisovatelů\n\nKKKV v rámci zatraktivnění a přiblížení svých služeb návštěvníkům vyhlašuje, samostatně či ve spolupráci s jinými organizacemi, celou řadu soutěží pro děti i dospělé. Mnohé z nich se staly během let pravidelnou a nedílnou součástí kulturního dění v knihovně, mimo jiné:\n\n\nVe spolupráci s Lesy ČR, s. p. je již několikátý rok vyhlašována výtvarná soutěž pro děti. Soutěž probíhá ve spolupráci se zapojenými knihovnami, ve kterých se uskuteční první kolo. Z finálních nominovaných prací poté porota v rámci 7 kategorií zvolí jednotlivé vítěze, jejich práce jsou pak vystaveny v prostorách KKKV.\n\n\nSoutěž je určena všem žákům základních škol, kteří rádi čtou. Čím více se zapojí žáků z jedné třídy, tím větší šanci získají na vítězství a s tím spojenou odměnu v podobě knih pro svoji školní knihovnu.\n\n\nPod patronátem literárních osobností se pravidelně od roku 2007 koná literární soutěž pro neprofesionální spisovatele z celé ČR. Z přihlášených prací, které jsou průběžně publikovány na webu knihovny, vybere nezávislá porota 10 povídek, ze kterých pak patron soutěže zvolí 3 nejlepší. Všech 10 povídek je poté vydáno v tištěném almanachu.\nRealizace dobrovolnictví v KKKV probíhá pod záštitou Dobrovolnického centra Vlaštovka od roku 2017. V knihovně, bez nároku na finanční odměnu, pomáhají především s údržbou knihovního fondu, péčí o rostliny, instalací výstav apod., ale také sami iniciují vznik různých společenských akcí a volnočasových aktivit. V rámci pravidelné akce Relaxujeme při pletení a háčkování pro dobrou věc, vyrábí pletené deky, ponožky pro seniory z domova důchodců nebo hračky pro nedonošené děti v nemocnici či děti z dětských ústavů. Dobrovolníci také, ve spolupráci s neziskovou organizací Instand z.ú., docházejí do Krajské nemocnice Karlovy Vary, kde dělají společnost dětským i dospělým pacientům. Svůj čas s nimi dobrovolníci tráví povídáním, čtením knih, kreativním tvořením či hraním her.\n\nV roce 2018 vypomáhalo 18 dobrovolníků celkem 375 hodin.\n\nMonografie\n\n\nPeriodika\n\n\nZvukové záznamy\n\n\n\n\nKnihovna\n\nNárodní knihovna České republiky\n\n"}
{"id": "627267", "url": "https://cs.wikipedia.org/wiki?curid=627267", "title": "Výrovka (myslivost)", "text": "Výrovka (myslivost)\n\nVýrovka je označení pro místo, popřípadě zařízení a zároveň i způsob lovu používaný hlavně k odstřelu dravé, popř. i jiné pernaté zvěře. Výrovka se skládá z úkrytu pro lovce opatřeného střílnou a z jednoduché dřevěné konstrukce (berla, kozlík), na kterou se připoutává živý výr nebo jeho napodobenina. V blízkostí výrovky má růst i několik osamělých stromů. Při výrovce se využívá přirozená útočnost denních ptáků na noční dravce. V České republice je tento způsob lovu zakázán.\n\nZobrazení výrovky je zachyceno mj. na obraze V. V. Reinera \"Ptactvo v krajině s výrovkou\", který je ve sbírkách Národní galerie (od podzimu 2019 je umístěn v pražském Schwarzenberském paláci).\n"}
{"id": "627276", "url": "https://cs.wikipedia.org/wiki?curid=627276", "title": "Kostel svatého Jana a Pavla", "text": "Kostel svatého Jana a Pavla\n\nKostelů zasvěcených římským mučedníkům, rodným bratřím sv. Janu a Pavlovi († 26. června 362 Caelius) je více:\n\n"}
{"id": "627277", "url": "https://cs.wikipedia.org/wiki?curid=627277", "title": "Kolegium (soud)", "text": "Kolegium (soud)\n\nKolegium je u vyšších soudů organizační celek, který sdružuje všechny soudce daného soudu věnující se agendě určitého základního právního odvětví. \n\nNejvyšší soud má vytvořena dvě kolegia:\n\nKaždé kolegium má vytvořen jeden velký senát, který rozhoduje tehdy, jestliže standardní tříčlenný senát dospěl k právnímu názoru, který je odlišný od dosavadní judikatury Nejvyššího soudu. Kolegia také sledují a vyhodnocují pravomocná rozhodnutí soudů nižších stupňů a v zájmu sjednocování judikatury zaujímají \"stanoviska\" k jejich rozporné rozhodovací činnosti, která sice nejsou pro ostatní soudy závazná, ale která působí silou své přesvědčivosti a také tím, že dávají najevo, jak by Nejvyšší soud zřejmě rozhodl, pokud by se určitá věc dostala až k němu. Kromě toho vybírají významná rozhodnutí Nejvyššího soudu i soudů nižších stupňů, která jsou poté publikována ve \"Sbírce soudních rozhodnutí a stanovisek\". Jednání kolegií jsou neveřejná.\n\nKolegia byla poprvé zavedena u Československého nejvyššího soudu v roce 1953, a to kolegium \"trestní\", \"občanskoprávní\" a \"vojenské\" (zabývalo se vojenskou trestní agendou), přičemž takovou strukturu převzal i federální Nejvyšší soud ČSSR, stejně jako republikový Nejvyšší soud ČSR. Ke změně došlo až po roce 1991, federální Nejvyšší soud ČSFR měl \"trestní\", \"vojenské\", \"občanskoprávní\", \"obchodní\" a \"správní\" kolegium, republikový Nejvyšší soud ČR jen \"trestní\", \"občanskoprávní\", \"obchodní\" a \"správní\" kolegium.\n\nPo vzniku samostatné České republiky měl Nejvyšší soud České republiky zřízena pouze kolegia \"trestní\", \"vojenské\", \"občanskoprávní\" a \"obchodní\", neboť Ústava předpokládala ustavení samostatného Nejvyššího správního soudu (k tomu však došlo až o deset let později v roce 2003). V souvislosti se zrušením vojenského soudnictví zaniklo ještě koncem roku 1993 vojenské kolegium; mezi roky 1997–2000 pak došlo ke sloučení občanskoprávního a obchodního kolegia, poté byly rozděleny, ale od roku 2007 opět sloučeny. Působnost kolegií byla obdobná dnešní úpravě, sledovala rozhodovací činnost soudů, na základě toho zaujímala stanoviska a rozhodovala o publikaci judikátů Nejvyššího soudu, navíc ale i zpracovávala připomínky k osnovám zákonů.\n\nSpecifické postavení Vrchního soudu v Praze, který vznikl transformací z republikového Nejvyššího soudu ČR, zapříčinilo to, že i u tohoto soudu kolegia fungovala, a to \"trestní\", \"vojenské\", \"občanskoprávní\", \"obchodní\" i \"správní\". Jejich působnost byla stejná jako u Nejvyššího soudu, s výjimkou přijímání stanovisek, ke kterým musela nejdříve získat jeho vyjádření. K roku 1996 (kdy vzniká i Vrchní soud v Olomouci) však byla zrušena.\n\nNejvyšší správní soud měl v letech 2004–2013 také vytvořena dvě kolegia, \"finančně-správní\" (agenda daní, poplatků, cel, cenných papírů, penzijních fondů, penzijního připojištění, pojišťovnictví, ochrany hospodářské soutěže a loterií) a \"sociálně-správní\" (agenda důchodového pojištění, nemocenského pojištění, zdravotního pojištění, sociální pomoci, státní sociální podpory, sociálně-právní ochrany dětí, zaměstnanosti, služebních poměrů a zájmové a profesní samosprávy). Kolegia také mohla sledovat a vyhodnocovat pravomocná rozhodnutí správních soudů a v zájmu sjednocování judikatury zaujímat stanoviska k jejich rozporné rozhodovací činnosti. \n\nPo celou dobu své existence ale nenalezla své opodstatnění a v rozhodovací praxi soudu nehrála téměř žádnou roli. Proto byla k 1. lednu 2014 usnesením pléna Nejvyššího správního soudu ze dne 27. 11. 2013, č. j. S 4/2013-2/3, zrušena. Spolu s tímto rozhodnutím byla také zrušena specializace jednotlivých soudních senátů.\n\n"}
{"id": "627286", "url": "https://cs.wikipedia.org/wiki?curid=627286", "title": "Bauer Media", "text": "Bauer Media\n\nBauer Media v. o. s. je české vydavatelství, vlastněné společností Heinrich Bauer Verlag z Německa. Na podzim 2018 většinu jeho aktivit koupil mediální dům MAFRA, spadající pod firemní holding Agrofert, toho času uložený ve svěřenském fondu premiéra Andreje Babiše. Vydavatelství produkovalo široké spektrum společenských časopisů, jeho dceřiná společnost Bauer Media Prague se zaměřovalo na lifestylové tituly. \n\nVydavatelství bylo založeno v roce 1991 pod názvem Nová Móda Servis. Poté se až do roku 2006 jmenovala Europress. V březnu 2006 byla přejmenována na název odpovídající jménu vlastníka, tedy \"Bauer Media v. o. s.\"\n\nVlastnická firma Bauer Media (dříve Heinrich Bauer Verlag) pochází z Německa, kde byla založena před rokem 1885. Na počátku 21. století byla koncernem Bauer Media Group sídlícím v Hamburku, v roce 2006 vydávala 152 titulů časopisů v 13 zemích světa, v roce 2010 vydávala 308 časopisů v 14 zemích a produkovala i digitální projekty. Dceřiné společnosti založila nejen v ČR, ale i ve Francii, Velké Británii, Polsku, Rusku, Slovensku, Španělsku a USA.\n\nSamotná česká společnost Bauer Media v roce 2010 vydávala na českém trhu 21 titulů (oproti roku 2005 nárůst o 7). Sídlila v Praze 5 v ulici Moulíkova 1.\n\nV roce 2016 firma utržila celkem 634 milionů korun a vygenerovala čistý zisk 124 milionů, o rok později obě hodnoty zvýšila na 659 milionů (o 4 %), resp. 152 milionů korun (o 23 %). Dceřiná společnost Bauer Media Praha, specializující se na lifestylové časopisy, utržila v roce 2017 téměř 140 milionů korun (meziročně o 4 % více), čistý zisk však poklesl na 1,6 milionu z předchozích 9,75 milionu korun.\n\nV říjnu 2018 byl oznámen záměr prodat většinu českých aktivit mediální firmě MAFRA, vydávající mimo jiné deníky \"MF DNES\" či \"Lidové noviny\", provozující např. Rádio Impuls a spadající pod koncern Agrofert.\n\n\nV roce 2008 soud rozhodl, že společnost zaplatí TV moderátorovi Karlu Šípovi za hanlivý článek v časopisu Pestrý svět 150 000 Kč. Také moderátor Jan Kraus na jaře 2009 oznámil, že se společností kvůli jejím bulvárním časopisům vede soudní spory.\n\n"}
{"id": "627290", "url": "https://cs.wikipedia.org/wiki?curid=627290", "title": "E@I", "text": "E@I\n\nE@I (“Edukace@Internet”) je mezinárodní mládežnická nezisková organizace, která podporuje mezinárodní spolupráci a komunikaci a organizuje vzdělávací projekty a akce s cílem podpořit interkulturní vzdělávání a používání jazyků a internetových technologií.\n\nPřed svou registrací jako občanské sdružení na Slovensku v roce 2005 již E@I od roku 1999 fungovala jako neformální mezinárodní pracovní skupina. \nČinnost organizace zahrnuje tvorbu vzdělávacích webových stránek jako je lernu!, Slovake.eu či připravované deutsch.info, vydavatelskou činnost jako je tvorba knih a DVD a pořádání seminářů a konferencí.\nV roce 2007 E@I organizovala vůbec poprvé \"Slovanské studium esperanta\", ze kterého se o rok později stala Letní škola esperanta, která se každoročně koná až dodnes.\nV roce 2010 převzala E@I pořádání Konference o užití esperanta ve vědě a technice, konané na území Československa už od roku 1978. \nZvláštní pracovní skupina v rámci E@I se zabývá Wikipedií a v říjnu 2011 spolupořádala ve Svitavách setkání Esperantská Wikimánie při příležitosti 10 let od vzniku Esperantské Wikipedie.\n\nKoordinátorem aktivit E@I je Peter Baláž ze Slovenska. Některé z projektů organizace byly finančně podpořeny nadací Esperantic Studies Foundation či Evropskou komisí v rámci jejího programu Mládež v akci a její Výkonné agentury pro vzdělávání, kulturu a audiovizuální oblast (EACEA). E@I je také členskou organizací Evropského fondu mládeže (\"European Youth Foundation\") Rady Evropy.\n\n\n"}
{"id": "627294", "url": "https://cs.wikipedia.org/wiki?curid=627294", "title": "Citrix Systems", "text": "Citrix Systems\n\nCitrix Systems, Inc. (NASDAQ: CTXS) je nadnárodní korporace dodávající technologie pro virtualizaci serverů, virtualizaci desktopů, počítačové sítě, SaaS (\"software jako služba\") a cloud computing více jak 260 000 organizacím na celém světě. Přední technologie z oblasti virtualizace, cloud computingu, spolupráce a networkingu umožňují zjednodušovat komplexní firemní IT a podporují rozvoj mobilního pracovního stylu a jednotlivých cloudových služeb. Denně Citrix zasahuje až 75 procent internetových uživatelů a spolupracuje s více než 10 000 společnostmi ve 100 zemích.\n\nVizí společnosti Citrix je možnost pracovat kdykoliv, odkudkoliv a z jakéhokoliv přístroje. Takové pracovní prostředí umožňují právě technologie, na jejichž neustálých inovacích Citrix se svými partnery pracuje a jejichž schopnosti neustále prohlubuje a rozšiřuje.\n\nCitrix má sídlo na Floridě v metropolitní oblasti jižní Floridy ve městě Fort Lauderdale, pobočky působící v Kalifornii a Massachusetts, a také vývojová centra v Austrálii, Indii, Velké Británii a Česku.\n\nMezi zákazníky společnosti patří největší světové internetové společnosti, 99 procent firem z žebříčku Global 500 a statisíce malých podniků a spotřebitelů po celém světě. Citrix udržuje partnerské vztahy s více než 10 000 společnostmi z více než 100 zemí. Byl založen v roce 1989 a roční příjem společnosti v roce 2011 byl 2,21 miliardy dolarů.\n\nPo akvizici společnosti XenSource v říjnu 2007 se Citrix začal starat o open source projekt hypervisoru Xen.\n\nKlíčová skupina produktů \"Citrix Delivery Center\", \"Citrix Cloud Center\" (\"C3\") a \"Citrix Online Services\" zjednodušuje práci uživatelů při používání výpočetní techniky tím, že poskytuje aplikace jako službu na vyžádání (on-demand service) jakémukoli uživateli na libovolném místě a na libovolném zařízení. Řešení Citrix Delivery Center, které zahrnuje XenDesktop, XenApp, XenServer a NetScaler, virtualizuje servery, desktopy a aplikace, centralizuje je v datových centrech a šíří je jako službu na vyžádání.\n\nOd dubna 2009 nabízí Citrix svoji virtualizační platformu XenServer zdarma pro všechny uživatele a pro neomezené provozní nasazení. \"Citrix Receiver\" je prvním univerzálním klientem pro doručování IT služeb. Pomocí Citrix Receiveru, nainstalovaného na zařízení (PC, Mac, iPhone), je možné dodávat aplikace a desktopy jako službu na vyžádání, aniž by bylo nutné spravovat, vlastnit nebo pečovat o fyzické zařízení nebo se zabývat jeho umístěním.\n\nCitrix Receiver je postaven na Independent Computing Architecture (\"ICA\"), což je Citrixem vytvořený proprietární protokol pro aplikační serverový systém. Tento protokol určuje specifikace pro přenos dat mezi serverem a klienty, ale není vázán na žádnou platformu.\n\nCitrix NetScaler pak nabízí síťovou konsolidaci pro privátní i veřejné cloudy. Nejnovější verze \"SDX\" představená v říjnu 2011 integruje virtualizaci přímo do struktury sítě – ve výsledku tak zajišťují až 40 kompletně nezávislých instancí NetScaleru pro rozsáhlé konsolidační projekty. Každá instance Netscaleru je podporována přiřazením zdrojů pro SSL a kompresi, CPU a paměti, aby bylo možné dodržet SLA u aplikací a splnit požadavky kladené na bezpečnost. Dále vzrostl i výkon v 2048-bit SSL: NetScaler zvládá 90 000 nových SSL transakcí za sekundu s 2048bitovými klíči.\n\nCitrix založil v roce 1989 bývalý vývojář IBM Ed Iacobucci ve městě Richardson v Texasu se základním jměním ve výši 3 milióny dolarů.[5] Iacobucci rychle přesunul společnost do Coral Springs na Floridě, protože zde žil, když pracoval v IBM. Citrix se původně jmenoval \"Citrus\", ale změnil svůj název poté, co si již existující firma s tímto názvem nárokovala práva na ochrannou známku. Název Citrix vznikl kombinací slov Citrus a Unix.\n\nMnoho z původních zakládajících členů se podílelo na projektu IBM OS/2. Iacobucciho vizí bylo vytvořit OS/2 s podporou pro práci více uživatelů. Firma IBM neměla o tento nápad zájem a proto Iacobucci odešel. Microsoft nabídl Iacobuccimu místo vedoucího technického pracovníka ve skupině počítačových sítí, ale ten to odmítl, aby mohl rozjet vlastní firmu.\n\nPrvní produktem společnosti byl \"Citrix MULTIUSER\", založený na OS/2. Citrix získal licenci na zdrojový kód OS/2 od Microsoftu, čímž obešel IBM. Citrix doufal, že získá část Unixového trhu tím, že usnadní nasazování OS/2 aplikací s textovým rozhraním. Tento produkt se ale na trhu neprosadil. Bylo to zčásti způsobeno prohlášením Microsoftu z roku 1991, že již nebude nadále podporovat OS/2. V roce 1990 byl jako CEO Citrixu jmenován Roger Roberts, Texasan, který přišel z Texas Instruments.\n\nV letech 1989 až 1995 nevykazovala společnost zisk. V roce 1989 a 1990 neměla žádné příjmy. V letech 1991 až 1993 získal Citrix finanční prostředky od Intelu a Microsoftu a také od investorů rizikového kapitálu. Bez pomoci z těchto zdrojů by Citrix nepřežil. V roce 1993 koupil Citrix od Novellu produkt „\"Netware Access Server\"“. Byla to aplikace pro vzdálený přístup, postavená na platformě DOS a Quarterdeck Expanded Memory Manager. Poskytovala desktop a aplikace ze serveru skupině uživatelů podobným způsobem, jakým pracují terminálové servery. Citrix tento produkt vylepšil a uvedl na trh jako \"WinView\". Ten se stal prvním úspěšným produktem Citrixu.\n\nAkcie společnosti se staly veřejně obchodovatelnými v prosinci 1995.\n\nVztah mezi Citrixem a Microsoftem je založen na dvacetiletém spojenectví, které začalo v roce 1989, kdy si Citrix licencoval zdrojový kód OS/2.\n\nCitrix získal licenci na zdrojový kód Microsoft Windows NT 3.51. V roce 1995 začal Citrix dodávat víceuživatelskou verzi Windows NT se vzdáleným přístupem, známou jako WinFrame. Tento produkt byl ve své době ojedinělým řešením, zaměřeným na potřeby velkých firem. Během vývoje WinFrame pro Windows NT 4 se Microsoft rozhodl, že neposkytne Citrixu licenci na zdrojový kód Windows NT 4.\n\nMicrosoft navíc hrozil, že vytvoří svoji vlastní verzi \"WinFrame\". Citrix a Microsoft zahájily jednání, jak nejlépe vyřešit tento spor. Po jednáních Microsoft odsouhlasil Citrixu licenci na Windows NT Server 4.0, což vedlo ke vzniku \"Terminal Services Edition\". Citrix souhlasil, že nebude dodávat konkurenční produkt, ale podržel si právo prodávat doplněk k produktům Microsoftu, nejprve pod názvem \"MetaFrame\". Tento vztah pokračoval i v období nástupu produktů Windows Server 2000 a Windows Server 2003, ke kterým Citrix nabízel \"Metaframe XP\" a \"Presentation Server\". Od 11. února 2008 Citrix změnil název svojí produktové řady \"Presentation Server\" na XenApp.\n\nKlíčovou technologií, kterou Microsoft nekoupil, byl protokol \"ICA\". Microsoft vycházel při práci na svém protokolu \"Remote Desktop Protocol RDP\" (T.share) z protokolu \"NetMeeting\", který byl původně vyvinut na základě dohody s firmou \"PictureTel\" (nyní známa jako Polycom).\n\nV lednu 2008 Citrix oznámil rozšíření svojí spolupráce s Microsoftem na dodávkách sady virtualizačních řešení, určených pro trhy virtualizace desktopů a serverů, aby byla zajištěna široká interoperabilita mezi jejich technologiemi. V únoru 2009 Citrix rozšířil svoji spolupráci s Microsoftem na trhu virtualizace serverů pomocí „\"Project Encore\"“. Ten byl ohlášen novým produktem s názvem \"Citrix Essentials\", který nabízí pokročilou správu pro Windows Server 2008 Hyper-V. Spolu s Microsoftem byly prováděny marketingové, školicí a distribuční aktivity.\n\nV červenci 2009 Citrix a Microsoft zveřejnily společné plány na zjednodušení používání výpočetní techniky díky rozšíření jejich spolupráce v oblasti virtualizace desktopů.\n\nTyto plány zahrnovaly integraci technologií, aby mohly firemní IT organizace spravovat distribuované i centrálně hostované aplikace pomocí produktů XenApp a System Center Configuration Manager, a také rozšíření podpory XenApp pro Microsoft Application Virtualization (App-V), aby bylo umožněno samoobslužné poskytování aplikací na libovolném zařízení prostřednictvím řešení \"Citrix Receiver\" a \"Citrix Dazzle\".\n\nCitrix investuje do probíhajícího firemního dárcovského programu, který je zaměřen na vzdělávání, rozvoj ekonomiky a technologický pokrok.\n\nVe spolupráci s americkým městem Fort Lauderdale na Floridě a organizací Sister Cities International spustil Citrix pokusný program Sister Cities International (CSC) s partnerským městem Agogo v Ghaně.\n\n\n\n\n\n"}
{"id": "627295", "url": "https://cs.wikipedia.org/wiki?curid=627295", "title": "Havana Club", "text": "Havana Club\n\nHavana Club je značka, pod níž se v Santa Cruz del Norte v severovýchodní části Kuby vyrábí několik alkoholických rumových nápojů. Tuto dnes jedinou mezinárodně uznávanou značku kubánského rumu založil v roce 1878 José Arechabala. Po kubánské revoluci v roce 1959 byla společnost kubánskou vládou znárodněna. Rodina Arechabalových emigrovala do Španělska a poté do Spojených států. Od roku 1994 je tento známý rum vyráběn pod hlavičkou společnosti Havana Club International, což je joint venture, kterou vlastní stejným dílem kubánský stát a francouzská firma vyrábějící alkoholické nápoje Pernod Ricard.\n\nZa pravý a velice kvalitní kubánský rum se Havana Club považuje kvůli pečlivosti výroby, jakou prochází. Ta se skládá z mnoha částí, které musejí být naprosto přesně dodrženy již po mnoho a mnoho let, aby byla zachována vysoká kvalita a také dodržena tradice, s jakou se rum značky Havana Club od roku 1878 vyrábí.\n\nVše začíná u cukrové třtiny (hlavní suroviny), která musí být velice pečlivě vybírána. Důležité je také to, jak dlouho rum bude zrát. Každý druh zraje jinak dlouho, ale tento čas musí být přesně dodržen (např. Havana Club Añejo Blanco zraje 18 měsíců). Neméně důležité je i to, kde rum zraje – jsou to dubové sudy z amerického bílého dubu, ve kterých byl předtím bourbon.\n\nCo se týče výstupní kontroly, tak je vše sledováno mnoha odborníky, kteří využívají ty nejmodernější přístroje. Přesto má ale poslední slovo Master Destillero, strážce tajemství tradic.\n\nPod značkou Havana Club se prodává více druhů rumu. Jednotlivé druhy se liší jednak ingrediencemi, které jsou do rumu Havana Club přimíchávány, ale také dobou, kterou v sudech každý z těchto nápojů zraje.\n\nNapříklad asi nejznámější Añejo Blanco zraje přibližně dva roky, Añejo Reserva pět let a jednoznačně nejdražší a nejcennější je Maximo Ron Extra Añejo, který v sudu zraje celých 30 let. A od této doby zrání se také odvíjí cena, za kterou jsou na trhu dostupné. Pouze pro představu – Añejo Blanco se na českém trhu prodává za přibližně 300 až 400 korun, ale cena Maximo Ron Extra Añejo se pohybuje kolem 30 tisíc korun.\n\nV České republice se jednalo asi o nejznámější druh nápoje Havana Club. Svou bílou barvu si získal jednak tím, že není obohacen o žádné další ingredience, které by ho zabarvily, a také tím, že zraje (18 měsíců) v bílých dubových sudech. Nejčastěji se používal jako součást míchaných nápojů. V současné době už na českém trhu není k sehnání.\n\nZraje 3 roky a obsahuje vanilku, karamel a kakao. Pije se čistý nebo jako součást míchaných nápojů.\n\nZraje 5 let a obsahuje jemné náznaky vanilky, tabáku a koření. Pije se čistý nebo jako součást míchaných nápojů\n\npříkladem je Pyrate rum.\n\nZraje 3 roky (Años = rok). Pije se čistý, nebo jako součást míchaných koktejlů.\n\nZraje 7 let (Años = rok). Pije se čistý, nebo jako součást míchaných koktejlů.\n\nZraje 15 let (Años = rok). Pije se výhradně čistý\n\nCuban Barrel Proof je jediný rum od značky Havana Club, který má obsah alkoholu 45 %. Ohledně zrání a uchovávání je to ještě složitější, než u ostatních rumů Havana Club. Cuban Barrel Proof je nejdříve ve velmi starých sudech z bílého dubu, kde si získá svou jantarovou barvu a neskutečnou jemnost. Poté je přemístěn do dalších, speciálně vybraných dozrávacích sudů, kde už zraje pouze krátkou část z 10 let, což je celá doba jeho zrání.\n\nVyznačuje se jemností, silou a pije se výhradně čistý.\n\nSelección de Maestros je třikrát zrající sudový rum, který je výsledkem jedinečného procesu výroby:\n\nNejprve mistři Maestros Roneros shromáždí a vyberou nejkvalitnější a nejvýjimečnější zralé rumy.\n\nTyto rumy se poté míchají a ukládají k dalšímu zrání do sudů, které jsou vybírány dle aromatických vlastností svého dřeva. V těchto sudech se u rumu rozvine jeho charakter a intenzita.\n\nNakonec se Maestros Roneros sejdou podruhé, aby vybrali rumy, které jsou dokonale vyzrálé. Ty budou tvořit konečnou směs a budou stáčeny do lahví přímo ze sudů s obsahem 45 % alkoholu v objemu.\n\nPrvní kubánský rum, který byl speciálně vytvořen pro párování s chutí kubánského doutníku. Jeho komplexnost, sladkost a intenzitu se nejlépe vychutná v čisté podobě nebo na ledu.\n\nJedná se o jednoznačně nejdražší a nejkvalitnější rum, který je pod značkou Havana Club prodáván. Jeho hlavní předností je to, že v dubovém sudu, ve kterém je uložen, zraje celých 30 let. Má tmavě jantarovou barvu, lehce ovocnou vůni a obsahuje malé množství pepře. Je také dosti logické, že se pije výhradně čistý.\n\nV České republice je zbožím, které se prodává opravdu velice málo, takže je v současné době k sehnání pouze z několika málo zdrojů. Prodává se pouze v 0,5 l velké láhvi a jeho cena se pohybuji okolo 30 tisíc korun.\n\nZ rumů značky Havana Club (hlavně z Añejo Blanco) se také připravuje několik koktejlů.\n\n\n"}
{"id": "627302", "url": "https://cs.wikipedia.org/wiki?curid=627302", "title": "Rakouská služba na památku holokaustu", "text": "Rakouská služba na památku holokaustu\n\nRakouská služba na památku holokaustu (německy \"Österreichischer Gedenkdienst\") je rakouský spolek, jehož členové této organizace se zaobírají otázkami holokaustu.\n\nProto je najdete v místech, kde se nacházejí památníky holokaustu. Členové Gedenkdienstu však mohou pracovat i v různých židovských výzkumných a sociálních institucích. Gedenkdienst byl založen innsbruckým politologem Dr. Andreasem Maislingerem, který byl inspirován tzv. \"Akcí pokání,\nzadostiučinění a mírových služeb\". S touto akcí se seznámil v Berlíně; stal se jejím členem a v rámci této akce pracoval jistý čas jako dobrovolník v Muzeu Auschwitz-Birkenau. Poté, co rakouský parlament v roce 1991 schválil potřebný zákon, bylo Dr. Maislingerovi umožněno vytvořit nezávislou organizaci, která se stala známou jako Gedenkdienst.\nGedenkdienst má za úkol zdůrazňovat doznání spoluviny Rakouska na holokaustu a zároveň zodpovědnost nás všech v boji za \"never again\" - v boji za to, aby se takové události, jako je holokaust, již nikdy neopakovaly (výňatek z proslovu rakouského spolkového kancléře Franze Vranitzkého z června 1993).\n\n\"Spolek pro služby v zahraničí\" je organizací, které rakouská vláda vydala zplnomocnění, vysílat pracovníky Gedenkdienstu do všech existujících\nsvětových partnerských organizací.\n\nV Praze Gedenkdienst taky organizuje, že rakouske dobrovolníky možu pracovat v Židovskej obce. Rakouske dobrovolníky pomáhají v domov důchodců a transportuju obědy do domych starších židov nebo na náboženstvích slavnosty v obce.\n\n"}
{"id": "627304", "url": "https://cs.wikipedia.org/wiki?curid=627304", "title": "Rakouská sociální služba", "text": "Rakouská sociální služba\n\nRakouská sociální služba je dvanáctiměsíční alternativa k povinné vojenské službě.\n\nRakouská sociální služba je součást neziskové organizace „Rakouská zahraniční služba“ která byla založená Andreasem Maislingerem a Andreasem Hörtnaglem v roce 1998.\n\nRakouská zahraniční služba může být vykonávána v zařízeních pro vzpomínku na holocaust, v oblastí sociální nebo mírové. Sociální pracovník pracuje pro organizace, které slouží k hospodářském a sociálním rozvoji státu v různých státech na světě.\n\nZahraniční služba má v 32 různých zemí 69 míst pro vykonáni služby a je největší organizací pro zahraniční službu v Rakousku.\n\n9. ledna 2006 byl vyznamenán sociální služebník Daniel Andreas Matt cenou služebník roku.\n\nTyto partnerské organizace jsou umístěny v 22 různých státech na 4 kontinentech a mají různé úkoly a cíle.\n\nTyto úkoly sahají od práce s dětmi na ulici přes účast na projektech zásobování vodou, školního vzdělávání až po péči o uprchlíky. Tyto pomocné ruce mají v těchto situacích stále větší význam. Sociální pracovník má možnost skoro na celém svĕtĕ přispĕt ke zlepšení kvality života lidí.\n"}
{"id": "627306", "url": "https://cs.wikipedia.org/wiki?curid=627306", "title": "Oxid chloristý", "text": "Oxid chloristý\n\nOxid chloristý (ClO) je nejstálejší ze všech pěti oxidů chloru. Oxidační číslo chloru ve sloučenině je sedm. Je to anhydrid kyseliny chloristé. Za normálních podmínek je oxid chloristý relativně stálá, bezbarvá olejovitá kapalina, extrémně nebezpečná při styku s organickými látkami. Při doteku s hořlavými materiály může vzhledem ke svým silným oxidačním vlastnostem způsobit požár.\n\nPřipravuje se reakcí chloristanu s kyselinou sírovou.\n\n"}
{"id": "627308", "url": "https://cs.wikipedia.org/wiki?curid=627308", "title": "Rakouská mírová služba", "text": "Rakouská mírová služba\n\nRakouská mírová služba je 12měsíční alternativa k povinné vojenské službě.\n\nRakouská mírová služba je součást bez ziskové organizace „Rakouská zahraniční služba“.\n\n1. listopadu 1999 začal Andreas Sami Prauhart jako první svoji mírovou službu v Jeruzalémě. Tato služba může být vykonána v jedné z pěti různých míst pro výkon služby v Číně, Izraeli, Japonsku nebo Nizozemsku.\n\nCílem této služby je přiblížit mírové soužití všem lidem a zajistit mír v oblastech konfliktů. Tímto má mírová služba významný přínos pro naši společnost.\n\nMísta pro výkon služby se nacházejí na místech bývalých válečných zločinů a ozbrojených konfliktů.\n\nV závorkách se nachází rok uznání místa pro výkon služby federálního ministerstva vnitra a federálního ministerstva pro evropské a mezinárodní záležitosti.\n\n\n\n\n\nV roce 2006 začala první rakouský mírový služebník svojí službu v Hirošimě.\nV Nanjingu v Číně bylo v roce 2008 založeno místo pro výkon služby v domě Johna Rabeho, který se zabýval masakrem Nanjingu z roku 1937.\n\nTato událost stále obtěžuje sinojaponské vztahy a byla rozhodující pro rozsáhlé protesty ve městech Pekingu a dalších v roce 2005.\n\nDiskuse japonských učebnic v Číně vedla k hnutí proti narušení dějin v japonských učebnicích. Z tohoto důvodu založilo komunikační centrum Johna Rabeho společně s rakouskou mírovou službu v Nanjingu poprvé John Rabe Award.\n"}
{"id": "627311", "url": "https://cs.wikipedia.org/wiki?curid=627311", "title": "Vitamín C u ptáků", "text": "Vitamín C u ptáků\n\nVitamín C (kyselina L-askorbová) patří mezi vitamíny, které drůbež a pravděpodobně i většina semenožravých ptáků syntetizuje v játrech. Naopak u plodožravých a nektarožravých ptáků je nutný pravidelný exogenní přísun. Také při intenzivních formách chovu drůbeže vzniká někdy vyšší potřeba i nutnost doplňování kyseliny askorbové v krmné dávce.\n\nVitamín C je potřebný pro syntézu vaziva (kolagenu), hydroxylaci steroidů a dalších sloučenin a pro obranné mechanismy organismu. Je považován za důležitý a přirozený antioxidant, tj. za látku působící preventivně proti toxickým vlivům kyslíkových radikálů. Vitamín C se významně uplatňuje při různých stresových situacích, při onemocněních jater, při špatných zoohygienických podmínkách, při tepelném stresu vyvolaném vysokými teplotami v letním období, při deficitu vitamínu E a selenu nebo bílkovin, parazitárních infekcích apod.\n\nNedostatek vitamínu C se projevuje sníženým příjmem krmiva i životností zvířat. Odolnost k infekčních nemocem je snížena, dochází k poškození kostní dřeně a kapilárnímu krvácení. Při tepelném stresu a deficitu vitamínu C v chovech nosnic stoupá procento vajec se slabou skořápkou, zvyšuje se podíl poškozených vajec a klesá kvalita vaječného bílku. V chovech oblíbených ptáků nebyly zatím příznaky hypovitaminózy C pozorovány.\n\nDotace vitamínu C uvedené negativní dopady snižuje. Vitamín C se nachází v rostlinných i živočišných krmivech, ve kterých však obsah kyseliny askorbové značně kolísá. Také skladováním a vlivem tepla klesá obsah vitamínu. Přirozenými zdroji jsou čerstvé ovoce a zelenina. V akutních případech je možná parenterální aplikace vitamínu (50-100 mg/kg ž.h. sc.).\n\n"}
{"id": "627318", "url": "https://cs.wikipedia.org/wiki?curid=627318", "title": "Branice (Opolské vojvodství)", "text": "Branice (Opolské vojvodství)\n\nBranice (německy \"Branitz\", česky \"Branice\", \"Bránice\" (původně v jednotném čísle \"ta\", pod vlivem polštiny i \"ty\")) je ves v jižním Polsku, v Opolském vojvodství, v powiatu Głubczyckém, ve gmině Branice, mezi Opavskou pahorkatinou a Zlatohorskou vrchovinou na řece Opavě. Ves je sídlem gminy Branice. Nachází se zde psychiatrická léčebna založená biskupem Josefem Martinem Nathanem.\n\nV sołectwu Branice žije 2 225 obyvatel (v dubnu 2011).\n\n\nNejvyšším bodem v okolí je kopec, který leží severně od vsi ve směru k Michálkovicím, vysoký 341 m n. m. a náležející ke Zlatohorské vrchovině. Mezi vesnicemi Branice a Boboluszki je Plechowa Góra (328 m n. m.; německy \"Plechowa Berg\" nebo \"Blechberg\"), nejvyšší hora Opavské pahorkatiny (polsky \"Płaskowyż Głubczycki\"), na které dříve stávala triangulační věž. Nejnižší část Branice leží u hraniční řeky Opavy (270 m n. m.). Vsí protéká potok Wilżyna (levý přítok Opavy). Částí vsi Branice-Zamek protéká řeka Opava s mlýnským náhonem Młynówka.\n\nVe vsi se nachází silniční hraniční přechod Branice-Zamek - Úvalno do Česka pro automobily do 7,5 t. Omezení tonáže je kvůli hraničnímu mostu přes řeku Opavu.\n\nLZS Orzeł Branice hraje v sezóně 2011/2012 v rámci Opolského fotbalového svazu (OZPN) v Klase A v Grupě III.\n\n"}
{"id": "627320", "url": "https://cs.wikipedia.org/wiki?curid=627320", "title": "Zákon o zásluhách Andreje Hlinky", "text": "Zákon o zásluhách Andreje Hlinky\n\nZákon o zásluhách Andreje Hlinky je slovenský zákon zakotvující zásluhy Andreje Hlinky o slovenský národ a Slovenskou republiku přijatý Slovenským sněmem v dubnu 1939 a vyhlášený pod číslem 83/1939 Sl.z.\n\n"}
{"id": "627321", "url": "https://cs.wikipedia.org/wiki?curid=627321", "title": "UnSun", "text": "UnSun\n\nUnSun je polská gothic metalová hudební skupina založená v roce 2006 ex-kytaristou \"Maurycy „Mauserem“ Stefanowicz\" z death metalové skupiny Vader a zpěvačkou Ayou. Jejich původní název byl \"„Unseen“\" (v překladu nespatřený), ale později si změnili název na UnSun. V jejich hudbě jsou vlivy death metalu s melodickým zpěvem. Později se k Aye a Mauserovi přidali další hudebníci a tak doplnili skupinu. V roce 2007 podepsala skupina smlouvu s Mystic Production. Jejich demo nese název \"„Whispers“\" (česky Šepot).\n\nNa začátku roku 2008 skupina začala nahrávat své první album ve Studiu-X a ještě téhož roku 22. září vydáno společností Century Media Records do světa pod názvem \"„The End Of Life“\" (česky Do konce života). K písni \"„Whispers“\" byl také natočen videoklip. Ve spolupráci s nahrávací společnosti Mystic Production oznámili, že dne 24. června 2010 zahájí práci na svém druhém albu, které bylo vydáno 11. října 2010 pod názvem \"„Clinic For Dolls“\" (česky Klinika pro panenky). Vokální party byly nahrány ve Studiu-X v Olszstyn a všechny ostatní nástroje v Hertz studiu (Behemoth, Vader, Decapitated) v Bialystoku. Obal desky byl vytvořen v Hi-Res. Videoklip k písni „Home“ (př. Domov) byl uveřejněn krátce po vydaní \"„Clinic For Dolls“\".\n\n\n\n\n\n\n"}
{"id": "627323", "url": "https://cs.wikipedia.org/wiki?curid=627323", "title": "Ron Chesterman", "text": "Ron Chesterman\n\nRon Chesterman (27. listopadu 1943 – 16. března 2007) byl anglický hudebník a archivář. Nejznámější je jako původní kontrabasista skupiny Strawbs. Byl okresním archivářem v Chesteru.\n\n\n\n"}
{"id": "627324", "url": "https://cs.wikipedia.org/wiki?curid=627324", "title": "Neophyte", "text": "Neophyte\n\nNew way of fight neboli zkráceně nEophyte je český profesionální herní tým, který sdružuje hráče nejhranějších OnLine her. Za svou přes 11 let dlouhou historii dokázal tento tým vybojovat mnoho ocenění a úspěchů jak na domácí tak zahraniční scéně. V nynější době spadá tým pod vedení majitele Romana Stejskala a Davida Chmelenského.\nNápad na založení klanu vznikl již v roce 1999, kdy původně působil pouze jako Quake 3 Arena Tým. Cílem bylo konkurovat prvnímu českému klanu vůbec a tím byl tým NecroRaisers. V roce 2000 se nEophyte stalo vůbec prvním multiklanem na Česko-Slovenské herní scéně a zároveň jako první získali podporu sponzorů. Od roku 2002 hráli hráči pod barvami nEophyte na prestižních soutěžích po celém světě, na turnajích jako jsou World Cyber Games, Electronic Sports World Cup, nebo Cyberathlete Professional League. Mezi první úspěchy týmu na mezinárodním poli je zaznamenán již v roce 2002, kdy se celek umístil na pátém místě ve hře Counter-Strike na olympiádě WCG 2002 v Koreji, za které dostal zástupce nEophytu gratulaci od Ministra informatiky za vzornou reprezentaci České republiky, a druhé místo ve strategické hře Starcraft na evropském mistrovství 2003 ve Francii. \nZačátkem roku 2004 byl nEophyte v hlasování na prestižním webu esreality zařazen mezi 10 nejlepších multiherních týmů na světě. \nNa počátku roku 2009 to začalo s týmem vypadat všelijak. Ocenění na webu markantně ubylo a většina kvalitních hráčů a sekcí se pomalu začala přesouvat do jiných tuzemských celků. Naštěstí pro všechny fanoušky se v roce 2010 tým vrací opět v plné síle na scénu a opět dokazuje proč je označován jako jeden z nejlepších týmů světa.\n\nTým reprezentují hráči nejpopulárnějších her současnosti ; Call of Duty 4, Counter-Strike 1.6, Counter-Strike:Source , Starcraft II . Ve všech uvedených hrách patří hráči nEophyte mezi absolutní špičku scény a účastní se mnoho Offline a Online soutěží.\n\n\n\n\n\n\nEuphoric Saycom Challenge - 2. místo (Listopad 2010) \nESL Major Series VII - 12-10. místo (Září - Listopad 2010) \nWGT 2010 - 1. místo (Prosinec 2010) \n\nStreetwalker - ESL 1v1 Autumn Cup - 2. místo (Listopad 2010) \nStreetwalker + KrOOdeR - ESL 2v2 Autumn Cup - 1. místo (Listop2010) \nStreetwalker - PlayZone SteelSeries 1v1 Tour - 1. místo (Listopad 2010) \nStreetwalker + KrOOdeR - ESL 2on2 Tuesdays #19 - 2. místo (Prosinec 2010) \nStreetwalker - Mezihernový turnaj 12/2010 - 2. místo (Prosinec 2010) \nThebis - ESL 1v1 Autumn Cup - 1. místo (Listopad 2010) \nThebis - 1on1 League Season I - 3. místo (Prosinec 2010) \nHarpner - PlayZone SteelSeries 1v1 Tour - 2. místo (Listopad 2010) \nAeron + Hadzis - ESL 2on2 Tuesdays #16 - 3. místo (Listopad 2010) \n\nGrand LAN #2 - 2. místo (Únor 2009)\nPulsed ProSeries LAN - 3. místo (Září 2009)\nWCG Kvalifikace CZ 2009 - 1. místo (Září 2009)\n\nMezihernový turnaj - 2. místo (Únor 2008)\nFrancie - LAN79 Tournament - 8. - 16. místo (Květen 2008)\nUnited-Games Creative liga - 3. místo (Červen 2008)\n\nMezihernový turnaj - 1. místo (Únor 2008)\nMaďarsko, Vist@NetCafe turnaj - 3. místo (Únor 2008)\nMezihernový turnaj - 1. místo (Březen 2008)\nMezihernový turnaj - 1. místo (Duben 2008)\nMaďarsko, Vist@NetCafe turnaj - 1. místo (Duben 2008)\nGiacomo - LanCraft Spring 2k8 - 2. místo (Duben 2008)\nKraGesh - United-Games Liga - 1. místo (Červen 2008)\nKraGesh - Polsko, GameFestival - 2. místo (Červenec 2008)\nKraGesh - Polsko, LAN RoyalOpen - 1. místo (Březen 2008)\nKraGesh - Mezihernový turnaj - 1. místo (Květen 2008)\nKraGesh - LanCraft 2k8 Summer - 2. místo (Srpen 2008)\nBonecracker - WCG kvalifikace - 1. místo (Srpen 2008)\nBonecracker - World GameMaster Tournament - 1. místo (Říjen 2008)\nBonecracker - ESWC kvalifikace - 1. místo (Červenec 2008)\n\nMezihernový turnaj - 1. místo (Leden 2008)\nMezihernový turnaj - 1. místo (Únor 2008)\nMezihernový turnaj - 2. místo (Březen 2008)\nLanCraft Spring 2k8 - 2. místo (Duben 2008)\nUnited-Games finále - 2. místo (Červen 2008)\n\n \n\n\n \n\n\n \n\n\n\n\n\n"}
{"id": "627333", "url": "https://cs.wikipedia.org/wiki?curid=627333", "title": "Andy Trudeau", "text": "Andy Trudeau\n\nAndy Trudeau je jedna z hlavních postav amerického seriálu Čarodějky \"(Charmed)\". První láska Prue, znali se už od malička, chodili spolu na střední, ale potom se rozešli. Setkali se opět v nemocnici v díle 1x01, kdy měla Phoebe malou nehodu. Poté se spolu vyspali, ale jejich vztah byl komplikovaný, protože Andy nejdřív nevěděl, že je čarodějka. Byl policistou a jeho parťák byl Darryl Morris. Poté, co Andy zjistil, že jsou Halliwellowy čarodějky, nevěděl, co si má myslet, ale nakonec to přijal a jejich vztah by byl mnohem lepší, kdyby ho za měsíc nezabil démon Rodriguez, který spolupracoval s Tempusem.\n\nAndyho smrt (1x22)\n1x22 Deja Vu All Over – Démon Rodriquez se spolčil s Tempusem (démonem, který dokáže vracet čas). Uvrhl na sestry a tím pádem i na celý svět časovou smyčku, aby se mohl Rodriquez poučit ze svých chyb a jednoho dne zabít všechny tři sestry. Phoebe má vidění, že při pokusu o jejich zničení zahyne Andy Trudeau, tak se s ním Prue sejde a varuje ho, aby k nim nechodil. On však cítí potřebu Prue ochraňovat a zároveň s ní i její sestry a do domu vejde, i když ví, že ho čeká jistá smrt. Povede se mu sestry zachránit, ale jen za cenu vlastního života.\n"}
{"id": "627336", "url": "https://cs.wikipedia.org/wiki?curid=627336", "title": "P.V.O. (album)", "text": "P.V.O. (album)\n\nP.V.O., s podtitulem Rock debut 6, je první oficiálně vydaná nahrávka pražské hudební skupiny Psí vojáci. Jde o 7\" EP z edice Rock debut vydavatelství Panton. Kvůli komunistické cenzuře musela být kapela označena pod změněným názvem P.V.O. (Psí vojáci osobně). Album obsahuje čtyři písně, autorem textů je Filip Topol (kromě „Sbohem a řetěz“ od Jáchyma Topola a Jana Ptáčka). Na realizaci spolupracovali Vojtěch Lindaur a Ladislav Kantor, obal je dílem Františka Tomíka.\n\n\n\n\n\n"}
{"id": "627338", "url": "https://cs.wikipedia.org/wiki?curid=627338", "title": "Canyoneaustrate", "text": "Canyoneaustrate\n\nCanyoneaustrate je fontána v Paříži ve 12. obvodu. Jedná se o umělecké dílo z roku 1988, jehož autorem je francouzský umělec Gérard Singer (nar. 1929). Název je složeninou slov \"canyon\" (kaňon), \"eau\" (voda) a \"strate\" (vrstva).\n\nFontána se nachází ve 12. obvodu mezi Palais omnisports de Paris-Bercy a Parc de Bercy.\n\nDílo bylo vytvořeno v roce 1988 jako zakázka pro město Paříž, které uhradilo polovinu nákladů. Druhou polovinu financovali sponzoři.\n\nBetonová fontána je součástí bazénu. Z vodní nádrže stéká voda po stupních (vrstvách), které představují kaňon.\n\n"}
{"id": "627339", "url": "https://cs.wikipedia.org/wiki?curid=627339", "title": "Boucheratova fontána", "text": "Boucheratova fontána\n\nBoucheratova fontána (francouzsky \"Fontaine Boucherat\") je barokní fontána v Paříži ve 3. obvodu.\n\nKašna se nachází ve 3. obvodu na náměstí \"Place Olympe-de-Gouges\" na nároží ulic \"Rue de Turenne\" (dům č. 133) a \"Rue Charlot\" (dům č. 70).\n\nKašna byla postavena v roce 1697 a jejím autorem byl pařížský architekt Jean Beausire (1651-1743). Nese jméno francouzského kancléře Louise Boucherata (1616-1699), který v roce 1685 přispěl ke zrušení Nantského ediktu. Od roku 1993 je fontána opět v provozu. Voda z kašny nevytéká nepřetržitě, ale pro úsporu bylo instalováno tlačítko.\n\nStavba je chráněná od roku 1925 a v roce 1975 byla zanesena mezi historické památky.\n\nStavba má tvar kvádru, který je zakončen frontonem. Pod ním je děkovný latinský nápis francouzskému králi Ludvíku XIV. za mír uzavřený 20. září 1697 v nizozemském Rijswijku. Pod dedikací se nachází maskaron a pod ním pamětní deska kancléře Louise Boucherata. Po stranách fontány jsou vytesány názvy ulic \"Rue Charlot\" a \"Rue de Boucherat\" (původní název dnešní \"Rue de Turenne\").\n\n"}
{"id": "627340", "url": "https://cs.wikipedia.org/wiki?curid=627340", "title": "Liberté, égalité, fraternité", "text": "Liberté, égalité, fraternité\n\nLiberté, égalité, fraternité (česky \"svoboda, rovnost, bratrství\") je motto Francouzské republiky. Původně bylo jedním z hesel Velké francouzské revoluce, ale prosadilo se až v 19. století během třetí republiky. Bylo začleněno do ústavy čtvrté republiky (1946) i páté republiky (1958). Heslo se nachází především na veřejných budovách (radnice, školy), také na mincích (bývalých francích i francouzských euromincích) nebo poštovních známkách.\n\nBěhem Velké francouzské revoluce bylo „Volnost, rovnost, bratrství“ jedním z mnoha hesel, které se používalo. Jako první jej použil Maximilien Robespierre v prosinci 1790 v projevu o organizaci Národní gardy, kdy žádal, aby bylo toto heslo uvedeno na jejích uniformách a praporech, ale jeho návrh se neprosadil. Pařížský starosta Jean-Nicolas Pache nechal v roce 1793 heslo napsat na veřejné budovy ve formě \"La République une et indivisible – Liberté, Égalité, Fraternité ou la mort.\" (Republika je jediná a nedělitelná – Volnost, rovnost, bratrství nebo smrt.) Na konci revoluce bylo toto heslo opuštěno.\n\nText v dnešní podobě se na veřejných budovách opět objevil u příležitosti oslav 14. července 1880 a stále více se prosazoval jako národní heslo.\n\nVichistická Francie nahradila heslo vlastní devizou \"Travail, famille, patrie\". Po osvobození Francie se původní heslo dostalo do textu ústavy nové republiky a stejně tak i při změně ústavního systému v roce 1958.\n\n"}
{"id": "627349", "url": "https://cs.wikipedia.org/wiki?curid=627349", "title": "Kolegium", "text": "Kolegium\n\nPojem kolegium znamená společenství lidí (lat. \"collegium\" – společenství) a může označovat:\n\n\n"}
{"id": "627356", "url": "https://cs.wikipedia.org/wiki?curid=627356", "title": "Kostel Saint-Louis-du-Louvre", "text": "Kostel Saint-Louis-du-Louvre\n\nKostel Saint-Louis-du-Louvre (neboli \"kostel svatého Ludvíka v Louvru\") byl kostel v Paříži, který se nacházel v dnešním 1. obvodu. V roce 1802 byl věnován protestantské církvi, ale již v roce 1806 byl zbořen.\n\nV roce 1187 vybudoval hrabě Robert I. z Dreux na severním, pravém břehu Seiny přímo vedle královského hradu kostel zasvěcený Tomášovi Becketovi. Kostel stejně jako královský hrad převzal pomístní jméno Louvre, takže se posléze nazýval Saint-Thomas-du-Louvre. U kostela založil hrabě i špitál sv. Mikuláše (Hôpital des pauvres écoliers de saint Nicolas).\n\nV následujících staletích se kostel stal součástí rozrůstajícího se palácového komplexu a byl připojen k východnímu konci křídla \"Richelieu\". V roce 1744 byly kostel a špitál výnosem Ludvíka XV. spojeny do jednoho společenství, které bylo zasvěceno svatému Ludvíkovi.\n\nPo Francouzské revoluci město pronajalo kostel v roce 1791 protestantské církvi a 22. května se zde pod vedením hugenotského pastora Paula Henriho Marrona konala první protestantská mše. Výnosem z 2. prosince 1802 byl kostel oficiálně předán protestantské církvi.\n\nOvšem již v roce 1806 císař Napoleon Bonaparte nechal kostel strhnout, neboť stál v cestě navrženému spojení Louvru a Jardin des Tuileries. Protestanti posléze začali využívat kostel Oratoire du Louvre.\n\n"}
{"id": "627367", "url": "https://cs.wikipedia.org/wiki?curid=627367", "title": "Helena Procházková", "text": "Helena Procházková\n\nHelena Procházková (* 1936 jižní Morava) je česká prozaička.\n\nDětství prožila na jižní Moravě kde absolvovala pedagogické studium.Jižní Moravu vystřídalo Ostravsko kde ji upoutala mentalita místních lidí a nářečí. V šedesátých letech se odstěhovala do Kladna. Její díla nedovoloval zveřejnit politický režim. V devadesátých letech jí začaly vycházet první povídky. V roce 2006 vyšlo její dílo poprvé knižně (\"Noční adorace\").\n\n\n"}
{"id": "627377", "url": "https://cs.wikipedia.org/wiki?curid=627377", "title": "Ostrov Uctívačů ginga: po stopách neznámých příběhů Rychlých šípů", "text": "Ostrov Uctívačů ginga: po stopách neznámých příběhů Rychlých šípů\n\nOstrov Uctívačů ginga: po stopách neznámých příběhů Rychlých šípů je první část trilogie Svatopluka Hrnčíře. Jedná se o příběh navazující na Foglarem vymyšlené Uctívače ginga. Hrnčíř rozvíjí příběh sdružení, které Foglar zmínil jen okrajově.\n\nSvatopluk Hrnčíř velice zdařile navázal na Jaroslava Foglara. Hlavními postavami sice už nejsou Rychlé šípy (ani nemohou být, příběh je od původních vzdálený cca 50 let), ale příběh je napsaný velice poutavě a chce se číst dál a dál a zjišťovat co je kde skryto, co Jakub Struna odkázal svým následovníkům. Styl psaní je pochopitelně jiný než měl Jaroslav Foglar a milovník Foglara si musí chvíli zvykat než mu přijde na chuť, zvlášť pokud zrovna dočetl klasickou foglarovku.\n\nPo spoustě let se tři kluci náhodou dostanou k nikdy nevydaným příběhům Rychlých šípů. Pátráním se dostanou k bývalému Uctívači Cyrilu Kaskovi a i díky němu zjistí, že existuje odkaz jednoho ze zakladatelů a vedoucích Uctívačů, Jakuba Struny. Později zjistí, že i dědeček jednoho z hochů je bývalým Uctívačem. Příběh se částečně dotýká Foglarových Stínadel, ale tato Stínadla mají jmenovce mimo Prahu, kdesi v Podkrkonoší, kde se odehrává i většina děje. V těchto Stínadlech, je ukryt \"ostrov Chu\" a na něm rovněž roste posvátné gingo. Dalším pátráním sledujícím staré značky kdysi vytvořené Jakubem Strunou, se kluci doberou k tomu, že na ostrově Chu může být ukryto něco velmi cenného pro Uctívače.\n"}
{"id": "627379", "url": "https://cs.wikipedia.org/wiki?curid=627379", "title": "Péter Bornemisza", "text": "Péter Bornemisza\n\nPéter Bornemisza (výslovnost [-sa]; 22. února 1535 Pešť – 1584 Rohožník) byl maďarský protestantský kazatel a spisovatel.\n\nPřed Turky uprchl na Slovensko.\n\n"}
{"id": "627380", "url": "https://cs.wikipedia.org/wiki?curid=627380", "title": "Schrattenbachův palác", "text": "Schrattenbachův palác\n\nSchrattenbachův palác je barokní palác v historickém jádru Brna, katastrální území Město Brno, ulice Kobližná, č.o. 4. V současnosti slouží jako centrální objekt Knihovny Jiřího Mahena, je také zapsán na seznamu kulturních památek.\n\nNa místě současné stavby původně stály dva domy, které v roce 1703 odkoupila Marie Elisabeth hraběnka Breunerová a nechala na jejich místě vystavět palác podle projektu Christiana Alexandra Oedtla, představitele vídeňské moderny. Palác v roce 1725 získal olomoucký biskup kardinál Wolfgang Hannibal hrabě ze Schrattenbachu, na jehož popud objekt v letech 1735–1738 přestavěl stavitel Mořic Grimm (mj. zrealizoval druhé patro) víceméně do současné podoby.\n\nNa přelomu let 1767 a 1768 zde strávil s rodinou Františka Antonína Schrattenbacha vánoční svátky Wolfgang Amadeus Mozart, jemuž byla v roce 1956 odhalena pamětní deska umístěná na fasádě budovy. Roku 1847 bylo přistavěno další půlpatro. \n\nOd roku 1851 byl palác v majetku podnikatele Theodora Bauera, v té době byl částečně znehodnocen obchodním využitím. Na přelomu 19. a 20. století zde sídlila Úrazová pojišťovna pro Moravu a Slezsko, po roce 1918 Zemské vojenské velitelství Brno. Za druhé světové války byl Schrattenbachův palác poškozen a uvažovalo se o jeho zboření.\n\nOd roku 1950 zde sídlí centrála Knihovny Jiřího Mahena, generální rekonstrukce objektu ale proběhla až po zjištění havarijního stavu konstrukcí v letech 1998–2001, kdy bylo mimo jiné zbořeno nehodnotné jižní křídlo a dvorní vestavby. Ve dvoře byla naopak instalována moderní ocelová konstrukce s ochozy a skleněným jehlanem, který dvůr zastřešuje, kde tak vznikl ústřední prostor knihovny.\n\n"}
{"id": "627382", "url": "https://cs.wikipedia.org/wiki?curid=627382", "title": "Aalen", "text": "Aalen\n\nAalen je velké okresní město v Německu, na východě Bádenska-Württemberska.\n\nMěsto leží v údolí řeky Kocher; nejnižší bod (375 m n. m.) je říčka Lein u Rodamsdörfle, nejvyšší (733 m n. m.) je vrchol Zelené hory u Unterkochenu.\n\nSousední obce: Oberkochen, Essingen, Heuchlingen, Abtsgmünd, Neuler, Hüttlingen, Rainau, Westhausen, Lauchheim, Bopfingen, Neresheim, Heidenheim an der Brenz a Königsbronn.\n\nOblast dnešního Aalenu byla obývána již od hlubokého pravěku. Kolem r. 150 n.l. se území stalo součástí Římské říše a byl tu postavený Rétský limes. Na jeho obranu Římané postavili castrum a jeho zbytky jsou dnes známé jako Kastell Aalen a nachází se západně od dnešního centra města. S tisícovkou jezdců to byla největší pevnost na Rétském limesu. Kolem r. 260 n.l. se Římané stáhli a oblast obsadili Alemané. Podle nalezených mincí pocházejících ze 3. a 4. st., tu ale civilní osídlení stále přetrvávalo. Bohužel žádné jiné důkazy pro osídlení překlenující římskou dobu a raný středově se zatím nenašly.\n\nPrvní středověká zmínka o Aalenu pochází z r. 839 z listiny císaře Ludvíka Pobožného. Další informaci přináší až soupis majetku ellwangenského kláštera z r. 1136, ve kterém je zmiňován Konrad von Aalen. Další středověké dokumenty naznačují, že středověké město Aalen založili Hohenštaufové někdy mezi lety 1241-46. O století později město patřilo hrabatům z Oettingenu. Během války proti Württembersku, získal císař Karel IV. město bez boje a 3.12.1360 ho Karel IV. deklaroval jako císařské město, které podléhalo přímo jemu. Toto privilegium, které z města učinilo jakýsi městský stát, si Aalen uchoval až do r. 1803. V r. 1377 se Aalen připojil ke spolku švábských měst a o osm let později se na městské pečeti poprvé objevuje termín \"civitas\". Roku 1398 získává město tržní právo a o tři roky později soudní pravomoc. Z roku 1528 pochází nejstarší vyobrazení města s hradbami, věžemi a dvojitým příkopem. Ten se dodnes dochoval v názvech ulic, které vedou po obvodu města a jmenují se Severní, Východní, Jižní a Západní Městské příkopy. Hradby byly asi 6 metrů vysoké a kolem jednoho kilometru dlouhé a byly do nich proraženy dvě městské brány. Mezi oběma branami se táhla tržní oblast, která se uprostřed lomila v pravém úhlu.\n\nReformace dorazila do Aalenu až 30 let po Lutherově smrti. V noci na 5.9.1634 při nešťastné manipulaci se dvěma vozy střelného prachu došlo k požáru, který zničil část města. Velkou ztrátou pro město bylo zničení městského archívu, ve kterém shořely všechny městské dokumenty. Po požáru trvalo skoro sto let než počet obyvatel dosáhl hranice dvou tisíc. Ještě v r. 1765 doznívaly dozvuky toho požáru, protože v tom roce se zřítila věž kostela, která po požáru byla špatně opravena. Věž se bohužel zřítila na hlavní loď, ze které zůstal nepoškozený jen oltářní kříž. Poškozené obvodové zdi musely být strženy. Výstavba nového kostela začala ještě r. 1765 a tato stavba stojí dodnes.\n\nJako svobodné říšské město byl Aalen vybrán jako místo, kde byl 22.11.1749 podepsán tzv. Aalenský protokol, který upravoval soužití luteránů a katolíků v této oblasti. Za napoleonské ér nejprve přišlo město r. 1803 o svou středověkou výsadu říšského města a stalo se součástí Württemberska. 6.10.1805 přišel do města samotný Napoleon s armádou čítající 40.000 mužů. V té době už hradby neplnily svůj středověký účel a začaly se bourat.\n\nAž na konci druhé světové války při osvobozovacích bojích bylo město poškozeno, když spojenci bombardovali nádraží a železnici. Třítýdenní nálety dosáhly vrcholu 17.4.1945, kdy během jediného náletu zahynulo 59 obyvatel města, zcela bylo zničeno 33 obytných domů a 12 dalších budov a dále pak bylo poškozeno 163 budov a dva kostely. Pět dní po tomto náletu byl Aalen definitivně osvobozen.\n\nDnešní město vzniklo 21. června 1975 spojením Aalenu a Wasseralfingenu a neslo název Aalen-Wasseralfingen. Už 1. července 1975 bylo jméno změněno na Aalen.\n\nDalší obce, které byly v minulosti začleněny:\n\nStředu města dominuje evangelický kostel sv. Mikuláše, postavený v letech 1765-67. Je to jediná pozdně barokní památka ve města a hlavní kostel farnosti. Z umělecké výzdoby kostela stojí za zmínku nástropní malba z roku 1767 znázorňující Nanebevzetí či Poslední soud.\n\nPůvodní radnice ze 14. století vyhořela r. 1634 a nová byla postavena o dva roky později. Hodiny a zvonkohru darovala města Lauterburg a Norimberk. Mezi sochařskou výzdobou vyniká socha \"špióna z Aalenu\", která se stala symbolem města. Bohužel od požáru v r. 1884 je socha uvnitř radniční věže. Od r. 1977 sídlí v budově historické radnice muzeum paleontologie, které vystavuje více než 1500 fosílií z oblasti Švábské Jury.\n\nToto muzeum bylo otevřeno roku 1964 na místě největšího římského tábora severně od Alp. V exteriéru muzea jsou ruiny římské pevnosti. Toto muzeum je největší muzeum, které přibližuje Hornogermánsko-rétský limes, který byl v r. 2005 zapsán na Seznam světového kulturního a přírodního dědictví UNESCO. Po zápisu bylo muzeum rozšířeno o rekonstrukci římských kasáren. V Aalenu sídlil jezdecký oddíl nesoucí jméno Ala II Flavia.\n\nMístní fotbalový klub VfR Aalen působí v 2. německé fotbalové Bundeslize.\n\n\n\n"}
{"id": "627399", "url": "https://cs.wikipedia.org/wiki?curid=627399", "title": "Soudcovská rada", "text": "Soudcovská rada\n\nSoudcovská rada je orgán složený ze soudců, někdy i z dalších zástupců právnických profesí, který má určité pravomoci ve vztahu ke státní správě soudů. Někdy jsou tyto pravomoci jen poradního charakteru, jindy může správu justice reálně ovlivňovat, nebo ji dokonce sama vykonává.\n\nSoudcovské rady se v Česku zřizují u všech soudů, u okresních ale jen tehdy, pokud mají více než 10 soudců (v opačném případě její funkce vykonává shromáždění všech soudců daného okresního soudu). Každá soudcovská rada má celkem 5 členů a 3 náhradníky, u okresních soudů s méně než 30 soudci jen 3 členy, přičemž předseda soudu nebo jeho místopředseda být členem nemůže. Členové jsou voleni v přímých, rovných a tajných volbách všemi soudci daného soudu, a to na funkční období 5 let. Předseda soudcovské rady je zvolen na jejím prvním zasedání a může být kdykoli odvolán a nahrazen jiným členem rady.\n\nHlavním úkolem soudcovské rady je být poradním sborem pro předsedu soudu. V tomto ohledu tedy nemá reálné pravomoce, neboť jejím stanoviskem se předseda soudu nemusí řídit. Soudcovská rada se především vyjadřuje k soudcům, kteří mají být k danému soudu přiděleni, k návrhu každoročního rozvrhu práce a k jiným zásadním otázkám státní správy soudu. Zasedání soudcovské rady je vždy neveřejné.\n\nTento typ soudcovské rady představuje instituci, která nevzniká u určitého soudu, ale která stojí samostatně a představuje hlavní samosprávný orgán celé moci soudní. Jako taková je tedy na dalších státních mocích, moci zákonodárné a především moci výkonné, nezávislá. Zřízena již byla ve většině členských států EU, nejdříve ve Francii už v roce 1946.\n\nV Belgii je nejvyšší soudcovská rada (\"Hoge raad voor de Justicie\" / \"Conseil supérieur de la Justice\") tvořena 44 členy, které z poloviny volí soudci a z poloviny Senát belgického parlamentu, a to na funkční období 4 let. Vzhledem k federativnému uspořádání Belgie je tato rada konstruována paritně mezi Vlámy a Valony a má především konzultativní roli. Navrhuje kandidáty na soudce, zajišťuje jejich vzdělávání a podává různá nezávazná stanoviska. Jmenování soudců i disciplinární pravomoc je v rukou ministerstva spravedlnosti.\n\nDánský model je rozdělen na soudcovskou radu (\"CoA\") o 6 členech, která řídí a organizuje soudnictví, včetně řešení rozpočtu, a stížnostní soud (\"ICA\") o jedenácti členech, který má vůči soudcům disciplinární pravomoc. Všichni členové jsou jmenováni ministrem spravedlnosti na dobu 4 let.\n\nNejnovější soudcovská rada je v Estonsku, ustavená roku 2002, která má poměrně hodně kompetencí. Vymezuje soudní obvody, určuje sídla i strukturu soudů a počet jejich soudců, jmenuje předsedy soudů a schvaluje soudní jednací řády. Vyjadřuje se také k rozpočtům soudů a k odvolání soudců. Členů má 11, jde o předsedu nejvyššího soudu a dalších pět soudců (voleni soudci na dobu 3 let), dva poslance dolní komory parlamentu, zástupce advokátní komory, nejvyššího státního zástupce a jím jmenovaného dalšího státního zástupce. I přes uvedené rozsáhlé kompetence za fungování justice stále odpovídá ministerstvo spravedlnosti.\n\nVe Finsku je postavení nejvyšší soudcovské rady naopak poměrně slabé, protože jen navrhuje čekatele ke jmenování soudcem. Tvoří ji 12 členů, všichni jsou jmenováni na funkční období 5 let prezidentem republiky ze seznamu, který mu předkládá vláda po projednání s nejvyšším soudem a nejvyšším správním soudem.\n\nNejstarší soudcovská rada tohoto typu byla zavedena ve Francii (\"Conseil supérieur de la magistrature\"), což se odráží i v úpravě její struktury, předsedou je prezident republiky a místopředsedou ministr spravedlnosti. Z dalších 10 členů je pět voleno soudci a jeden státními zástupci, pak jsou po jednom jmenováni Senátem, Národním shromážděním, Státní radou a prezidentem republiky, všichni na funkční období 4 let. Francouzská nejvyšší soudcovká rada především vede se soudci disciplinární řízení (v takovém případě se ho ale neúčastní ani prezident, ani ministr spravedlnosti), kromě toho je poradním orgánem ministerstva spravedlnosti, které je jinak hlavním orgánem správy justice.\n\nSoudcovská rada v Irsku (\"Courts Service\") je rozdělena na oddělení soudců a správní divizi, která má větší kompetence. Komplexně spravuje soudy, včetně řešení otázky jejich rozpočtů, a zajišťuje vzdělávání soudců.\n\nItálie má nejvyšší soudcovskou radu (\"Consiglio Superiore della Magistatura\") o 33 členech, z toho jsou tři členové virilní (prezident republiky, předseda kasačního soudu a vrchní státní zástupce), dalších 20 je voleno soudci a 10 je voleno z právníků mimo justici na společné schůzi obou komor parlamentu. Nevirilní členové jsou voleni na dobu 4 let. Soudcovská rada pak navrhuje kandidáty ke jmenování soudcem, má nad soudci disciplinární pravomoc a přijímá jednací řády soudů.\n\nV Litvě je nejvyšší soudcovská rada dvacetičtyřčlenná, virilních členů je 11 (tři předsedové nejvyšších soudů a dále zástupci prezidenta republiky, parlamentu, ministr spravedlnosti a ministr financí), zbytek je volen na funkční období 4 let soudci, přičemž vždy jsou tak zastoupeni soudci nejvyšších soudů i soudci z každého soudního obvodu. Rada je poradním orgánem prezidenta republiky při jmenování či překládání soudců a sama tvoří zkušební komise pro justiční čekatele a organizuje soudcovské zkoušky. Navíc jmenuje členy disciplinární komise, kontroluje činnost soudů a podobně jako v Estonsku určuje soudní obvody. Je její určitou zvláštností, že je není považována za součást moci soudní, ale moci výkonné.\n\nMaďarská soudcovská rada má 15 členů, virilními jsou předseda nejvyššího soudu (zároveň předseda rady), ministr spravedlnosti, nejvyšší státní zástupce, předseda advokátní komory a dva poslanci delegovaní parlamentem. Zbytek je volen přímo soudci. Je na ministerstvu spravedlnosti naprosto nezávislá, kompletně spravuje všechny soudy, včetně jejich rozpočtu, dále organizuje vzdělávání soudců a navrhuje prezidentu republiky jmenování nebo odvolání soudců.\n\nGarantem nezávislosti soudní moci je v Polsku národní soudcovská rada (\"Krajowa Radzia Sadownictwa\"), nezávislá na ministerstvu spravedlnosti, která je složena z 25 členů (až na virilního ministra spravedlnosti všichni jmenováni prezidentem republiky z řad soudců). Soudcovská rada navrhuje soudce ke jmenování, vytváří profesní etický kodex a má nad soudci disciplinární pravmoc. Zvláštností je, že je oprávněna podat k ústavnímu soudu návrh na přezkoumání právního předpisu, který by mohl zasahovat do nezávislosti soudní moci.\n\nV Portugalsku se tamní nejvyšší soudcovská rada (\"Conselho Su perior da Magistradura\") skládá ze 17 členů, jejím předsedou je automaticky předseda nejvyššího soudu, dále jsou dva její členové jmenováni prezidentem republiky, sedm voleno parlamentem a sedm soudci. Jejich funkční období je rozdílné, od 3 do 5 let, podle toho, kdo je do rady vyslal. Rada pak sama určuje počet soudců, jmenuje, překládá i odvolává soudce, má nad nimi disciplinární pravomoc, provádí nad soudy dozor a navíc může ministerstvu spravedlnosti navrhnout přijetí legislativy, která by měla zvýšit exektivitu justice. Za fungování justice je však stále odpovědný ministr spravedlnosti.\n\nSlovinská soudcovská rada, jejíž členové jsou voleni parlamentem i soudci, navrhuje soudce ke jmenování i k odvolání, vyjadřuje se k rozpočtu v rezortu justice a řeší stížnosti ze strany veřejnosti na chování soudců.\n\nNejvyšší soudcovská rada ve Španělsku (\"Consejo General del Poder Judical\") má 21 členů, předseda nejvyššího soudu je automaticky jejím předsedou, dalších 12 členů je z řad soudců a 8 tvoří zástupci jiných právnických profesí, přičemž vždy polovinu volí horní komora a polovinu dolní komora parlamentu, a to na dobu 5 let. Její oprávnění jsou převážně disciplinárnéího charakteru, naopak soudy a počty soudců určuje vláda na návrh ministerstva spravedlnosti. Rada kontroluje soudy, vede disciplinární řízení nad soudci, dále se pak vyjadřuje k návrhům zákonů, které se dotýkají soudní moci a každoročně předkládá parlamentu zprávu o stavu španělské justice.\n\nŠvédský model soudcovské rady (\"Domstolsverket\") je specifický tím, že tato rada nemá na rozdíl od dalších evropských soudcovských rad nad soudci žádnou kárnou pravomoc a za fungování justice je odpovědný ministr spravedlnosti. Rada se částečně podílí na personální správě soudů, samostatně řeší vzdělávání soudců a na jejich jmenování se účastní pouze nepřímo. Tvořena je generálním ředitelem, voleným na 6 let, radou o 10 členech volených na 3 roky a třemi divizemi.\n\nDalší nejvyšší soudcovské rady jsou v Bulharsku, na Kypru (13 členů jmenováno prezidentem republiky), na Maltě, v Nizozemí (tři členové jmenováni prezidentem a dva vládou na dobu 6 let), Rumunsku nebo v Řecku (všech 28 členů voleno z řad soudců, ale jen na 1 rok), podobnou radu mají i nečlenské státy EU - Island (čtyři členové voleni soudci a jeden prezidentem republiky na období 5 let), Chorvatsko a Severní Makedonie. \n\nOd roku 2001 (de jure, de facto až od 2002) funguje taková rada i na Slovensku (\"Súdna rada Slovenskej republiky\"), a to díky tomu, že byla významným ústavním zákonem č. 90/2001 Z.z. (euronovelou) přímo novelizována slovenská ústava. Nová úprava je pak konkretizována zákonem č. 185/2002 Z.z., o Súdnej radě Slovenskej republiky. Má celkem 18 členů, jejím předsedou je automaticky předseda Nejvyššího soudu, dále ji tvoří 8 soudců, kteří jsou voleni soudci, 3 osoby volené parlamentem, 3 osoby jmenované prezidentem republiky a 3 osoby jmenované vládou. Mezi její pravomoce patří navrhovat kandidáty na předsedu a místopředsedu Nejvyššího soudu, předkládat návrhy na jmenování a odvolání soudců, sama pak rozhoduje o jejich přidělení k určitému soudu a o jejich přeložení a volí a odvolává členy soudcovských disciplinárních senátů. Navrhuje také kandidáty do mezinárodních soudcovských pozic. Dále se vyjadřuje k rozpočtům soudů a koordinuje činnost soudcovských rad u jednotlivých soudů (jejichž pozice je jinak obdobná jako v České republice, tzn. jsou jen poradními orgány předsedů soudů). Nakonec se vyjadřuje k návrhům právních předpisů, které se týkají soudnictví a spolupracuje s ministerstvem spravedlnosti, mj. na zásadách výběru soudců a zásad posuzování jejich kariérního postupu. \n\nV Česku však takový zastřešující orgán pro samosprávu justice nebyl doposud zřízen, ani Ústava s ním nepočítá, hlavním orgánem v této oblasti je stále Ministerstvo spravedlnosti. Objevují se však hlasy, které zavedení Nejvyšší rady soudnictví z důvodu větší nezávislosti na dalších státních mocích požadují. Její vznik prosazuje zejména Soudcovská unie České republiky, ale projekt jako naplnění ústavního principu dělby moci podporuje i česká pobočka Transparency International.\n\n\n"}
{"id": "627483", "url": "https://cs.wikipedia.org/wiki?curid=627483", "title": "Arrondissement Wissembourg", "text": "Arrondissement Wissembourg\n\nArrondissement Wissembourg byl francouzský arrondissement ležící v departementu Bas-Rhin v regionu Alsasko. Členil se dále na 5 kantonů a 68 obcí.\n\n"}
{"id": "627484", "url": "https://cs.wikipedia.org/wiki?curid=627484", "title": "Dům pánů z Kunštátu", "text": "Dům pánů z Kunštátu\n\nDům pánů z Kunštátu je renesanční palác v historickém jádru Brna, katastrální území Město Brno, ulice Dominikánská č. o. 9. Je zapsán na seznamu kulturních památek České republiky a v současnosti je využíván Domem umění města Brna k výstavním účelům. Jde zřejmě o nejvýznamnější památku v komplexu tzv. Velkého Špalíčku.\n\nNa místě současné stavby stály již v polovině 14. století měšťanské domy, jeden z nich vlastnil Heralt z Kunštátu, Petr z Kunštátu později zakoupil také dům sousední. Objekty byly spojeny kompletní renesanční přestavbou v letech 1585–1599, kdy je vlastnil Jan z Pernštejna, přičemž v této podobě se palác dochoval dodnes. V roce 1636 jej získal moravský zemský hejtman Julius ze Salmu a Neuburku a tzv. Salmovském domě, jak byl tehdy nazýván, zasedali moravští stavové. Roku 1708 palác od Maxmiliána Františka, svobodného pána z Deblína, odkoupilo město Brno a stavitel Mořic Grimm jej přestavěl na městskou tržnici s 50 obchůdky (tzv. Schmetterhaus). Dále byl využíván jako sklad mouky a obilí, konala se zde také představení divadelních společností. V 19. a první polovině 20. století zde sídlily úřady.\nV roce 1944 byl dům poškozen bombardováním, jeho rekonstrukce na Kulturní centrum města Brna proběhla v letech 1952–1955 (architekt Mojmír Kyselka). Od roku 1958 palác využívá Dům umění města Brna. Roku 1990 byla zahájena celková rekonstrukce (architekt Jaroslav Černý) stavby, ta byla ale kvůli nedostatku financí po dvou letech zastavena a objekt zůstal uzavřen. K jejímu znovuzahájení došlo roku 2000, dokončena byla v roce 2002. Od roku následujícího je dům pánů z Kunštátu opět využíván pro výstavy Domu umění města Brna. V domě je také kavárna Trojka, kde se mj. konají divadelní představení, besedy či koncerty.\n\n"}
{"id": "627485", "url": "https://cs.wikipedia.org/wiki?curid=627485", "title": "Brauneckerův palác", "text": "Brauneckerův palác\n\nBrauneckerův palác (dříve lidově nazývaný Kettenhaus, řetězový dům) byl městský palác v bratislavské čtvrti Vydrica.\n\nNechal si jej postavit císařský dvorní rádce baron Anton von Braunecker. Nacházel se pod hradním vrchem a tvořila jej dvě nádvoří. Jeho zbouráním se bez dokumentace zničila veškerá předpokládaná výzdoba místností prvního poschodí. Fragmenty kamenného portálu měly být uloženy v městském muzeu.\n\nByl zbourán v 70. letech 20. století.\n\n"}
{"id": "627486", "url": "https://cs.wikipedia.org/wiki?curid=627486", "title": "Kajmanka dravá", "text": "Kajmanka dravá\n\nKajmanka dravá (\"Chelydra serpentina\") je vodní želva, která obývá mělká sladkovodní jezera a rybníky ve Střední a Severní Americe. Výrazně se odlišuje od známých druhů malých želv. Je robustně stavěná, má strach vzbuzující drápy a hákovité čelisti, které jsou tak silné, že mohou prokousnout i lidskou ruku. Kajmanky dosahují celkové délky až 80 cm (krunýř 40 cm) a váhy až 25 kg. V zajetí se dožijí až 47 let věku, zatímco ve volné přírodě žijí asi 30 let.\n\nKajmanky dravé tráví většinu času pod vodou. Leží na dně mělkých sladkovodních jezer, rybníků či pomalu tekoucích řek. Ve vodě se pohybují pomalu. Na zemi jsou těžkopádné a neohrabané.\n\nV chladném povětří severní části území jejího výskytu přezimují pod vodou, ovšem i pod zamrzlou hladinou vody zůstávají často značně aktivní. Kajmanky dravé jsou na zemi velmi agresivní, zejména když se cítí ohroženy. V nebezpečí se prudce vrhají na útočníka, jejich hákovité čelisti jsou přitom přímo hrozivě rozevřeny. Mají velkou hlavu s ostrými čelistmi, silné nohy s mohutnými drápy a plovacími blánami mezi prsty.\n\nPáření probíhá zpravidla ve vodě a to tak, že menší samečci vylézají na samičky. Samička v průběhu léta naklade do jamky, kterou si sama vyhrabala v břehu, až dvacet čtyři vajec.\n\nVývoj trvá zpravidla dva až tři měsíce. Z vajec, která byla nakladena na konci léta, se mláďata líhnou nejčastěji až příští jaro při návratu teplého počasí. Mláďata mají mnohem světlejší zbarvení než dospělí jedinci.\n\nIhned po vylíhnutí se mláďata škrábou do vody, kde jsou v prvním roce svého života dobře skryta. Rychle rostou a jejich krunýř je ve věku jednoho roku obvykle dlouhý patnáct centimetrů.\n\nKajmanka dravá loví každé zvíře, na které si vzhledem k jeho velikosti troufne. Loví ryby, žáby, mloky, vodní hady, mláďata aligátorů, mláďata ptáků a dokonce i savce, kteří žijí ve vodě. Pokud kajmanka spatří ve vodě živou rybu, zůstává nehybná, ale bystře sleduje každý pohyb kořisti.\n\nVětší zvířata zachycuje svými čelistmi a trhá je předními drápy na kusy. Kořist pohltí celou. Kajmanky dravé jsou také mrchožrouti: sežerou zdechlinu prakticky jakékoli velikosti, kterou stáhnou pod vodu.\n\nMláďata kajmanky dravé se živí mladými rybami, pulci, garnáty a vodním hmyzem.\n\nDříve byly kajmanky využívány k hledání těl obětí nehod, vražd nebo sebevražd v jezerech. Jako mrchožrout totiž kajmanka nepohrdne ani lidským masem.\n\nNa mnoha místech v Thajsku jsou kajmankám natírány krunýře zlatem a jsou drženy v posvátných chrámech.\n\n"}
{"id": "627490", "url": "https://cs.wikipedia.org/wiki?curid=627490", "title": "Bayerova maska", "text": "Bayerova maska\n\nBayerova maska (také Bayerův filtr, Bayerova mozaika) je pole barevných filtrů, který se používá k filtraci světla dopadajícího na snímací čip u většiny jednočipových digitálních fotoaparátů. Je pojmenována po svém tvůrci, Bryci E. Bayerovi z firmy Eastman Kodak, který ji patentoval v roce 1976.\n\nMaska se skládá ze tří druhů filtrů, každý propouští jen světlo jedné vlnové délky – červené, modré nebo zelené. Jsou uspořádány v pravidelné mřížce, přičemž prvků propouštějících zelenou je 2× více než prvků propouštějících ostatní 2 barvy. Vyšší počet zelených elementů odráží vlastnosti lidského oka, které je nejcitlivější právě na tuto barvu.\n\nVýsledkem snímání přes Bayerovu masku je sice snímek se stejným počtem pixelů jako rozlišení čipu, ale každý pixel obsahuje údaje jen o jedné dopadající barvě. Další dvě barevné složky nutné pro vznik barevného obrázku je potřeba dopočítat.\n\nKromě tohoto filtru se v digitálním snímání používají také fotoaparáty se třemi čipy, kde každý snímá jen jednu barvu a filtr před ním je jednobarevný. Další alternativou je použití senzoru Foveon X3, který snímá všechny 3 barvy, každou v jedné vrstvě čipu.\n\nV kosmickém výzkumu (meziplanetární sondy, Hubbleův teleskop) se používá systém jediného čipu, před kterým (někdy před, jindy za objektivem) je sada výměnných různobarevných filtrů. Barevný snímek vznikne až spojením několika snímků, pořízených přes různé filtry.\n"}
{"id": "627493", "url": "https://cs.wikipedia.org/wiki?curid=627493", "title": "Kamyšník", "text": "Kamyšník\n\nKamyšník (\"Bolboschoenus\") je rod vytrvalých vlhkomilných rostlin z čeledi šáchorovitých.\n\nJe to rostlina převážně mokřadních biotopů s globálním rozšíření, roste v mírném, subtropickém i tropickém pásmu. Vyskytuje se ve sladkovodních zaplavovaných prostorách na březích řek a vodních nádrží stejně jako na zamokřených slaniskách a pobřežích klidných mořských zátok, vyhovuje ji málo se pohybující voda.\n\nMá trojhrannou lodyhu vyrůstající z hlízek podzemních oddenků, u základny je zesílená a dosahuje výše až 1 až 1,5 m. Nekvetoucí lodyhy jsou olistěné po celé délce, u kvetoucích rostlin je třetina až polovina lodyhy pod květenstvím bez listů. Lodyha může být hladká nebo drsná, obvykle je ukončena třemi vztyčenými listy. Je článkovaná a ve spirále z ní vyrůstají bazální nebo řapíkaté listy s trubkovitými neroztřepenými pochvami, dlouhými až 17 cm, bez jazýčků. Listové čepele jsou ploché nebo žlábkovité, široké 3 až 12 mm, na hřbetě nesouměrně kýlovité, po okrajích drsné, se souběžnou žilnatinou.\n\nJe to rostlina s  bohatě rozvětveným nehlubokým systémem oddenků vytvářející hustou síť. Tyto oddenky jsou poměrně tenké a nesou drobné rozmnožovací kulovité hlízky veliké 1 až 3 cm uložené v hloubce do 10 cm. Rostlina za vegetační období vytvoří až 80 nových škrobovitých hlízek které postupně dřevnatí. V dalších létech původní oddenky většinou funkčně odumírají, jednotlivé rostliny zůstávají jimi propojeny jen mechanicky.\n\nKlásky jsou sestaveny do vrcholičnatých květenství kružele nebo strboulu. Kružel je rozkladitý, tvoří ho kromě svazku přisedlých klásků i 3 až 12 stopek s jednotlivými klásky nebo jejími svazky, délka stopek přesahuje dvojnásobek délky přisedlých klásků a jejich počet bývá větší nebo je roven počtu přisedlých. Strboul je semknutý, je tvořen pouze svazkem přisedlých klásků nebo ještě maximálně 1 až 4 stopkami s jednotlivými klásky nebo jejími svazky, délka stopek nepřesahuje dvojnásobek délky přisedlých klásků a jejich počet je menší než přisedlých.\n\nKlásky se skládají z mnoha šroubovitě uspořádaných plev, v  jejíchž paždích vyrůstají květy buď zcela bez okvětí nebo s  okvětí nahrazujícími drsnými štětinkami kratšími než plevy, bývá jich tři až šest. V květu s gyneceem složeném ze dvou nebo tři plodolistů jsou zpravidla tři tyčinky, dvě až tři blizny a dvou nebo třídílný svrchní semeník. Některé druhy kamyšníku mají květy jednopohlavné, ale vždy se samčí i samičí květy vyskytují současně na stejné rostlině.\n\nPlody jsou heterokarpní nažky několika typů. Některé mívají vnější vrstvu slabě vyvinutou, okvětní štětinky u nich přetrvávají i v době zralosti, jsou trojhranného tvaru, po dopadu na vodní hladinu se rychle potápějí. Jiné, mají vnější vrstvu dobře vyvinutou s buněk naplněnými vzduchem, nemají okvětní štětinky, mají bochníčkovitý tvar, jsou lehčí než voda a plavou i několik dnů.\n\nKamyšník se může rozmnožovat pohlavně i vegetativně. Semena klíčí na vzduchu i ve vodě, nejlépe při stratifikaci za střídání teplot 10 až 30 °C (den a noc). Do stadia plodných rostlin, které jsou již velmi odolné, je zapotřebí dvou let vývoje na vlhkém substrátu ale bez zaplavení vodou, proto se dospělosti dočká v přírodě jen málo semenáčků. Kamyšník se na stejné lokalitě mnohem častěji rozmnožuje vegetativně, oddenky s rozmnožovacími hlízkami. Je geofyt, hlízky mohou za nepříznivých okolností ve stavu dormance přečkat i několik let, v suchém roce nemusí nová rostlina vůbec vyrašit.\n\nRod kamyšník byl s nárůstem poznání oddělen od široce pojatého rodu skřípina (\"Scirpus\" s.l.) společně s rodem skřípinec (\"Schoenoplectus\") a dalšími rody. Patří k taxonomicky obtížnému rodu, ve kterém vymezení konkrétních taxonů není v některých případech dosud zcela ujasněno. Uvádí se, že rod je tvořen 6 až 15 druhy.\n\nV  zemích západní a severní Evropy byli až do nedávná zástupci rodu kamyšník většinou zahrnováni pod široce pojímaný druh kamyšník přímořský (\"Bolboschoenus maritimus\" s.l.). V české botanické literatuře (Dostál, Kubát, Soják) byly ještě rozlišovány střídavě poddruhy \"B. maritimus\" subsp. \"maritimus\", \"B. maritimus\" subsp. \"compactus\", \"B. maritimus\" subsp. \"cymosus\" a \"B. maritimus\" subsp. \"eumaritimus\" a dále druhy \"B. yagara\" a \"B. koshewnikowii\", event. hybrid \"B. yagara × koshewnikowii\", které se občas ztotožňovaly.\n\nPodle nejnovějších studií se na území České republiky vyskytuje těchto pět druhů:\n\nOddenků a hlíz kamyšníku se v čínském lékařství používá jako diuretika. Listy slouží pro tkaní koberců a rohoží, vyrábějí se z nich i nitě pro výrobu domorodých oděvů. Jeho oddenky stabilizují půdu a proto se mnohde vysazuje na březích jako ochrana před erozi půdy vlnami a ve funkci větrolamů. Některé druhy mohou být použity i v místech se zvýšenou salinitou půdy. Oddenky vytvářejí vhodné podmínky pro život bakterií čistících vodu.\n\nKamyšník se doposud negativně projevoval hlavně v subtropických a tropických oblastech, kde zapleveloval rýžoviště. V poslední době však v teplejších oblastech České republiky rostou ve větším množství kamyšník polní a kamyšník širokoplodý na orné půdě v relativně suchých místech v polních kulturách jako brambory, řepa, kukuřice, pšenice. To je v protikladu k obecně zažitém povědomí o kamyšníku, jako ryze mokřadní rostlině.\n\n\n \n"}
{"id": "627496", "url": "https://cs.wikipedia.org/wiki?curid=627496", "title": "Tanja Žagar", "text": "Tanja Žagar\n\nTanja Žagar (* 1. července 1982, Kranj) je slovinská zpěvačka. Ve čtrnácti letech se stala členkou dívčí hudební skupiny \"Foxy Teens\", což byl počátek její hudební kariéry. Po devíti letech se skupina rozpadla. Její sólová kariéra začala písní '. Následovala píseň ', která se dostala na vrchol slovinských hitparád. V srpnu 2007 získala první místo na mezinárodním festivalu \"Ohridski trubaduri\" v Makedonii s písní '. V roce 2008 vydala první sólové album ', které se stalo nejlépe prodávaným albem roku ve Slovinsku. Ve stejném roce získala na mezinárodním hudebním festivalu \"Melodije Mostara\" cenu za nejlepší píseň. V posledních letech také vystupovala na shromážděních pravicové Slovinské demokratické strany.\n\n"}
{"id": "627503", "url": "https://cs.wikipedia.org/wiki?curid=627503", "title": "John Godina", "text": "John Godina\n\nJohn Carl Godina (* 31. května 1972, Fort Sill, Oklahoma) je bývalý americký atlet, trojnásobný mistr světa a halový mistr světa ve vrhu koulí.\n\nV roce 1996 na letních olympijských hrách v Atlantě vybojoval výkonem 20,79 metru stříbrnou medaili. O zlatou olympijskou medaili ho připravil jeho krajan Randy Barnes, který v poslední, šesté sérii hodil 21,62 m. Jeho druhý nejlepší pokus přitom měřil pouze 20,44 m. O čtyři roky později na olympiádě v australském Sydney získal bronz, když jeho nejdelší pokus měřil 21,20 m. Stříbro bral Adam Nelson (21,21 m) a zlato Fin Arsi Harju (21,29 m). Reprezentoval také na olympiádě v Athénách v roce 2004, kde ve finále obsadil 9. místo.\n\nČtyřikrát v řadě dokázal vybojovat medaili na halovém MS. Nejcennější kov získal v roce 2001 na HMS v Lisabonu, kde zvítězil výkonem dlouhým 20,82 m. Na halovém světovém šampionátu v Maebaši 1999 a v Birminghamu 2003 skončil stříbrný, bronz bral v roce 1997 na HMS v Paříži.\n\n22. května 2005 na mítinku v kalifornském Carsonu poslal kouli do vzdálenosti 22,20 m. Jednalo se o výkon roku, který už nikdo nedokázal vylepšit. Výkony roku předvedl také v roce 1995, 1998 a 1999. Na světovém šampionátu v Helsinkách se mu však nepodařilo projít z kvalifikace.\n\nVěnoval se též hodu diskem. Jeho nejlepším umístěním bylo páté místo na MS v atletice 1997 v Athénách a 4. místo na světovém poháru 1998 v Johannesburgu.\n\nAtletickou kariéru definitivně ukončil v únoru roku 2009.\n\n\n"}
{"id": "627506", "url": "https://cs.wikipedia.org/wiki?curid=627506", "title": "Jean Béliveau", "text": "Jean Béliveau\n\nJean Béliveau (31. srpna 1931 Trois-Rivières, Kanada – 2. prosince 2014 Longueuil, Kanada) byl kanadský lední hokejista. Hrával v Národní hokejové lize, je desetinásobným vítězem Stanley Cupu jako hráč, později se sedmkrát podílel na zisku Stanley Cupu jako člen realizačního týmu. Od roku 1972 je členem Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJako dorostenec hrával za týmy Victoriaville Panthers a Quebec Citadelles v juniorské lize v Quebecu. V té době hrával na dobré úrovni také baseball. Jako patnáctiletého si jej všiml manažer Montrealu Canadiens Frank Selke a smluvně si jej do budoucna pojistil – v případě, že se rozhodně stát profesionálem, bude patřit Montrealu Canadiens. Mezitím se Jean Béliveau stal hvězdou amatérské quebecké seniorské ligy (QSHL), v níž hrával za Quebec Aces. V sezóně 1952/53 zvítězil v kanadském bodování QSHL, přesto o profesionální hokej zájem příliš neměl a za Canadiens odehrál jen několik utkání. Frank Selke se snažil dostat jej do týmu, což nakonec v Montrealu vyřešili tak, že klub koupil QSHL a změnil její statut z amatérské na nižší profesionální. Tím byl Béliveau jakožto profesionální hokejista nucen stát se podle předchozí smlouvy hráčem Montrealu Canadiens. V dalších letech se již stal hvězdou NHL. V roce 1956 zvítězil v kanadském bodování ligy a získal Hartovu trofej pro nejužitečnějšího hráče. Během osmnácti sezón s Canadiens získal desetkrát Stanley Cup. V šedesátých letech byl dlouholetým kapitánem. Byl respektovaným vůdcem týmu, ale velké uznání měl i u fanoušků a protihráčů. V roce 1965 se stal prvním držitelem nově zavedené Conn Smythe Trophy – ocenění pro nejužitečnějšího hráče play-off. O tři roky později jako druhý hráč historie NHL překonal hranici tisíce kanadských bodů (po Gordie Howeovi). V Montrealu strávil celou svou profesionální kariéru. Když v roce 1971 končil, byl s 507 góly, 712 asistencemi a celkem 1219 kanadskými body historicky nejproduktivnějším hráčem a druhým nejlepším střelcem Montrealu. V play off přidal dalších 79 gólů a 97 asistencí, což přestavovalo rekord historie bojů o Stanley Cup. Po skončení aktivní kariéry pracoval v klubu na různých postech a podílel se na zisku dalších 7 titulů. Celkovým počtem 17 Stanley Cupů stojí historicky na prvním místě.\n\nV roce 1953 se oženil s Elisou Coutureovou, mají dceru Hélène. Po ukončení aktivní kariéry kromě funkcí u klubu založil Jean Béliveau Foundation, která se v roce 1993 změnila v nadaci podporující postižené děti. V roce 1994 mu byla nabídnuta funkce Generálního guvernéra Kanady, kterou ale z rodinných důvodů odmítl. Je také držitelem řady ocenění mimo hokejových kruhů, mj. držitelem Národního řádu Quebecu (\"National Order of Quebec\"), od roku 1998 nejvyššího kanadského vyznamenání Order of Canada, čestných doktorátů univerzit (např. McGill University či Université Laval). Od roku 2001 je jeho jméno uvedeno na Kanadském chodníku slávy.\n\nTýmové\nIndividuální\n\nPřekonané rekordy\nKlubové\n\n\n \n"}
{"id": "627512", "url": "https://cs.wikipedia.org/wiki?curid=627512", "title": "Henri Richard", "text": "Henri Richard\n\nJoseph Henri Richard (* 29. února 1936 v Montrealu, Kanada) je bývalý kanadský hokejový útočník. Hrával v Národní hokejové lize za Montreal Canadiens a získal celkem 11 titulů ve Stanley Cupu. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Je mladším bratrem legendárního hokejového střelce Maurice Richarda.\n\nJako junior hrával za Montreal Junior Royals a Montreal Junior Canadiens. V NHL debutoval v sezóně 1955/1956 za Montreal Canadiens a v tomto klubu také odehrál celou profesionální kariéru. V prvních pěti letech nastupoval v jednom týmu s bratrem Mauricem, který byl o 15 let starší. Jejich herní styl se dost lišil. Maurice byl především střelcem, Henri vynikal spíše jako nahrávač. Vzhledem k tomu, že byl od bratra menší a mladší, vysloužil si přezdívku \"Pocket-Rocket\". Oba byli u pěti vítězství Montrealu v řadě v letech 1956 až 1960. Henri Richard hrál aktivně do roku 1975. V posledních letech, poté co kariéru ukončil Jean Béliveau, byl kapitánem týmu. Celkem v kariéře v NHL zaznamenal 358 gólů, 688 asistencí a 1046 kanadských bodů. Po jejím ukončení působil v realizačním týmu Canadiens.\n\nKlubové\nIndividuální\n\nKlubové\n\n\n"}
{"id": "627523", "url": "https://cs.wikipedia.org/wiki?curid=627523", "title": "Niva Horského potoka", "text": "Niva Horského potoka\n\nNiva Horského potoka je přírodní rezervace v okrese Český Krumlov. Nachází se na Šumavě podél Horského potoka, který náleží do povodí Dunaje, 5 km západně od obce Přední Výtoň. Jsou součástí CHKO Šumava.\n\nDůvodem ochrany je komplex rašelinišť, pramenišť a mokřadů v nivě Horského potoka, výskyt losa evropského.\n\n"}
{"id": "627524", "url": "https://cs.wikipedia.org/wiki?curid=627524", "title": "Niva Horského potoka II", "text": "Niva Horského potoka II\n\nNiva Horského potoka II je přírodní rezervace v okrese Český Krumlov. Nachází se na Šumavě podél Horského potoka, který náleží do povodí Dunaje, pět kilometrů západně od obce Přední Výtoň. Je součástí CHKO Šumava. Důvodem ochrany je komplex rašelinišť, pramenišť a mokřadů v nivě Horského potoka, výskyt losa evropského.\n\n\n"}
{"id": "627526", "url": "https://cs.wikipedia.org/wiki?curid=627526", "title": "Svatý Tomáš (přírodní památka)", "text": "Svatý Tomáš (přírodní památka)\n\nSvatý Tomáš je přírodní památka v okrese Český Krumlov. Nachází se na Šumavě na hřebenu Vítkokamenské hornatiny, 1 km východně od osady Svatý Tomáš (Přední Výtoň). Je součástí CHKO Šumava.\n\nDůvodem ochrany je smíšený horský suťový les s ohroženými druhy rostlin a živočichů vázanými na tato stanoviště. Na hřebeni vystupují mrazové sruby z granitu a granitového porfyru moldanubického plutonu.\n\nTéměř celé území této přírodní památky je zalesněno − jsou zde polopřirozené horské smrčiny a acidofilní bučiny na suťových svazích, na 16 ha byly původní porosty nahrazeny smrkovými monokulturami. V podrostu tvořeném bohatým mechovým patrem se plošně vyskytují ohrožené druhy vranec jedlový, plavuň pučivá, dřípatka horská.\n\nZ ohrožených bezobratlých se pravidelně vyskytuje batolec Apatura iris, bělopásek Limenitis populi, střevlík Carabus scheidleri a Carabus irregularis a zdobenec Trichius fasciatus. Ze silně ohrožených druhů se na území vyskytuje ještěrka živorodá, holub doupňák, krahujec obecný, sýc rousný, lejsek malý, rys ostrovid a los evropský.\n"}
{"id": "627540", "url": "https://cs.wikipedia.org/wiki?curid=627540", "title": "Crotale", "text": "Crotale\n\nCrotale je francouzský protiletadlový raketový komplet krátkého dosahu, schopný napadat nízkoletící letadla, vrtulníky i protilodní střely. Systém byl původně vyvinut společností Thomson CSF Matra pro Jihoafrickou republiku, kde se nazýval Cactus, brzy ho ale do výzbroje zařadila i Armáda Francie. Systém existuje v pozemní a námořní verzi (Crotale CN), je stále modernizován a používá ho i několik zahraničních uživatelů.\n\nZákladním prvkem systému je otočná věž nesoucí naváděcí radar a osm střel, přičemž systém k detekci cílů využívá senzorů mateřské lodě. Plavidla pak obvykle nesou 18 záložních raket. Pozemní verze má 2–8 střel podle typu vozidla. Původní verze systému využívala střel R.440, pro modernější variantu Crotale NG ale byla vybrána americká střela VT-1.\n\nFrancouzské námořnictvo má systém Crotale na torpédoborcích tříd \"Tourville\" a \"Georges Leygues\" a lehkých fregatách třídy \"La Fayette\". Dále ho nesou například ománské korvety třídy \"Qahir\".\n\nK největším zahraničním uživatelem střely patří Čínská lidová republika, která vyrábí bezlicenční kopii systému Crotale označenou HQ-7. Pozemní verzi systému používají jak čínská armáda, tak letectvo, přičemž námořní verzí systému jsou vybaveny torpédoborce typu \"052\", typu \"051B\" a fregaty typu \"053H3\" a typu \"054\".\n\n\n"}
{"id": "627542", "url": "https://cs.wikipedia.org/wiki?curid=627542", "title": "Motocyklový sport", "text": "Motocyklový sport\n\nMotocyklový sport ( \"Motorcycle sport\") je sportovní obor, který používá jako sportovní náčiní motocykl. Má řadu disciplín, jejichž vrcholem je mistrovství světa. Sportovci se sdružují pod Mezinárodní federaci motocyklistů (FIM). Podle povahy soupeření lze motocyklový sport přiřadit do kategorie závod nebo soutěž.\n\nPodle povrchu terénu a typu motocyklu se dělí na:\n\n1. Silniční motocyklový sport: Povrch závodní trati je zpevněný asfaltový. Závodí se zpravidla na uměle vybudovaných okruzích. Trať má vybudované bezpečnostní únikové zpomalující zóny z drobného štěrku známého pod názvem kačírek. Okruhy jsou vybaveny přehlednými tribunami pro diváky a zázemím pro závodníky.\n\nNejznámější je mistrovství světa silničních motocyklů.\n\n2. Terénní motocyklové závody a soutěže: Povrch trati je přírodní, nezpevněný, zpravidla hlinitý, hlinito-písčitý nebo písčitý. Na trati jsou vybudovány umělé překážky.\n\nNejznámějším odvětvím terénních motocyklových soutěží je enduro (viz též mezinárodní motocyklová šestidenní) nebo vytrvalostní závody typu Rallye Dakar.\n\nNejznámějším odvětvím terénních závodů motocyklů je motokros.\n\n3. Plochá dráha, kde rozlišujeme tři druhy povrchů: škvára, tráva, led.\n\n\n"}
{"id": "627552", "url": "https://cs.wikipedia.org/wiki?curid=627552", "title": "Imunoprofylaxe", "text": "Imunoprofylaxe\n\nImunoprofylaxe je ochrana živého organismu na úrovni imunity před určitou infekcí (nemocí) pomocí biologických látek, které poskytují (zvyšují) specifickou imunitu proti infekci (nemoci), která by mohla nastat. Imunoprofylaxe může být aktivní (např. aplikace vakcíny nebo bakterinu, po které organismus sám aktivně reaguje na podaný antigen a tvoří protilátky) nebo pasivní (např. aplikace séra obsahujícího již hotové specifické protilátky).\n"}
{"id": "627560", "url": "https://cs.wikipedia.org/wiki?curid=627560", "title": "Kostel svatého Wolfganga", "text": "Kostel svatého Wolfganga\n\nKostelů zasvěcených svatému Wolfgangovi je více:\n\n…a další\n\n…a další\n"}
{"id": "627568", "url": "https://cs.wikipedia.org/wiki?curid=627568", "title": "Seznam chráněných území v okrese Svitavy", "text": "Seznam chráněných území v okrese Svitavy\n\nToto je seznam chráněných území v okrese Svitavy aktuální k roku 2015, ve kterém jsou uvedena chráněná území v oblasti okresu Svitavy.\n\n"}
{"id": "627572", "url": "https://cs.wikipedia.org/wiki?curid=627572", "title": "Seznam chráněných území v okrese Pardubice", "text": "Seznam chráněných území v okrese Pardubice\n\nToto je seznam chráněných území v okrese Pardubice aktuální k roku 2015, ve kterém jsou uvedena chráněná území v oblasti okresu Pardubice.\n\n"}
{"id": "627578", "url": "https://cs.wikipedia.org/wiki?curid=627578", "title": "Biblioterapie", "text": "Biblioterapie\n\nBiblioterapie je metoda psychoterapie, která využívá léčebné a podpůrné účinky četby. Měla by sloužit i k rozvoji lidské osobnosti. Často se zaměňuje za čtenářství, které ovšem má rozvíjet především informační gramotnost, nikoliv léčit a podporovat.\n\nSmysl této terapie spočívá pomocí četby knihy reflektovat zátěžovou situaci, kterou daná osoba prožívá, což může u pacienta přispět k uvolnění nahromaděného napětí, dále také ke katarzi, vhledu a uvědomění si prožívaného problému a k následnému přijetí a vyrovnání. Může vést i k znovuobnovení radosti pacienta ze života či podpoře osobní spokojenosti. Proces se zaměřuje především na emoční vnímání vybraného díla, důležitá je i racionální složka. Snaží se pozitivně ovlivnit psychosomatický stav léčeného a posílit psychickou odolnost a vyrovnanost. Samotná četba navíc pomáhá k rozvoji fantazie, tvořivosti, kritického myšlení či komunikačních dovedností, čímž se v mozku jedince utváří nový endocept. \n\nJe vhodná pro všechny věkové a sociální skupiny, vybírají se beletristické či naučné knihy. Podle počtu osob se dělí na individuální (léčba svépomocí) a skupinovou (sezení skupiny, kterou vede psychoterapeut nebo knihovník).\n\nJedná se interdisciplinární terapii, kterou vedou psychoterapeutové, jako asistenti se angažují také poradenští psychologové a knihovníci-biblioterapeuti (kteří především pomáhají s vhodným výběrem knih) i pedagogové (především sociální pedagogika) či sociální pracovníci.\n\nPodle některých autorů jsou počátky biblioterapie již za vlády Ramesse II. či v nemocnici Al-Mansur v Káhiře ve 13. století.\n\nPočátek biblioterapie, jak ji známe dnes, se objevil až na začátku 20. století, kdy se začaly zřizovat knihovny v nemocnicích, v pečovatelských domech, rehabilitačních střediscích, ve věznicích či v centrech pro uprchlíky. Jako disciplína vznikla na pomezí psychiatrie a psychologie. V západní Evropě a USA je v současnosti využívána pro léčbu duševních poruch.\n\n\n\nTato dílčí metoda měla největší ohlas v Polsku na přelomu 20. a 21. století. Největší účinky byly zaznamenány na dětech ve věku od 4 do 9 let. Výběr knih je zaměřován především na potlačení strachu, omezeních emocionálních problémů a zklidnění. Existují tři druhy terapeutických pohádek: psychoterapeutické, výchovně psychologické a relaxační. Text by měl obsahovat problém, se kterým se dítě potýká (např. narození sourozence), a zároveň by mu mělo být jasné, že se jedná o fikci.\n\n\n"}
{"id": "627582", "url": "https://cs.wikipedia.org/wiki?curid=627582", "title": "Seznam chráněných území v okrese Ústí nad Orlicí", "text": "Seznam chráněných území v okrese Ústí nad Orlicí\n\nToto je seznam chráněných území v okrese Ústí nad Orlicí.\n\n"}
{"id": "627584", "url": "https://cs.wikipedia.org/wiki?curid=627584", "title": "Oldřich Stefan", "text": "Oldřich Stefan\n\nOldřich Stefan (4. prosince 1900, Praha – 5. května 1969, Prosečnice) byl český architekt a vysokoškolský pedagog. Zabýval se dějinami architektury a naukou o slohu. Působil na Českém vysokém učení technickém v Praze, Akademii výtvarných umění v Praze a Vysoké škole uměleckoprůmyslové v Praze.\n\nVystudoval architekturu na ČVUT. Současně navštěvoval přednášky z dějin umění Vojtěcha Birnbauma na Univerzitě Karlově (kolem 1921). V letech 1924-1925 byl na studijním pobytu v Československém historickém ústavu v Římě.\n\nV letech 1930-1935 vyučoval dějiny architektury na fakultě architektury a pozemního stavitelství ČVUT. Roku 1931 se habilitoval a působil současně jako docent nauky o slohu na AVU a na VŠUP. Přednášky kombinoval s exkurzemi a praktickou výukou v terénu (kreslení, zaměřování památek).\n\nV roce 1935 byl jmenován profesorem teorie a dějin architektury na ČVUT. Spojením ústavů architektury starověku a středověku vytvořil Ústav dějin architektury při ČVUT. V roce 1939 byl posledním děkanem fakulty architektury a pozemního stavitelství ČVUT před uzavřením českých vysokých škol..\n\nPo roce 1945 vedl průzkum, záchranu a obnovu Emauzského kláštera. Už během války se podílel se na průzkumech Anežského kláštera, Karolina, měst Chebu, Jindřichova Hradce a Turnova. Dále se podílel na zaměřování památek (Valdštejnský palác a další).\n\nProtože se otevřeně stavěl proti novým svazáckým a komunistickým praktikám na vysokých školách, byl ve vykonstruovaném soudním procesu odsouzen a uvězněn. Zásluhou rodiny a přátel se podařilo jeho předčasné propuštění a soudní rehabilitace. Z vězení se vrátil s podlomeným zdravím. Byl propuštěn z ČVUT do invalidního důchodu.\n\nUmělecká rada AVU, patrně na návrh Jaroslava Fragnera a Miroslava Koreckého, navrhla jeho opětovné přijetí na AVU. Toto gesto morální a rovněž hmotné podpory bylo úspěšné a profesor Stefan se stal od června 1964 opět pedagogem AVU. Byl mu rovněž udělen Řád práce. Zdravotní problémy a psychické následky věznění mu ale již nedovolily pokračovat v pedagogické práci. Zemřel na jaře 1969 v léčebně v Prosečnici.\n\nZabýval se především barokní architekturou, dílem architektů Jana Baptisty Matheye a Kiliána Ignáce Dientzenhofera.\n\nDále otiskl řadu článků v časopisech: Volné směry, Památky archeologické, Architekt SIA, Stavba, Národní listy, Národní politika, Prager Rundschau, Štencovy sborníky, Umění, Věstník Klubu Za starou Prahu\n\nJe autorem hesel ve slovnících:\n\nKompletní soupis díla je uveden ve sborníku .\n\n"}
{"id": "627596", "url": "https://cs.wikipedia.org/wiki?curid=627596", "title": "Adam Bohorič", "text": "Adam Bohorič\n\nAdam Bohorič (1520, Brestanica – 20. listopadu 1598, území současného Německa) byl slovinský protestant a jazykovědec, jenž byl tvůrcem spřežkového pravopisu zvaného bohoričica.\n\nVe Vídni získal v roce 1547 titul bakaláře, poté následovala studia na Univerzitě ve Wittenbergu, kde byl jedním z jeho učitelů i Philipp Melanchthon. V letech 1551 až 1563 působil na vlastní škole v Kršku, v letech 1566 až 1582 a 1595 až 1598 byl správcem stavovské školy v Lublani, kde zavedl místní slovanský jazyk jako jazyk vyučovací.\n\nJiž kolem roku 1580 vydal do současnosti nezachované dílo ', jež bylo v zásadě latinsko-německo-slovanským slovníkem. Jeho stěžejním dílem však byla ' (česky Volné zimní hodiny latinsko-kraňské gramatiky; zkráceně též jen \"Arcticae horulae\") vydaná ve Wittenbergu ve stejném roce jako Dalmatinův překlad Bible (1584). Bohorič v latinsky vydané gramatice slovinštiny \"Arcticae horulae\" chválil místní lidový jazyk jako člena velké rodiny slovanských jazyků. Bohorič v díle také vyjádřil, že místní Slované jsou potomky Venetů a Vandalů. K této konstrukci dospěl z tehdy užívaného německého označení pro Slovince – '. Zatímco spojení s ilyrským kmenem Venetů bylo správné, vazba na Vandaly se později ukázala jako chybná. Do současnosti se zachovaly části dalšího díla – '.\n\nJen omezené množství literatury z období slovinské reformace přežilo následnou protireformaci. V Římě se podařilo získat výjimku pro Dalmatinův překlad Bible a Bohoričova gramatika se dočkala nového vydání v letech 1715 a 1758.\n\nBohorič také stanovil přesnější a systematičtější spřežkový pravopis – tzv. bohoročici, jež se používala až do čtyřicátých let 19. století.\n\n\n"}
{"id": "627598", "url": "https://cs.wikipedia.org/wiki?curid=627598", "title": "Dubrovskij (opera)", "text": "Dubrovskij (opera)\n\nDubrovskij (dříve hráno pod názvem Dubrovský, v ruském originále Дубровский) je třetí a nejúspěšnější opera (Op. 58) českého skladatele a dirigenta Eduarda Nápravníka působícího v Petrohradu. Libreto napsal Modest Iljič Čajkovskij (1850-1916) na základě povídky \"Dubrovskij\" ruského básníka Alexandra Sergejeviče Puškina. Premiéra se konala 3. (dle gregoriánského kalendáře 15.) ledna 1895 v petrohradském Mariinském divadle. Opera byla jen zřídka uváděna mimo Rusko, na domácí půdě si však dlouho udržela popularitu.\n\nNápravník, který byl velkým ctitelem díla Petra Iljiče Čajkovského a řídil řadu jeho premiér, požádal o libreto ke své třetí opeře jeho bratra Modesta (ten mj. spolupracoval na libretu k \"Evženu Oněginovi\" a sám napsal libreto k \"Pikové dámě\"). Jako řada ruských oper 19. století (\"Ruslan a Ludmila\", \"Boris Godunov\", \"Zlatý kohoutek\", obě zmíněné Čajkovského opery…) čerpá \"Dubrovskij\" námět z díla A. S. Puškina, konkrétně z nedokončené stejnojmenné novely (1832). Příběh o zchudlém šlechtici mstícím se za urážku a ožebračení svého otce tím, že stane v čele skupiny loupežníků a stíhá viníka, je pro své sociální zahrocení překvapivou volbou pro Nápravníka, který byl umělcem spíše konzervativního zaměření a vlivným členem petrohradské společnosti. Modest Čajkovskij se ve shodě s intencemi skladatele soustředil na milostný pár Dubrovského a Máši, který je vykreslen mnohem lyričtěji než v samotné novele a podobá se milostným dvojicím P. I. Čajkovského (Máša a Lenský, Líza a Herman). Jediný zásadní zásah do děje je ale na samotném konci: zatímco v Puškinově novele Vladimír nedokáže zabránit Mášině sňatku s knížetem, rozpouští svou tlupu a utíká za hranice, v opeře je na útěku raněn a umírá Máše v náručí. Nápravník zhudebnil libreto se značnou lyrickou invencí a muzikantskou zdatností. Jako zkušený divadelní praktik vytvořil melodie líbivé pro obecenstvo, jež často vycházejí z ruské lidové tradice, a úlohy svým psychologickým prokreslením atraktivní pro zpěváky.\n\nNápravník sám popsal osudy své opery ve svých zápiscích roku 1915 takto: „\"Dubrovskij, 3. ledna 1895. Hořká zkušenost s \"Haroldem\", který propadl v roce 1886 kvůli nezdařilému libretu, mě přinutila být při volbě osnovy pro mou třetí operu velmi opatrný a přísný. Mně spolu s libretistou M. I. Čajkovským a talentovaným režisérem O. O. Palečkem se zalíbil námět z Puškinovy povídky \"Dubrovskij\"; vypracovali jsme scénář a požádali jsme ředitele imperátorských divadel I. A. Vsevoložského o jeho názor. Ten volbu a scénické zpracování schválil, navrhl jenom vypustit páté dějství a smrtí Dubrovského zakončit čtvrté dějství a celou operu. Tuto rozumnou radu jsme přijali a zdařilé libreto, vzaté z Puškina, pak ve velké míře napomohlo významnému a trvalému úspěchu opery natolik, že zaujala pevné místo v repertoáru všech ruských provinčních operních divadel. Složení interpretů při premiéře v Petrohradě bylo výborné a provedení vzorné. Zde je třeba uvést dámy Medeu Fiegnerovou, Kamenskou, pány Fiegnera, Jakovleva, Stravinského, Karjakina a další. Na \"Dubrovského\" se usmálo štěstí. Opera se drží v repertoáru už dvacet let (od roku 1895) jak v imperátorských divadlech, tak v soukromých, a počet představení dosáhl už několika set, z toho v Petrohradě a Moskvě kolem dvou set. Je to jakási satisfakce za neúspěch \"Harolda.“\n\nNápravník řídil sám premiéru své opery v Mariinském divadle a sklidil skvělý úspěch u obecenstva. Kritika byla zdrženlivější, vytýkala mu závislost na P. I. Čajkovském. Pozdější vlivný kritik Boris Vladimirovič Asafjev (1884-1949) nepříznivý úsudek o této odvozenosti shrnul takto: \"Na takových operách je vždy lehké vymezit, jak daná doba chápala a přijímala a jak slyšela skladatelova díla, čí vliv se projevil na eklektice, jež mimoděk napodobuje vše, co je populární a co vládne v daném okamžiku. Zejména ve svém \"Dubrovském\" zrcadlí Nápravník hudbu Čajkovského v míře, v níž jí rozumělo petrohradské abonentní obecenstvo 90. let, pomíjeje vše, co je v Čajkovského hudbě silné.\"\n\n\"Dubrovskij\" brzy po své premiéře dosáhl značné popularity v celém Rusku. Již v roce 1894 vydal Jurgenson v Moskvě klavírní výtah opery. Ještě v prosinci roku 1895 byl \"Dubrovskij\" uveden ve Velkém divadle v Moskvě, následovaly všechny další ruské scény (1897: Jekatěrinoslav, Kyjev, Nižnij Novgorod, Oděsa, Poltava, Saratov, Jalta). Mimo Rusko byl uveden poprvé ve skladatelově vlasti, a to nejprve v Národním divadle v Praze (1896, znovu 1908) a o dva roky později na obou dalších tehdejších českojazyčných operních scénách, v Plzni a v Brně. Jinde bylo uvedení této opery raritou (Lipsko 1897, Berlín Krollova opera 1908, San Francisco a New York 1922, Kaunas 1929, Riga 1933). V samotném Rusku zůstala dlouho populární, a to i za sovětského období. Vedle přístupnosti a melodičnosti hudby tomu napomáhal i námět opery, který bylo možné vykládat ve smyslu \"třídního boje\". Titulní role byla vděčná a oblíbená u mnoha významných ruských tenoristů – Nikolaje Fignera, Leonida Sobinova, Ivana Kozlovského, Sergeje Lemeševa, D. Smirnova, L. Donského aj. Existuje nahrávka z roku 1954 a obrazový záznam z roku 1961 z Moskevského akademického divadla (režie Vitalij Golovin).\n\n\nPředehra obsahuje zejména sborové motivy z opery. Existuje však i druhá verze, která naopak staví na motivech ze vztahu Vladimíra a Máši.\n(1. obraz) Do Kistěněvky, sídla drobného šlechtice Andreje Dubrovského, se po delší nepřítomnosti vrací jeho jediný syn Vladimír. Otec i chůva Jegorovna ho vítají (tercet \"Vse radosti sčasťja bylogo\") a stejně tak i lidé ze statku Dubrovských (sbor \"Zdravstvuj ty, barin naš\"). Vladimír však shledává otce sestárlého a zasmušilého, a když osamí, dozvídá se od něj zlé zprávy. Andrej Dubrovskij se dostal do sporu s generálem Trojekurovem, bohatým sousedem a dosud blízkým přítelem rodiny; Vladimír a Trojekurova dcera Máša si byli již od dětství zaslíbeni. Generál vyvolal soudní při, podplatil soudce, a tak připravil Dubrovského o veškeré jmění (arioso starého Dubrovského \"Kto b veriť mog\"). Vladimír přísahá pomstu za otcovu ztracenou čest (duet \"Otěc, ja těbe obeščaju\").\n\nPřijíždí samotný Trojekurov a nejprve Dubrovským oznamuje, že rozhodnutím soudu o Kistěněvku definitivně přišli. Pak ale nabízí smír, o majetek ve skutečnosti nestojí a dokonce starého souseda prosí o odpouštění. Rozzuřený stařec však vyhání generála pryč. Toto duševní pohnutí jej vysílí a klesá raněn mrtvicí. Obraz zakončuje nářek Jegorovny (\"Na kogo,otěc, pokidaješ nas\").\n\n(2. obraz) Andrej Dubrovský zemřel. Poddaní ze statku se shromáždili a nechtějí slíbit poddanství Trojekurovi (sbor \"Och! Schoronili my\"). Chtějí dokonce odepřít přístup zástupcům soudu, kteří přijeli Kistěněvku úředně převzít, zvláště kvůli jejich nedůstojnému chování (píseň úředníků \"Poljubi meňja, Paraša\"). Vladimír své lidi uklidňuje a hodlá rezignovaně přijmout osud (recitativ \"Itak, vsjo končeno\" a romance v ukolébavkovém rytmu \"O, daj mně zabveňje, rodnaja\"). Když však slyší soudní zmocněnce, jak se v jeho domě veselí a prozpěvují opilecké písně (\"Ach vy, seni\"), rozhoduje se ke vzpouře: nechá rodný dům zapálit (arioso \"Těper moj dom\").\n\nMáša Trojekurová spolu s venkovskými děvčaty sbírají v lese houby (romance Máši \"V svetlom molčaňje\" a sbory \"Posmotritě, baryšňja\" a \"Och, ně berezoňka\"). Její panská Táňa straší ostatní dívky jménem Dubrovského. Ten se po upálení úředníků v Kostěněvce stal zbojníkem, řada jeho bývalých poddaných se k němu připojila a nyní se skrývají v okolních lesích a loupí. Máša se jej ale zastává, protože tuší, že mu její otec hluboce ublížil (arioso \"O, jesli b s nim ja povstrečalas\").\n\nTuto píseň vyslechne opodál skrytý Vladimír Dubrovskij. Původně měl v úmyslu pomstít de Trojekurovi tím, že Mášu unese, proto ji sledoval až sem. Její soucit jej však dojal a rozhoduje se pro jiný plán (arioso \"Sejčas ješčo\").\n\nDubrovského lidé zajali Francouze Desforgese, který jel k Trojekurovům, aby se stal Mášiným domácím učitelem. Vystrašený Desforges Dubrovskému řád za odměnu slíbí, že se raději vrátí do své vlasti. Dubrovský vybaven jeho doklady pak vyráží do generálova domu sám.\n\nDubrovskij-Desforges si získal u Trojekurovů brzy důvěru. Právě má s Mášou hodinu hudby, při níž jí jinotajně, prostřednictvím písně ve francouzském stylu, vyznává lásku (\"Ni jamais la voir, ni l’entendre\"). Přichází Trojekurov s knížetem Verejským. Nejprve vypráví o tom, jak se Desforges vyznamenal, když se při vyjížďce sám postavil rozzuřenému medvědovi. Všímá si však současně vznikající náklonnosti mezi učitelem a svou dcerou (kvartet \"Čto s něj\"). Po odchodu ostatních generál dceři sděluje, že kníže požádal o její ruku; je sice starý, ale velmi bohatý, a tedy vynikající partie. Máša však odmítá a hrozí odchodem do kláštera. Když si pak Máša o samotě zoufá, dostává vzkaz, v němž jí učitel slibuje pomoc. Máša si uvědomuje, že Desforgese (Dubrovského) miluje (arioso \"No kto že on\").\n\nU Trojekurovových se slaví zásnuby Máši s knížetem Verejským (sbor \"Zdorovje narečonnych\"). Velitel četnictva přijel Trojekurova varovat, že se Dubrovskij podle spolehlivých informací skrývá v blízkosti jeho domu; dokonce se mu zdá, že ho poznává v Desforgesovi. Trojekurov se však Dubrovského nebojí (arioso \"Ja vižu, vy\") a bál pokračuje (contredanse a polonéza).\n\nČlen Dubrovského družiny Archip Vladimíra varuje, že je mu četnictvo na stopě a že musí rychle utéci. Dubrovskij se však musí nejprve rozloučit s Mášou. Citací její árie z II. dějství se jí dává poznat (duet \"Vladimir! Bože moj!\"). Máša je ochotna s ním utéci do ciziny. Po dalším varování se Dubrovskij pokouší uprchnout, je však již poznán a na útěku zastřelen. Máša se vrhá k umírajícímu Vladimírovi (duet \"Čas primereňja\"); když jí milenec naposledy vydechne v náručí, žalem zešílí.\n\nNahrávka pořízená ruským nakladatelstvím Melodija roku 1954 vyšla roku 2006 na CD v nakladatelství Cantus Classisc (CACD 5.00771 F). Zpívají (Andrej Dubrovskij) Jevgenij Ivanov, (Vladimír Dubrovskij) Ivan Kozlovskij, (Trojekurov) Alexej Ivanov, (Máša) Nina Čubenko, (Jegorovna) Jevgenija Verbickaja, (Verejskij) Fjodor Godovkin, (kapitán četnictva) Nikita Chapov, (soudce) Vasilij Mališev aj. Sbor a orchestr Velkého divadla v Moskvě řídí Vasilij Vasiljevič Něbolsin.\n\nÁrii Andreje z 1. jednání „Kdo věřil by“ zpívá Ivan Kusnjer na CD „Rarity české opery“ (2011) (Supraphon, SU 4074-2 611). Radioservis, a.s., vydal roku 2015 na CD „Česká romantická opera“ (CR0782-2) Nahrávku čtyř úryvků pořídil Československý rozhlas roku 1959, totiž předehry, árie Vladimíra z 1. dějství, předehry ke 4. dějství a duetu Vladimíra a Máši ze 4. dějství; zpívají Antonín Zlesák a Jaroslava Vymazalová, Pražský rozhlasový orchestr řídí František Dyk. První dva z těchto úryvků vydal Radioservis, a.s., roku 2015 na CD „Česká romantická opera“ (CR0782-2).\n\nOperu \"Dubrovskij\" hrálo Národní divadlo v letech 1896–1899 a 1908. V titulní roli vystoupil Václav Kliment. \n\n"}
{"id": "627600", "url": "https://cs.wikipedia.org/wiki?curid=627600", "title": "Železniční trať Bratislava–Žilina", "text": "Železniční trať Bratislava–Žilina\n\nŽelezniční trať Bratislava – Žilina je hlavní železniční trať na Slovensku. Spojuje Bratislavu a Žilinu a z velké části je vedena údolím Váhu.\n\nHistoricky patřil provoz na části této trati (z Bratislavy do Trnavy) koňské dráze, která byla v roce 1873 přestavěna na parní provoz. Současně začala výstavba zbývající části této železniční trati, která historicky nesla označení jako Povážská dráha. Úkolem Povážské dráhy bylo zajistit spojení tehdejšího Uherska se severní hranicí.\n\nV současnosti je železniční trať Bratislava – Žilina významným železničním koridorem Slovenska. Umožňuje efektivní železniční spojení západní a východní části země. Trať využívají kromě několika párů rychlíků spojují Bratislavu s Košicemi také vlaky vyšší kategorie InterCity se zvláštními tarifními podmínkami .\n\nZdroje pro infobox:\n"}
{"id": "627604", "url": "https://cs.wikipedia.org/wiki?curid=627604", "title": "Konrád I. Hlohovský", "text": "Konrád I. Hlohovský\n\nKonrád I. Hlohovský († 6. srpen 1273/74) byl hlohovský kníže pocházející z rodu slezských Piastovců.\n\nByl synem vratislavského knížete Jindřicha II. Pobožného a jeho ženy Anny, dcery českého krále Přemysla Otakara I. Po smrti otce v bitvě u Lehnice z roku 1242 vládl nad Vratislavským knížectvím jeho bratr Boleslav II. Lysý. Záhy mezi bratry vypukly spory o dělbě otcova území. Konrád měl nastoupit církevní dráhu, odmítl však post pasovského biskupa a s pomocí velkopolského knížete Přemysla, jehož sestru Salomenu si vzal za ženu, se snažil získat část dědictví pro sebe. Po následné válce a vyjednávání, do kterého zasáhl i Konrádův bratranec, český král Přemysl Otakar II., mu bylo z Vratislavska vyděleno Hlohovské knížectví.\n\nKonrád měl se svým českým bratrancem poměrně těsné vztahy, Přemysl nemaje dost vlastního potomstva, jeho dcery využil k navázání dynastických spojenectví s bavorským vévodou Ludvíkem II. a gorickým hrabětem Albrechtem.V prosinci 1261 se zúčastnil jeho slavnostní korunovace v Praze, Konrád českého bratrance podporoval i za války s uherským králem Štěpánem V. Zemřel v létě roku 1273 či 1274 a byl pohřben v hlohovské kolegiátní kapitule, která byla jeho vlastní fundací.\n\nByl dvakrát ženat; po smrti Salomeny se oženil s Žofií Braniborskou. Jeho synové si po jeho smrti rozdělili Hlohovsko na menší části, která pak samostatně spravovali. Jindřich III. Hlohovský si podržel Hlohovsko, Přemysl Stínavský získal Zaháňsko a Konrád II. Hrbatý pak Stínavsko.\n\n"}
{"id": "627606", "url": "https://cs.wikipedia.org/wiki?curid=627606", "title": "Senkevyčivka", "text": "Senkevyčivka\n\nSenkevyčivka (také \"Senkevičivka\" či \"Senkevičovka\", , ) je sídlo městského typu v Horochivském rajónu Volyňské oblasti na západní Ukrajině. Žije zde obyvatel.\n\nByla založena v roce 1924, tedy v období, kdy tato oblast spadala pod Polsko. Tehdy byla součástí obce Czaruków ().\n\nV obci byla významná česká menšina. Narodil se zde mj. český dokumentární fotograf Bohdan Holomíček.\n"}
{"id": "627607", "url": "https://cs.wikipedia.org/wiki?curid=627607", "title": "Citrix XenApp", "text": "Citrix XenApp\n\nCitrix XenApp (dřívější název Citrix WinFrame Server, Citrix MetaFrame Server nebo Citrix Presentation Server) je virtualizační aplikace, která svým uživatelům umožňuje připojit se ke svým obchodním aplikacím z různých typů počítačů a mobilních systémů. Aplikace poskytuje možnost hostování aplikací na centrálním serveru a práci s nimi přes architekturu klient-server, síťový proud nebo jejich odeslání na lokální zařízení.\n"}
{"id": "627614", "url": "https://cs.wikipedia.org/wiki?curid=627614", "title": "Geminiraptor", "text": "Geminiraptor\n\nGeminiraptor (\"lupič - dvojče\", pocta paleontoložkám Celině a Marině Suarezovým) byl drobný masožravý dinosaurus (teropod) z čeledi Troodontidae, který žil asi před 130 až 125 miliony let na území dnešního Utahu (USA). Dosahoval zřejmě délky kolem 1,5 metru.\n\nFosílie tohoto spodnokřídového dinosaura byly objeveny v usazeninách souvrství Cedar Mountain. Objevená maxila (horní čelist) dostala katalogové označení \"CEUM 7319\" a její stavba naznačuje, že nejbližšími příbuznými geminiraptora jsou rody \"Byronosaurus\", \"Sinornithoides\", \"Sinusonasus\" a vývojově pokročilejší zástupci čeledi Troodontinae. Teropod byl popsán v roce 2010 týmem amerických paleontologů, typovým druhem je \"G. suarezarum\" (pocta pro geoložky Celinu a Marinu Suarezovy, které objevily lokalitu s fosiliemi dinosaura).\n\n"}
{"id": "627620", "url": "https://cs.wikipedia.org/wiki?curid=627620", "title": "Seznam chráněných území v okrese Chrudim", "text": "Seznam chráněných území v okrese Chrudim\n\nToto je seznam chráněných území v okrese Chrudim.\n\n"}
{"id": "627621", "url": "https://cs.wikipedia.org/wiki?curid=627621", "title": "NetScaler", "text": "NetScaler\n\nNetScaler je software Citrix® NetScaler® umožňuje pružný a hospodárný provoz IT spojený s využitím cloud computingu.\n\nSpolečnost Citrix®, Inc. představila nejnovější aktualizaci softwaru Citrix® NetScaler® 9.2 a tři nová výkonná hardwarová zařízení NetScaler MPX™ v květnu 2010. Na rozdíl od tradičních síťových řešení spoléhajících na drahý a nepřizpůsobivý hardware, nové systémy NetScaler jsou postaveny na moderním cenovém řešení nazvaném „Pay-as-You-Grow“ (Plaťte podle svého růstu), které umožňuje rozšiřovat kapacitu podle aktuální potřeby bez nutnosti modernizovat celý hardware. Aby bylo možné uspokojit prudce rostoucí potřeby firemních sdílených služeb a instalovaných cloudů, řešení NetScaler 9.2 nabízí jedinečný flexibilní pronájem kapacit, který spojuje sdílenou a konsolidovanou infrastrukturu a současně nezatěžuje uživatele složitou správou více nájemců. Nová verze dále zajišťuje flexibilitu dynamických virtuálních zařízení a podporuje tak skutečnou pružnost sítě jako služby, jejíž výkon lze nově za provozu zvyšovat či snižovat dle potřeby. V důsledku toho mohou zákazníci opustit pevně stanovené náklady a výkon u tradičních modelů datových center a nahradit je flexibilním hospodařením vycházejícím z aktuálních potřeb a pružnosti cloudů.\n\n"}
{"id": "627632", "url": "https://cs.wikipedia.org/wiki?curid=627632", "title": "Geraldine Heaneyová", "text": "Geraldine Heaneyová\n\nGeraldine Heaneyová (* 1. října 1967, Belfast, Severní Irsko) je bývalá kanadská hokejistka irského původu, která v současnosti působí jako hokejový trenér.\n\nVe 13 letech začala hrávat za Toronto Aeros, kde působila celkem 18 let. Hrávala na postu obránce a byla třikrát byla oceněna jako nejlepší obránce národního šampionátu.\nKanadu reprezentovala na mistrovství světa od jeho založení v roce 1990, kde s týmem získala zlaté medaile. Rovněž na dalších šampionátech v letech 1992, 1994, 1997, 1999, 2000, 2001 byla oporou Kanady, při všech svých účastech na mistrovství světa si odvážela zlato.\nZimních olympijských her se účastnila třikrát, v roce 1998 si po finálové porážce od Spojených států amerických odvážela stříbro, v letech 2002 a 2006 pak opět zlaté medaile.\n\n\nPůsobí jako hlavní kouč ženského týmu University of Waterloo.\n"}
{"id": "627633", "url": "https://cs.wikipedia.org/wiki?curid=627633", "title": "Lední hokej na Zimních olympijských hrách 1994 – kvalifikace muži", "text": "Lední hokej na Zimních olympijských hrách 1994 – kvalifikace muži\n\nKvalifikace na olympijský turnaj 1994 byla soutěž hokejových reprezentačních celkú, která určila dvanáctého účastníka olympijského turnaje.\n\nPřímo na olympijské hry se kvalifikovalo 10 nejlepších celků z MS 1993 v Německu a hostitelské Norsko. O poslední místo se utkalo 5 mužstev v olympijské kvalifikaci, které se účastnily nejlepší dva týmy z MS 1993 skupiny \"B\", vítězný tým ze skupiny \"C\", nejlepší asijský tým a Slovensko, které startovalo na divokou kartu. Hrálo se v jedné skupině systémem každý s každým.\n\n Polsko – Velká Británie 2:2 (1:0, 0:0, 1:2)\n\n28. srpna 1993 – Sheffield\n\n29. srpna 1993 – Sheffield\n\n30. srpna 1993 – Sheffield\n\n30. srpna 1993 – Sheffield\n\n1. září 1993 – Sheffield\n\n1. září 1993 – Sheffield\n\n2. září 1993 – Sheffield\n\n2. září 1993 – Sheffield\n\n4. září 1993 – Sheffield\n\n4. září 1993 – Sheffield\n"}
{"id": "627638", "url": "https://cs.wikipedia.org/wiki?curid=627638", "title": "Strtol", "text": "Strtol\n\nstrtol je funkce programovacího jazyka C, která převádí celé číslo v řetězeci znaků na proměnnou typu codice_1. Název codice_2 znamená \"string to long\". Funkce je implementována ve standardní knihovně jazyka C a deklarována v hlavičkovém souboru codice_3 s následujícím prototypem.\n\nArgument codice_4 ukazuje na řetězec reprezentovaný polem znaků, který obsahuje \"znakovou\" reprezentaci hodnoty znaménkového celého čísla. Řetězec musí být zakončen znakem '\\0'. Argument codice_5 určuje základ číselné soustavy, která se má použít (od 2 do 36). Pokud je číslo větší než 10, znaky abecedy (codice_6 až codice_7) se v reprezentaci použijí jako číslice. Po konverzi je hodnota odkazující na codice_8 nastavena tak, aby ukazovala na znak, který následuje po posledním platném číselném znaku v řetězci. Dále je převedené číslo vráceno jako návratová hodnota funkce. Pokud řetězec neobsahuje platnou číselnou posloupnost, je vrácena nula (0) a globální proměnná codice_9 je nastavena na hodnotu codice_10.\n\nExistují také obdoby této funkce codice_11, codice_12 a codice_13, které analyzují a navracejí celé číslo typu codice_14, codice_15 a codice_16.\n\nFunkce strtol je částí ISO standardu knihovny jazyka C (C89, 1989). Funkce strtoll byla přidána jako část knihovny C99 (1999). Byla přidána ke standardu knihovny jazyka C jakožto dobře fungující náhrada pro již existující funkci atoi.\n\n\n"}
{"id": "627643", "url": "https://cs.wikipedia.org/wiki?curid=627643", "title": "Třída Pegasus", "text": "Třída Pegasus\n\nTřída Pegasus (PHM – \"Patrol Hydrofoil Missile ship\") byla třída raketových křídlových člunů námořnictva Spojených států amerických. Jejich hlavním úkolem byl průzkum a ničení hladinových lodí protivníka. V letech 1977–1982 byly postaveny čluny \"Pegasus\", \"Hercules\", \"Taurus\", \"Aquila\", \"Aries\" a \"Gemini\". Všechny byly v roce 1993 vyřazeny ze služby. Jelikož pro ně americké námořnictvo nemělo adekvátní využití, žádné další lodě této kategorie si doposud nepořídilo.\n\nIdeovým otcem těchto člunů byl admirál Elmo Zumwalt. Měla to být rychlá a efektivní plavidla, která mohla v blízkosti pobřeží zastoupit větší fregaty a torpédoborce. Tím by je uvolnila pro nasazení v jiných oblastech. Podle Zumwaltových předpokladů mělo cca 100 kusů těchto člunů zakoupit a provozovat několik zemí NATO, nakonec ale bylo postaveno pouhých šest pro službu v USA. Růst nákladů a zpozdění v realizaci projektu vedly k tomu, že o něj ostatní státy ztratily zájem.\n\nStavba šestice člunů této třídy probíhala v loděnicích Boeing v Seattlu v letech 1973–1982. Jako první vstoupil do služby v roce 1977 \"Pegasus\" a naopak posledním byl roku 1982 člun \"Gemini\". Všechny čluny během služby společně operovaly z floridského Key West.\n\nKoncepčně se jednalo o křídlatý člun. Celé řešení bylo vyzkoušeno na člunu USS \"Tucumcari\". Výzbroj člunů tvořil jeden 76mm kanón OTO Melara v dělové věži na přídi a dva čtyřnásobné kontejnery protilodních střel Boeing Harpoon. Pohonný systém byl koncepce CODOG. Tvořila ho dvojice dieselů Mercedes-Benz pro pomalou plavbu a jedna plynová turbína General Electric LM2500 pro plavbu maximální rychlostí.\n\n"}
{"id": "627645", "url": "https://cs.wikipedia.org/wiki?curid=627645", "title": "Šicha černá", "text": "Šicha černá\n\nŠicha černá (\"Empetrum nigrum\") je nízká stálezelená rostlina poněkud podobná vřesovci. Tvoří keře s malými, tlustými, světle zelenými jehlicovitými listy, 3-10 mm dlouhými, podvinutými. Květy jsou drobné, rostou v květnu až červnu, umístěné po dvou až po třech na krátkých větévkách. Plody jsou černé, červeně barvící peckovice vypadají podobně jako borůvky. Rostlina je cizosprašná.\n\nRoste na rašelliných půdách a vlhkých skalách. V České republice patří mezi silně ohrožené rostliny.\n\nDruh je původní v Severní Americe, Evropě a Asii. \n\nObsahuje jedovatou sloučeninu grayanotoxin, která je u čeledi dosti běžná a způsobila úmrtí zaznamenaná již od starověku po novověk. Šícha ale byla přesto používána v lidovém léčitelství a k barvení látek.\n\nV subarktických oblastech je šicha černá důležitým doplňkem stravy Sámů a Inuitů. Po dřívějším poklesu oblíbenosti šicha znovu získává pověst jedlých bobulí. Poskytuje stabilní úrodu. Plody jsou obvykle sbírány na podzim. Pokud ale na rostlině některé bobule zůstanou, mohou být dodatečně sesbírány ještě i na jaře. Vysoká koncentrace antokyanu umožňuje bobule využívat jako přírodní potravinové barvivo.\nInuité a indiáni je míchají s dalšími plody, zejména borůvkami. Využívají se například při pečení koláčů či výrobě džemu.\n\nTanainové šichu sklízí jako plodiny. Někdy je ve velkém množství skladují na zimu. Jejich specialitou je směs bobulí se sádlem nebo olejem. Listy a stonky rostliny využívají v lékařství při průjmu a žaludečních potížích. Vývary z kořene zase působí uklidňujícím způsobem na bolavé oči.\nNa Labradoru využívají kouř z hořících listů a stonků k uzení ryb. Především lososů, pstruhů obecných a sivenů severních.\n\nŠicha černá je občas pěstována jako okrasná rostlina na skalkách. Zejména žlutolistý kultivar \"Empetrum nigrum\" 'Lucia'.\n\nPreferuje vlhké, kyselé nebo spíše kyselé, humózní nebo hlinitopísčité půdy a slunné nebo světlé stanoviště. Zimní přikrývka vhodná. Množení semeny, řízky. Vyžaduje pravidelný řez.\n\n"}
{"id": "627649", "url": "https://cs.wikipedia.org/wiki?curid=627649", "title": "Zdravotnická záchranná služba Kraje Vysočina", "text": "Zdravotnická záchranná služba Kraje Vysočina\n\nZdravotnická záchranná služba Kraje Vysočina, příspěvková organizace (ZZS KV, do 26. října 2004 \"Územní středisko záchranné služby Jihlava, příspěvková organizace\", poté do 3. května 2012 pod názvem \"Zdravotnická záchranná služba kraje Vysočina, příspěvková organizace\") je příspěvková organizace a provozovatel zdravotnické záchranné služby v Kraji Vysočina. Hlavní náplní činnosti organizace je zajišťování odborné přednemocniční neodkladné péče (PNP) na území Kraje Vysočina podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 6 795 km² pro více než 500 tisíc obyvatel. V oblasti Kraje Vysočina je k dispozici 28 výjezdových skupin a jedna skupina letecké záchranné služby rozmístěných na 21 výjezdových základnách.\n\nZáchranná služba na Vysočině zahájila činnost v roce 1976, a to nejprve na Pelhřimovsku a v prosinci 1976 také v Třebíči. Záchranná služba v Třebíči patřila k prvním v Československu, jež byla zajišťována od svého vzniku v nepřetržitém 24hodinovém režimu. Záchranná služba vznikla na obou místech jako součást anesteziologicko-resuscitačního oddělení (ARO) spádových nemocnic. V roce 1978 vznikla záchranná služba při oddělení ARO také v Havlíčkově Brodě. V Jihlavě byla do nepřetržitého provozu záchranná služba uvedena v roce 1982. V roce 1984 byla do provozu uvedena posádka rychlé lékařské pomoci v Novém Městě na Moravě.\n\nV roce 1983 se záchranná služba v Jihlavě oddělila od ARO a fungovala jako samostatné nemocniční oddělení. Podobně se osamostatňovaly i další záchranné služby na Vysočině, avšak stále fungovaly jako součást oblastních nemocnic. Letecká záchranná služba (LZS) vznikla v Jihlavě v roce 1991 a o rok později vzniklo středisko letecké záchranné služby také v Havlíčkově Brodě. Po roce 1993 se většina záchranných služeb oddělila od nemocnic a na území jednotlivých okresů vznikly samostatné okresní organizace, které sloučily jednotlivé výjezdové základny i dispečinky.\n\nPo roce 1990 začal také narůstat počet výjezdových základen. V roce 1992 vznikla výjezdová základna v Počátkách, v průběhu roku 1994 byly otevřeny výjezdové základny v Ledči nad Sázavou, Bystřici nad Pernštejnem a Telči a na sklonsku tisíciletí, v roce 1999, vznikla základna v Chotěboři. V roce 2000 byly otevřeny výjezdové základny v Pacově a Moravských Budějovicích. O rok později vznikla základna také v Náměšti nad Oslavou.\n\nV roce 1993 vzniklo v Jihlavě Středisko územní záchranné služby, jehož zřizovatelem se stalo Ministerstvo zdravotnictví České republiky. Organizace zahrnovala také výjezdovou základnu v Telči. V roce 1998 byl změněn název na Územní středisko záchranné služby v Jihlavě. K další velké změně došlo k 1. červenci 2004, kdy vznikla Zdravotnická záchranná služba Kraje Vysočina. Postupně byly pod organizaci začleněny jednotlivé okresní záchranné služby. Jako poslední se 1. ledna 2005 připojila záchranná služba okresu Havlíčkův Brod.\n\nKraj Vysočina je pro potřeby záchranné služby rozčleněn do pěti oblastí, které čítají dohromady 21 výjezdových základen. Hranice oblastí respektují víceméně hranice okresů. Výjimkou je oblast okresu Žďár nad Sázavou, kde oblastním střediskem není Žďár nad Sázavou, ale Nové Město na Moravě. Jednotlivé výjezdové skupiny jsou řízeny z krajského zdravotnického operačního střediska.\n\nZdravotnické operační středisko (ZOS) je jednotné krajské operační středisko, jehož úkolem je řídit a koordinovat činnost výjezdových skupin a skupiny letecké záchranné služby na území celého Kraje Vysočina. V denní směně slouží na zdravotnickém operačním středisku čtyři operátorky, v noční směně je počet snížen na tři.\n\nNa území celého kraje je k dispozici v nepřetržitém 24hodinovém provozu celkem 28 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem v osobním automobile.\n\nNa území Kraje Vysočina je zřízeno celkem 21 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. Ještě na počátku roku 2010 bylo na území kraje v provozu pouze 16 výjezdových základen. V průběhu roku 2010 byly otevřeny tři základny a v roce 2011 přibyla jedna další. V květnu 2010 byla otevřena nová výjezdová základna ve Velké Bíteši a o několik dnů později byla do provozu uvedena základna v Přibyslavi. V červenci 2010 byla otevřena nová výjezdová základna v Jemnici.\n\n1. července 2010 vstoupila v platnost dohoda, kterou uzavřela Zdravotnická záchranná služba Jihomoravského kraje a Zdravotnická záchranná služba Kraje Vysočina o poskytování přednemocniční neodkladné péče v jihozápadní části Jihomoravského kraje. Zdravotnická záchranná služba Kraje Vysočina zřídila novou výjezdovou základnu v Jemnici, odkud posádky zasahují i v Jihomoravském kraji. Zásahy se týkají obcí Lubnice, Uherčice, Mešovice, Vysočany, Vratěnín, Korolupy a Oslnovice. Výrazně se tak zvýšila dostupnost odborné přednemocniční neodkladné péče v oblasti. Pacienti jsou předáváni skupinám Zdravotnické záchranné služby Jihomoravského kraje z výjezdových základen Šumná (v případě potřeby skupiny rychlé zdravotnické pomoci) nebo Znojmo (v případě potřeby skupiny rychlé lékařské pomoci). Do zdravotnických zařízení v Kraji Vysočina jsou převážení jen ve výjimečných případech.\n\nV červenci 2011 byla do provozu uvedena nová základna v Kamenici nad Lipou. Výjezdová skupina rychlé zdravotnické pomoci z této základny zasahuje v případě potřeby také na Jindřichohradecku v Jihočeském kraji. K dalšímu rozšíření sítě výjezdových základen došlo v červnu 2014, kdy byla do provozu uvedena nová základna v Habrech na Havlíčkobrodsku.\n\nProvoz letecké záchranné služby (LZS) byl v Jihlavě zahájen 1. května 1991. Zdravotnickou část posádky letecké záchranné služby zajišťuje Zdravotnická záchranná služba Kraje Vysočina, ostatní provozní pracovníky včetně pilotů zajišťuje společnost Alfa-Helicopter. Ta je také provozovatelem samotného vrtulníku, v současnosti stroje Bell 427. Volacím znakem vrtulníku je Kryštof 12. Letecká záchranná služba je k dispozici v denním provozu limitovaném východem a západem slunce. Provozní základna a heliport jsou umístěny v areálu Zdravotnické záchranné služby Kraje Vysočina v Jihlavě.\n\nV minulosti existovala na území Vysočiny základna letecké záchranné služby také v Havlíčkově Brodě. Základna vznikla v roce 1992, nesla volací znak Kryštof 17 a provozovala ji Armáda České republiky. Základna zanikla k 31. prosinci 1994.\n\n\n"}
{"id": "627660", "url": "https://cs.wikipedia.org/wiki?curid=627660", "title": "Borgia (seriál)", "text": "Borgia (seriál)\n\nBorgia je historický televizní seriál o rodině Borgiů, natáčený v Česku ve francouzsko-německo-česko-italské koprodukci. Premiérově byl uveden v letech 2011–2014. První řadu vysílala v Česku TV Barrandov v roce 2012, druhá a třetí řada byly uvedeny v originálním anglickém znění na stanici Epic Drama v roce 2018.\n\nSeriál popisuje vzestup a následnou dominanci italské rodiny Borgiů v papežském státě na přelomu 15. a 16. století.\n\nZ českých herců a hereček si v seriálu zahráli zejména tito:\n\nPrvní řada seriálu byla natáčena od října 2010 ve studiích na Barrandově a v českých lokacích: v Martinickém paláci v Praze, na hradech Točník a Křivoklát, v zámku v Telči a na dalších místech. Natáčení bylo plánováno na 120 dní. Na Barrandově byly postaveny kulisy pro Sixtinskou kapli, Svatopetrské náměstí, papežovu ložnici a knihovnu v Apoštolském paláci nebo ulici v Pise.\n\nDruhá řada seriálu byla natáčena mimo jiné v dubnu 2012 na hradě Švihov.\n\nNa seriálu spolupracoval český profesionální choreograf a šermíř Petr Nůsek.\n\n"}
{"id": "627661", "url": "https://cs.wikipedia.org/wiki?curid=627661", "title": "Parazitární infekce ptáků", "text": "Parazitární infekce ptáků\n\nParazitární infekce ptáků jsou poměrně časté. Podle původce se rozlišují protozoózy (onemocnění vyvolané jednobuněčnými eukaryotními organismy), helmintózy (onemocnění vyvolané červy) a artropodózy (onemocnění vyvolané členovci).\n\nVýskyt parazitóz u ptáků záleží na způsobu jejich života - u volně žijících ptáků a u ptáků chovaných z obliby nebo v zajetí, kteří přicházejí do kontaktu s přírodou, jsou parazitózy mnohem častější než na příklad u kura domácího, chovaného téměř v izolaci v podmínkách intenzivních velkochovů. Parazitární infekce a jimi vyvolávaná onemocnění jsou rozšířena celosvětově, jiná se vyskytují pouze v určitých klimatických pásmech nebo oblastech. Existují také tzv. oportunní parazité, kteří vyvolávají onemocnění pouze za určitých okolností u oslabených jedinců (např. stresem, imunosupresí apod.). Diagnostika parazitóz je v porovnání s jinými infekčními agens zpravidla mnohem jednodušší, stejně tak jejich léčba i prevence.\n\n"}
{"id": "627662", "url": "https://cs.wikipedia.org/wiki?curid=627662", "title": "Referendum o nezávislosti a samostatnosti Slovinska", "text": "Referendum o nezávislosti a samostatnosti Slovinska\n\nReferendum o nezávislosti a samostatnosti Slovinska (: \") se konalo 23. prosince 1990 a při účasti 93,5 % se pro samostatnost a nezávislost vyjádřilo 88,5 % voličů, což znamenalo 1 289 369 hlasů pro.\n\nJeště počátkem října 1990 byl zveřejněn společný chorvatsko-slovinský návrh na vytvoření konfederace, k němuž měla být v jednotlivých republikách a autonomních oblastech vedena rozprava. Zjistit stanovisko ostatních se vydal Jože Pučnik, který však po návratu na konci října 1990 – nejen pod dojmem neúspěšných jednání s představitelem srbské opozice Vukou Draškovićem, ale také v důsledku vzrůstajícího napětí mezi Chorvaty a Srby v okolí Kninu – pronesl v rozhovoru pro slovinský deník Delo, že jeho mottem, je dostat se co nejdříve z Jugoslávie. Počátkem listopadu 1990 se v Polčjah sešlo vedení koalice DEMOS a dospělo k závěru, že o budoucnosti Slovinska by mělo rozhodnout všelidové hlasování. Diskuse při přijímání prováděcího zákona se týkala především otázky většiny, zda bude k přijetí návrhu stačit relativní či absolutní většina. Nakonec i s ohledem na důležitost byla zvolena absolutní.\n\nPrávní úprava k referendu byla přijata 6. prosince 1990 a téhož dne byla publikována v Úředním listu. V případě, že by se většina hlasujících vyjádřila pro samostatnost a nezávislost, měla být dle článku 4 zákona tímto vázána republiková skupščina, která měla do šesti měsíců ode dne vyhlášení výsledků referenda připravit veškerou právní úpravu potřebnou pro osamostatnění a vyřešit otázku právního nástupnictví Jugoslávie.\n\n26. prosince 1990 vyhlásila skupščina výsledek referenda a současně přijala usnesení, které potvrzovalo šestiměsíční lhůtu k jednáním s ostatními republikami a přípravu právního podkladu nutného pro existenci samostatného státu.\n\nV počátečním období se proti referendu stavěla část slovinské politické reprezentace včetně předsedy republikového Předsednictva Milana Kučana, ten se však v průběhu listopadu spolu se slovinským delegátem v Předsednictvu SFRJ Janezem Drnovšekem k myšlence referenda také přidal. I přes nepříliš dobré osobní vztahy tak Kučan spolupracoval s ministrem obrany Janezem Janšou, čímž se podařilo zachránit část výzbroje slovinské Teritoriální obrany a policie, které odzbrojovala Jugoslávská lidová armáda, jež již delší čas připravovala plán na rázné zakročení proti separatistickým tendencím svazových republik. Počátkem prosince 1990 arcibiskup Alojzij Šuštar vyzval slovinské katolíky, aby kladným hlasováním splnili svou národní i křesťanskou povinnost.\n\nV únoru 1991 adresovala slovinská skupščina zákonodárným tělesům ostatních svazových republik návrh vzájemné dohody o rozpojení federace (\"), o tomto návrhu v zásadě jednal jen chorvatský parlament. Od ledna do června 1991 bylo celkově přijato několik ústavních dodatků, z nichž nejvýznamnější byl XCIX., jenž zakládal možnost odpoutat Slovinsko od Jugoslávie bez ohledu na stanoviska ostatních republik, a pro nový stát důležité zákony – k obraně státu, o vojenské službě, o státním občanství, cizinecký zákon, zákon o Bance Slovenije, o měně, o cestovních dokladech a další.\n\nPočátkem dubna 1991 se v Brdu konalo další setkání vedení koalice DEMOS, na němž bylo rozhodnuto dokončit proces osamostatnění. Byl vytvořen koordinační štáb v čele s premiérem Peterlem, který měl zajistit úkony k osamostatnění. V průběhu května 1991 se začaly množit informace o hrozbě zásahu Jugoslávské lidové armády ve Slovinsku. Při jedné z protiarmádních demonstrací byl v Pekrah u Mariboru 23. května 1991 smrtelně zraněn vojenským vozidlem jeden civilista.\n\n25. června 1991 přijala skupščina na společném zasedání všech komor Základní ústavní listinu o nezávislosti Republiky Slovinsko, ji provádějící ústavní zákon a Deklaraci nezávislosti. Jugoslávská lidová armáda zareagovala v noci z 26. na 27. června 1991, čímž začala Desetidenní válka. Účinnost aktů z 25. června 1991 byla po Brionské deklaraci odložena do října 1991.\n\n"}
{"id": "627663", "url": "https://cs.wikipedia.org/wiki?curid=627663", "title": "Fontána Embâcle", "text": "Fontána Embâcle\n\nFontána Embâcle je fontána v Paříži v 6. obvodu na náměstí \"Place du Québec\" mezi ulicemi \"Rue Bonaparte\" a \"Rue de Rennes\". Nachází se před známými kavárnami Café de Flore a Les Deux Magots.\n\nFontána byla slavnostně otevřena v roce 1984 jako dar města Québecu městu Paříži. Autorem je kanadský umělec Charles Daudelin.\n\nKašnu tvoří několik bronzových desek, které vyrážejí z chodníku. Toto uspořádání navozuje dojem poškozeného chodníku, pod kterým došlo k havárii vodovodního potrubí, ze kterého na povrch tryská voda.\n\nNázev fontány \"Embâcle\" (ledová zácpa) odkazuje na zimní období v Kanadě, kdy zamrzá řeka svatého Vavřince protékající provincií Québec.\n\n"}
{"id": "627668", "url": "https://cs.wikipedia.org/wiki?curid=627668", "title": "Café de Flore", "text": "Café de Flore\n\nCafé de Flore je kavárna v Paříži ve čtvrti Saint-Germain-des-Prés v 6. obvodu na křižovatce ulic Boulevard Saint-Germain a \"Rue Saint-Benoît\".\n\nKavárna vznikla na počátku třetí republiky, pravděpodobně v roce 1887. Své jméno získala podle sochy římské bohyně Flory, která stála na druhé straně bulváru.\n\nKavárna byla mezi světovými válkami významným kulturním místem, kde se setkávali intelektuálové, jako byli např. Jean-Paul Sartre a Simone de Beauvoir. Od roku 1994 v září zde porota vyhlašuje cenu \"Prix de Flore\" pro mladé autory, jejichž talent je považován za perspektivní. Cenu založil francouzský spisovatel Frédéric Beigbeder.\n\n"}
{"id": "627675", "url": "https://cs.wikipedia.org/wiki?curid=627675", "title": "Lední hokej na Zimních olympijských hrách 1998 – turnaj ženy", "text": "Lední hokej na Zimních olympijských hrách 1998 – turnaj ženy\n\n Finsko – Švédsko 6:0 (2:0, 2:0, 2:0)\n\n8. února 1998 - Nagano (Aqua Wing Arena)\nBranky: 8:35 P. Vaarakallio (S. Huotari), 15:17 J. Ikonen (M. Selin), 22:35 T. Reima (S. Fisk), 34:07 R. Nieminen (T. Reima), 55:11 S. Krooks, 58:20 J. Ikonen.\nRozhodčí: Marina Zenk (CAN)\nDiváků: 2 208\n\n8. února 1998 - Nagano (Aqua Wing Arena)\nBranky: 5:46 D. Goyette (H. Wickenheiser), 15:42 G. Heaney, 17:05 J. Diduck (S. Wilson, C. Campbell), 24:23 D. Goyette (S. Wilson, T. Brisson), 28:12 T. Brisson (H. Wickenheiser), 31:22 C. Campbell (J. Diduck), 35:43 S. Wilson (D. Goyette), 36:14 B. Kellar (V. Sunohara), 38:08 H. Wickenheiser (S. Wilson), 53:52 J. Diduck (C. Campbell), 55:26 F. St-Louis (G. Heaney, B. Kellar), 56:21 D. Goyette, 58:06 F. Smith (F. St-Louis).\nRozhodčí: Victoria Renfer-Kale (USA)\nDiváků: 4 597\n\n8. února 1998 - Nagano (Aqua Wing Arena)\nBranky: 7:39 C. Granato (G. Ulion, J. Schmidgall), 19:17 K. Bye (T. Mounsey), 34:53 T. Mounsey (K. King), 51:05 J. Schmidgall (K. Bye), 56:20C. Granato (K. King).\nRozhodčí: Laurie Taylor-Boulton (CAN)\nDiváků: 3 255\n\n10. února 1998 - Nagano (Aqua Wing Arena)\nBranky: 24:38 D. Goyette (H. Wickenheiser), 35:38 V. Sunohara (G. Heaney).\nRozhodčí: Sandra Dombrowski (SUI)\nDiváků: 2 713\n\n10. února 1998 - Nagano (Aqua Wing Arena)\nBranky: 48:28 Hatanaka A. (Fujiwara S., Yoshimi N.) – 3:54 S. Lankosaari (K. Riipi, S. Krooks), 18:45 K. Riipi (S. Lankosaari), 27:22 T. Reima (S. Fisk, K. Hänninen), 33:29 K. Hänninen, 38:23 K. Hänninen (R. Nieminen, J. Ikonen), 45:43 K. Rantamäki, 49:06 R. Nieminen (K. Lehto), 49:52 S. Krooks, 50:42 K. Hänninen (R. Nieminen), 52:55 K. Lehto (R. Nieminen), 54:40 R. Nieminen (S. Fisk, M. Lehtimäki)\nRozhodčí: Laurie Taylor-Boulton (CAN)\nDiváků: 4 972\n\n10. února 1998 - Nagano (Aqua Wing Arena)\nBranky: 16:27 L. Baker (S. Merz), 32:39 K. Bye (S. Merz, T. Mounsey), 34:36 K. King (A. Blahoski), 36:20 S. Merz, 38:39 K. Bye, 54:28 G. Ulion (C. Granato), 55:30 S. Looney - 10:02 P. Morelius (T. Sjölander, E. Holst).\nRozhodčí: Manuela Groeger (FIN)\nDiváků: 3 607\n\n12. února 1998 - Nagano (Aqua Wing Arena)\nBranky: 9:30 D. Goyette, 10:06 K. Nystrom (N. Drolet), 26:23 N. Drolet (B. Kellar), 35:05 T. Brisson, 40:34 D. Goyette (H. Wickenheiser, S. Wilson) – 38:11 P. Burholm (E. Holst), 28:38 M. Rooth (L. Almblad), 42:11 T. Månsson (T. Sjölander).\nRozhodčí: Victoria Renfer-Kale (USA)\nDiváků: 5 429\n\n12. února 1998 - Nagano (Aqua Wing Arena)\nBranky: 42:25 Sato M. (Obikawa M.) – 32:21 Yang X. (Li X., Liu H.), 32:35 Guo W. (Yang Q.), 33:45 Zhang L. (Lu Y.), 46:31 Guo W. (Gong M.), 52:24 Sang H. (Xu L.), 55:19 Guo W. (Liu H.).\nRozhodčí: Manuela Groeger (FIN)\nDiváků: 5 863\n\n12. února 1998 - Nagano (Aqua Wing Arena)\nBranky: 2:48 V. Movsessian (K. King), 18:09 K. Hänninen (K. Lehto, R. Nieminen),\n21:22 K. Bye (J. Schmidgall), 25:27 R. Nieminen, 26:49 T. Mounsey (K. Bye, S. Merz),\n36:56 G. Ulion (K. Bye).\nRozhodčí: Marina Zenk (CAN)\nDiváků: 3 688\n\n13. února 1998 - Nagano (Aqua Wing Arena)\nBranky: 3:55 S. Looney, 9:08 A. Mleczko (S. Merz), 13:32 S. Whyte (C. Granato), 14:14 S. Looney (G. Ulion, J. Schmidgall), 14:36 A. Mleczko (L. Brown-Miller, S. Looney),\n29:18 K. King (L. Baker, C. Bailey), 39:34 K. King (A. Blahoski, L. Baker), 45:37 L. Baker (C. Granato), 51:46 K. Bye (T. Mounsey, G. Ulion), 13:03 K. King (L. Baker).\nRozhodčí: Laurie Taylor-Boulton (CAN)\nDiváků: 5 015\n\n13. února 1998 - Nagano (Aqua Wing Arena)\nBranky: 46:42 Zhang L. (Yang X., Liu H.), 50:38 Liu H. (Wang W.), 58:08Yang X. (Zhang L., Guo W.) – 31:10 T. Sjölander (L. Almblad).\nRozhodčí: Marina Zenk (CAN)\nDiváků: 3 670\n\n13. února 1998 - Nagano (Aqua Wing Arena)\nBranky: 12:45 T. Brisson (V. Sunohara), 16:50 G. Heaney (N. Drolet), 28:53 T. Brisson (F. St-Louis), 36:26 D. Goyette (G. Heaney, J. Diduck), 33:25 P. Vaarakallio (S. Fisk), 53:32 K. Rantamäki (P. Vaarakallio).\nRozhodčí: Sandra Dombrowski (SUI)\nDiváků: 3 133\n\n15. února 1998 - Nagano (Aqua Wing Arena)\nBranky: 19:20 C. Granato, 47:05 L. Baker (K. King), 50:57 C. Granato (G. Ulion, T. Mounsey), 52:25 J. Schmidgall (C. Granato), 52:48 T. Dunn (A. Mleczko), 57:06 L. Brown-Miller (A. Mleczko), 58:58 L. Baker – 3:01 L. Dupuis (V. Sunohara) 41:24 L. Dupuis (T. Brisson), 45:28 J. Hefford (L. Dupuis), 45:53 T. Brisson (S. Wilson, H. Wickenheiser).\nRozhodčí: Manuela Groeger (FIN)\nDiváků: 5872\n\n15. února 1998 - Nagano (Aqua Wing Arena)\nBranky: 1:08 J. Ikonen, 9:56 M. Lehtimäki (K. Hänninen), 24:37 S. Fisk (M. Lehtimäki),\n27:57 R. Nieminen, 44:20 M. Lehtimäki (K. Hänninen), 57:09 R. Nieminen – 24:50 Liu H. (Wang W.).\nRozhodčí: Victoria Renfer-Kale (USA)\nDiváků: 5 638\n\n15. února 1998 - Nagano (Aqua Wing Arena)\nBranky: 10:58 G. Andersson, 18:33 E. Holst (J. Elfsberg), 25:34 M. Gustafsson (Å. Elfving), 31:15 M. Rooth (G. Andersson, E. Holst), 59:18 E. Holst (M. Rooth).\nRozhodčí: Sandra Dombrowski (SUI)\nDiváků: 6 009\n USA – Kanada 3:1 (0:0, 1:0, 2:1)\n\n17. února 1998 - Nagano (Big Hat)\nBranky: 22:38 G. Ulion (S. Whyte, S. Merz), 50:57 S. Looney (S. Whyte, G. Ulion)\n55:59 D. Goyette (H. Wickenheiser, G. Heaney), 59:52 S. Whyte.\nRozhodčí: Marina Zenk (CAN)\nDiváků: 8 626\n Finsko – Čína 4:1 (0:1, 3:0, 1:0)\n\n17. února 1998 - Nagano (Big Hat)\nBranky: 23:07 S. Fisk (R. Nieminen, K. Lehto), 27:08 J. Ikonen (P. Vaarakallio, K. Rantamäki), 30:15 S. Lankosaari (K. Riipi, S. Krooks), 59:52 R. Nieminen (M. Lehtimäki) – 9:27 Yang X.\nRozhodčí: Laurie Taylor-Boulton (CAN)\nDiváků: 7 412\n\n"}
{"id": "627676", "url": "https://cs.wikipedia.org/wiki?curid=627676", "title": "Vlasta (časopis)", "text": "Vlasta (časopis)\n\nVlasta je nejstarší v současnosti vycházející český časopis pro ženy.\n\nPod názvem Vlasta vydával Václav Sperakus již v letech 1907-1908 časopis (s podtitulem rodinný, zábavný, illustrovaný list; vycházel 2x měsíčně). \n\nSoučasný časopis Vlasta založila v lednu roku 1947 dr. Milada Horáková, poslankyně a právnička, se svými spolupracovnicemi z \"Rady čs. žen\", jejíž byla předsedkyní. Jméno časopisu vybraly podle mytologické bojovnice Vlasty, vůdkyně vzbouřených dívek v tzv. dívčí válce, v němž je obsažen i (tehdy v poválečném období hluboce procítěný) výraz vlast. První šéfredaktorkou byla spisovatelka Nina Bonhardová. Vlasta se rychle stala oblíbeným ženským periodikem - náklad v prvním roce činil úctyhodných 100 000 výtisků. Časopis si předsevzal být nejen zdrojem zábavy, ale i informací a osvěty. Vedle sebe se zde pravidelně objevovaly móda, zdravá výživa, dopisy a otázky čtenářek, povídky či básně, informace o nových filmech. Pro děti měla Vlasta přílohu \"Sluníčko sedmitečné\".\n\nNa obálce prvního čísla se objevil manželský pár prezidenta Edvarda Beneše a jeho nesmírně oblíbené a populární manželky Hany.\n\nSídlo redakce bylo zpočátku v podkroví budovy Melantrichu na Václavském náměstí, příští rok se přestěhovala do paláce \"Dunaj\" na Národní třídě; zde vypukl nedbalostí požár (který strávil kromě vybavení všech tří místností i do tisku kompletně připravené číslo). Po krátkém provizorním období našla redakce sídlo v pasáži \"Práce\" v Jindřišská(Praha), poté postupně v ulicích Žitné, Malé Štěpánské a Lomnického, kde od roku 2005 sídlí dodnes. \n\nS nástupem komunistického režimu se tvář Vlasty poněkud změnila, časopis se stal orgánem Československého svazu žen a byl do jisté míry zpolitizován; časopis byl \"obohacen\" o stránky věnované dobovým politickým projevům. Oblíbené rubriky nicméně nezmizely, zákonitě však reagovaly na realitu života. Vlasta zůstala jediným periodikem pro ženy a jako taková dosahovala neuvěřitelného nákladu až 840 000 výtisků.\n\nPo revoluci v roce 1989 přestala být Vlasta jediným týdeníkem pro ženy v České republice, na trhu se objevila řada časopisů, které jí konkurují. Přesto si stále udržuje pozici nejčtenějšího týdeníku pro ženy, nepochybně díky vysoké profesionální úrovni jak obsahu, tak formy.\n\nV roce 1947 byla vyhlášena soutěž, v níž Vlasta hledala „dítě časopisu“. Ozvat se měly všechny ženy, kterým se po půlnoci 31. prosince 1946 narodila holčička, jež dostala jméno Vlasta. Z 80 přihlášených děvčátek jako první přišla na svět 15 sekund po půlnoci Vlastička Holubová z nouzové kolonie v Pardubicích. \n\n"}
{"id": "627682", "url": "https://cs.wikipedia.org/wiki?curid=627682", "title": "USS Albacore (AGSS-569)", "text": "USS Albacore (AGSS-569)\n\nUSS Albacore (AGSS-569) byla americká experimentální ponorka z doby studené války. Charakteristická byla kapkovitým tvarem svého trupu, který ji umožňoval plavbu pod hladinou vysokou rychlostí a lepší manévrovatelnost. Podobný hydrodynamicky vhodněji tvarovaný trup pak byl použit i u dalších amerických ponorek. Ponorka byla v roce 1972 vyřazena ze služby a nyní slouží jako muzeum. Poznatky získané z provozu \"Albacore\" byly prvně využity u konvenčních stíhacích ponorek třídy \"Barbel\".\n\nStavba ponorky pro výzkum vysokých rychlostí byla objednána v roce 1950. Kýl člunu byl založen 15. března 1952, trup byl spuštěn na vodu 1. srpna 1953 a ponorka byla dokončena 6. prosince 1953. Během služby přitom byla často upravována.\n\nKonstrukce ponorky byla optimalizována pro plavbu vysokou rychlostí. Trup kapkovitého tvaru byl výhodný při plavbě pod hladinou, zatímco na hladině byla ponorka výrazně pomalejší. Vzhledem ke své experimentální povaze člun nenesl žádnou výzbroj. Pohonný systém tvořily dva diesely General Motors a jeden vysoce výkonný elektromotor, roztáčející jeden lodní šroub. Člun pod hladinou dosahoval rychlosti až 33 uzlů.\n\n"}
{"id": "627685", "url": "https://cs.wikipedia.org/wiki?curid=627685", "title": "Diogo Dias", "text": "Diogo Dias\n\nDiogo Dias (před rokem 1450, Portugalsko – po roce 1500) byl portugalský mořeplavec a objevitel, bratr Bartolomeu Diase. V roce 1500 se účastnil plavby jako kapitán jedné z lodí výpravy Pedra Cabrala do Indie. Cestou objevili ostrovy Cabo Verde, které podle údajů byly neobydlené. Při další cestě na jih se dostali do bouře u mysu Dobré naděje v níž zahynul jeho bratr Bartolomeu Dias. On sám se s lodí oddělil od ostatních a pokračoval směrem do Indie. Při plavbě objevil ostrov Madagaskar.\n\n"}
{"id": "627690", "url": "https://cs.wikipedia.org/wiki?curid=627690", "title": "Aramac", "text": "Aramac\n\nAramac je malé městečko v australském Queenslandu. Roku 2006 mělo 341 obyvatel. Leží na potoce Aramac Creek.\n\nAramac leží 68 kilometrů severně od Barcaldine a 1280 kilometrů (po silnici) od Brisbane.\n"}
{"id": "627691", "url": "https://cs.wikipedia.org/wiki?curid=627691", "title": "Andreas Hörtnagl", "text": "Andreas Hörtnagl\n\nAndreas Hörtnagl (* 28. listopadu 1942 Matrei am Brenner) je rakouský politik, v letech 1980–1992 byl starostou města Gries am Brenner.\n\nHörtnagl se stal známým kvůli konfliktu se svým předchůdcem Jakobem Stricknerem, který se chlubil tím, že pomohl k útěku Josefa Mengeleho do Itálie přes takzvanou „krysí linii“. Starosta Hörtnagl se styděl za chování svého předchůdce a omluvil se lidem, kteří přežili holokaust. Strickner jej zažaloval kvůli urážce na cti, ale u soudu byl bez úspěchu.\n\nV roce 1991 založil starosta Hörtnagl na popud biskupa Reinholda Stechera ve své obci Gries am Brenner, první L'Archovou komunitu pro osoby se zdravotním postižením v Rakousku. Poté, co dovolil aby bylo v Gries am Brenner přijato 20 rumunských žadatelů o azyl, se mu v roce 1992 nepodařilo být znovuzvolen jako starosta. Na univerzitě v Innsbrucku a diecézi Innsbruck dostal za své zásluhy vysoké ceny.\n\nV roce 1992 založil s Andreasem Maislingerem a Waltrem Guggenbergem spolek pro službu na památku holocaustu, a umožnil mladým Rakušanům spolupráci u památkách holocaustu.\n\nV roce 1997 byl odvolán z asociace „mladých důstojníků a mladých revolucionářů“. Od roku 2000 je místopředsedou Asociace „rakouská zahraniční služba“.\n\n2009 byl vyznamenán hejtmanem Güntherem Platterem záslužným křížem Tyrolska.\nKříž měl být předán 19. září 2010 Luisem Durnwalderem.\n"}
{"id": "627698", "url": "https://cs.wikipedia.org/wiki?curid=627698", "title": "Základní škola Doloplazy", "text": "Základní škola Doloplazy\n\nZákladní škola Doloplazy (plným názvem Základní škola Doloplazy, okres Olomouc, příspěvková organizace) se nachází v obci Doloplazy v okrese Olomouc. Škola pokrývá první stupeň výuky (1.–5. třída).\n\nŠkola se začala stavět v roce 1874, kdy vyšší orgány nařídily vybudovat novou školu. V této době byla v obci jedinou školou Doloplazská jednotřídka, která nestačila velkému počtu žáků. Kvůli nedostatku financí byla nová škola dostavěna až v roce 1882. Během války byla škola poškozena a kompletně uzavřena. Roku 1958 začaly opravy školy za pomoci občanů obce.\n\nŠkola poskytuje první stupeň výuky formou denního studia. Ve školním roce 2010/2011 měla škola 86 žáků; ve školním roce 2012/2013 pak 64 žáků.\n\n"}
{"id": "627699", "url": "https://cs.wikipedia.org/wiki?curid=627699", "title": "Cabral", "text": "Cabral\n\nCabral [\"kabral\"] je portugalské příjmení používané v Portugalsku a Brazílii. Španělská varianta je Cabrales.\n\n"}
{"id": "627700", "url": "https://cs.wikipedia.org/wiki?curid=627700", "title": "Paco Rabanne", "text": "Paco Rabanne\n\nPaco Rabanne, vlastním jménem Francisco Rabaneda Cuervo (* 18. února 1934 Pasaia, provincie Guipuscoa, Španělsko), je španělsko-francouzský módní návrhář, od 60.let 20. století jeden z představitelů světové \"haute couture\".\n\nOtec byl baskický důstojník španělské armády, přidal se k republikánům, a proto rodina ze Španělska musela za občanské války uprchnout do Francie. Matka pracovala do roku 1936 jako krejčová v San Sebastianu v pobočce španělského módního závodu Cristóbala Balenciagy. Prožitek módního odívání tedy malý Francisco vnímal doma od matky. \n\nV letech 1953-1961 Francisco vystudoval v Paříži architekturu na École superieure nationale des Beaux arts. Na studia si přivydělával grafickými návrhy oděvů a začal spolupracovat s oděvními firmami. Brzy na sebe upoutal pozornost excentrickými modely šatů. V šedesátých létech se stal již známým v oblasti francouzské módy. Roku 1966 založil svůj vlastní módní salón, přijal pseudonym Paco Rabanne a navrhoval oděvy z neobvyklých materiálů, jako je kov a papír, z textilií s třpytivou povrchovou úpravou. Například jeho šaty \"kosmického stylu\" byly pošity plíšky - třpytkami, volným spojením motivů s podkladem sledoval kinmetický efekt - pohyblivost plíšků. \nRoku 1969 se Rabannovo portfólio rozšířilo o nabídku parfémů. Jeho dámský parfém \"Calandre\" byl velmi úspěšný. Následovaly parfémy pro muže \"Paco Rabanne pour Homme\", Métal, La Nuit, Sport a XS nebo také One Million.\n\nJeho oděvy a parfémy se zařadily ke světové \"haute couture\", staly se velmi oblíbenými po celém světě. Roku 1992 Paco Rabanne představil své modely španělskému králi Carlosovi a královně Španělska na světové výstavě v Seville. Jeho talent a úspěchy v oblasti světové módní, a také přispívání k mnoha humanitárním projektům byly oceněny udělením nejvyššího španělského vyznamenání. Francouzi jeho dílo ocenili titulem rytíře Řádu čestné legie a zlatou medailí ministerstva školství, kultury a sportu.\n\nV 90. letech Paco Rabanne představil kolekci kompletní mödní nabídky pro ženy \"prêt-à-porter féminin\". Zahrnuje kromě oděvů a parfémů také šperky, kabelky, obuv a návrhy účesů.\n\nKromě návrhů oděvů Paco Rabane také maluje obrazy a rád svou \"image\" popularizuje v médiích s fantastickými či skandálními výroky o svém životě (například že žije třetí život, že dříve byl prostitutkou na dvoře Ludvíka XIV., že se osobně setkal s Ježíšem nebo že byl svědkem vraždy faraóna Totanchamóna).\n\n"}
{"id": "627703", "url": "https://cs.wikipedia.org/wiki?curid=627703", "title": "Goncalvo Velho Cabral", "text": "Goncalvo Velho Cabral\n\nGoncalvo Velho Cabral (1400 Portugalsko – 1460) byl portugalský mnich a mořeplavec epochy Jindřicha Mořeplavce. Jeho otec byl Fernão Velho a matka se jmenovala Maria Alvares Cabral. Jeho ženou byla Jonathan Soares de Albergaria. S rodinou zakládal osady na Azorských ostrovech, které na své cestě objevil.\n\nV roce 1416 velel výpravě vyslanou Jindřichem Mořeplavcem k břehům západní Afriky. Plul podél v té době neznámého pobřeží Maroka na jih k ústí řeky Wádí Dráa. Odtud se vrátil zpět. V roce 1431–1432 objevil Azorské ostrovy, které nazval podle jestřábů (\"Acores\").\n\n"}
{"id": "627708", "url": "https://cs.wikipedia.org/wiki?curid=627708", "title": "Dell", "text": "Dell\n\nDell Inc. (NASDAQ: Dell) je americká nadnárodní společnost působící v informačních technologiích. Sídlí v Round Rock (Texas, USA) a vyrábí a prodává produkty související s počítači. Založil ji Michael Dell. Patří mezi největší technické společnosti na světě a zaměstnává více než 108 800 lidí. V žebříčku \"Fortune 500\" (2010) je Dell umístěn na 38. místě. Magazín \"Fortune\" ho také označil jako 5. nejobdivovanější počítačovou společnost.\n\nSpolečnost prodává osobní počítače, servery, datová média, switche, software a periferie. Také prodává HDTV, fotoaparáty, tiskárny, MP3 přehrávače a další elektroniku od jiných výrobců. Společnost je známá svými inovacemi na poli Supply Chain Management a e-komerce.\n\n3. května 2010 \"Fortune\" označil Dell jako 38. největší společnost ve Spojených státech a 5. největší v Texasu (podle příjmů). Je to druhá největší neropná společnost v Texasu (za AT&T) a největší v Austinu. Vyrábějí jeden z nejlepších počítačů Alienware\n\nV roce 1984 založil Michael Dell během studia na University of Texas at Austin \"PC's Limited\". Tato společnost prodávala IBM PC kompatibilní počítače skládané ručně ze součástek. Michael Dell věřil, že když bude prodávat počítače přímo zákazníkům, lépe pochopí jejich potřeby a bude se jim moci přiblížit. Nakonec ukončil studium, aby se mohl naplno věnovat svému podnikání, a získal 300 000 dolarů od své rodiny na rozšíření společnosti.\n\nV roce 1985 společnost vytvořila první počítač s vlastním designem — „Turbo PC“, které se prodávalo za 795 dolarů. PC's Limited umístila reklamu na počítač do amerických počítačových časopisů a během prvního roku si vydělala 73 milionů dolarů (před zdaněním). \n\nSpolečnost se v roce 1988 přejmenovala na „Dell Computer Corporation“ a rozšířila se do Irska. V květnu 1988 se hodnota společnosti zvedla o 30 milionů dolarů na 80 milionů díky IPO. V roce 1992 ji časopis \"Fortune\" zařadil do svého žebříčku 500 největších společností světa.\n\nV roce 1996 začal Dell prodávat počítače přes internet a od roku 2002 prodává i televizory, handheldy, MP3 přehrávače a tiskárny. V roce 2003 se společnost přejmenovala pouze na „Dell Inc.“, protože její působení se rozšířilo i mimo počítače. Mezi lety 2004 a 2007 odstoupil Michael Dell z pozice CEO a přenechal vedení Kevinu Rollinsovi. V roce 2006 Dell koupil společnost Alienware, která mu dodávala některé komponenty, mezi nimi i mikroprocesory společnosti AMD. Dell tuto firmu nezačlenil do sebe, ale provozuje ji odděleně.\n\nNa začátku roku 2007 se Michael Dell vrátil do pozice CEO. Dne 5. února 2013 společnost Dell oznámila prostřednictvím svého oficiálnho webu, že skupina investorů sdružená kolem fondu Silver Lake Partners převezme slavnou firmu zpět do soukromého vlastnictví za celkovou částku 24,4 miliardy dolarů. Investoři zaplatí 13,65 dolaru za akcii, což představuje o 25 procent vyšší částku, než za jakou se akcie obchodovaly na burze. Power to do more.\n\nDell má sídlo v Round Rock v Texasu. V roce 2010 v tomto zařízení, které má rozlohu 195 000 m, pracovalo 16 000 lidí. V roce 1999 téměř polovina peněz ve fondu města Round Rock pocházela z daní placených Dellem.\n\nPředtím měl sídlo v severním Austinu. V roce 1989 tam toto sídlo mělo rozlohu 11 800 m a pracovalo v něm 1 200 zaměstnanců. V roce 1993 představila společnost návrh nového sídla úřadu v Round Rock, ale přesto ten stejný rok prohlásila, že se do nového sídla stěhovat nebude. V roce 1994 se Dell rozhodl přesunout většinu pracovníků z Austinu, ale plánoval si tam ponechat hlavní sídlo. Pronájem sídla v Austinu měl skončit v roce 1994.\nV roce 1996 přesunul Dell své sídlo do Round Rock. V lednu toho roku ještě 3 500 lidí pracovalo v tehdejším hlavním sídle. Jedna budova sídla v Round Rock, Round Rock 3, má kapacitu 6 400 zaměstnanců a její stavba byla dokončená v listopadu 1996. V roce 1998 Dell oznámil stavbu dalších dvou budov, které přidaly plochu 149 000 m.\n\nV roce 2008 přešlo sídlo společnosti na více zelenou energii, 60 % energie pochází z větrných farem společnosti Energy Future Holdings Corporation a 40 % od společnosti Waste Management.\n\nZařízení Dellu ve Spojených státech jsou ve městech Austin, Nashville, Oklahoma City, Peoria (Illinois), Winston-Salem (Severní Karolína) a Miami. V zahraničí jsou např. ve městech Sia-men,Bengalúru, Hajdarábád, Čandígarh, Dillí, Manila, Čennaí a Lodž.\n\n"}
{"id": "627712", "url": "https://cs.wikipedia.org/wiki?curid=627712", "title": "Liou Fu-tchung", "text": "Liou Fu-tchung\n\nLiou Fu-tchung (; 1321–1363 nebo 1367) byl čínský náboženský vůdce, představitel sekty Bílého lotosu, jeden z vůdců severní větve povstání rudých turbanů, od roku 1355 do konce života první ministr povstalecké říše Sung.\n\nLiou Fu-tchung patřil k důležitým postavám severní větve Bílého lotosu, která připravovala povstání rudých turbanů v jižním Che-nanu a severním An-chueji. Svůj původ odvozoval od slavného sungského generála Liou Kuang-š’a (1089–1142).\n\nPo zatčení Chan Šan-tchunga v květnu 1351 převzal vedení hnutí a vedl vypuknuvší povstání. Vzpoura zasáhla značné území, nezávisle povstaly i jižní rudé turbany v Che-peji a Ťiang-si. V letech 1352–1355 vojska jüanské vlády vedená prvním ministrem Togtem rebely opakovaně rozprášila a téměř zničila. Po Togtově odvolání v lednu 1355 ale vzbouřenci nabrali novou sílu, v březnu 1355 vyhlásili na osvobozeném území říši Sung v čele s císařem Chan Lin-erem a prvním ministrem Tu Cun-taem. Liou Fu-tchung téhož roku Tua zavraždil a zaujal jeho místo. \n\nByl schopným ideologem, což společně s postavou císaře, údajného potomka sungské dynastie přispělo k relativní soudržnosti hnutí a vážnosti sungské vlády. Ale byl slabým stratégem i administrátorem. Sungské centrální úřady vedené Liou Fu-tchungem byly sice početné, ale jejich výkonnost zůstávala nízká. \n\nPro jeho válečnou strategii byly typické nájezdy do hloubi nepřátelského území, které však nevedly k trvalým územním ziskům a navíc způsobovaly rozptýlení sil, kterých se následně nedostávalo v kritických momentech války. První sérii nájezdů inicioval roku 1356, druhou po dobytí Pien-liangu (dnes Kchaj-feng) roku 1358. Sungské oddíly se probojovaly na západ do Šen-si, na severu vypálily jüanské letní hlavní město Šang-tu, na východě dospěly až k korejskému Pchjongjangu. V důsledku rozptýlení sil se sungská vláda v Pien-liangu v září 1359 nebyla schopna ubránit útoku Čagan Temüra, její armáda byla rozbita a ona sama byla nucena ustoupit do An-fengu v severozápadním An-chueji. Poté už Liou Fu-tchung nebyl schopen aktivně zasahovat do dění v Číně. \n\nS císařem a malou skupinou stoupenců přežíval v An-fengu do roku 1363, kdy na ně zaútočila armáda Čang Š’-čchenga. Císaře Chan Lin-era zachránil zásah vojsk Ču Jüan-čanga, formálně se hlásícího k podřízenosti sungskému vládci. Chan Lin-er byl poté fakticky Ču Jüan-čangovým zajatcem. Liou Fu-tchung zahynul buď v bojích roku 1363, nebo se utopil současně s Chan Lin-erem ve vodách Jang-c’-ťiang začátkem roku 1367.\n"}
{"id": "627715", "url": "https://cs.wikipedia.org/wiki?curid=627715", "title": "Lední hokej na Zimních olympijských hrách 2006 – kvalifikace ženy", "text": "Lední hokej na Zimních olympijských hrách 2006 – kvalifikace ženy\n\nKvalifikace na olympijský turnaj 2006 byla soutěž hokejových reprezentačních celků, která určila poslední tři účastníky olympijského turnaje. \n\nNa ženský olympijský turnaj se kvalifikovaly čtyři nejlepší týmy z Mistrovství světa 2004, tři nejlepší týmy z olympijské kvalifikace a pořadatelská Itálie. Olympijskou kvalifikaci hrály týmy, které byly po Mistrovství světa 2004 ve světovém žebříčku IIHF na 5. - 16. místě. Patnáctá KLDR a šestnácté Dánsko z kvalifikace odstoupily, nahradilo je pouze 26. Slovinsko, proto se hrálo ve dvou čtyřčlenných a jedné tříčlenné skupině, systémem každý s každým. Na olympijský turnaj postoupili vítězové skupin.\n\n\n Česko - Rusko 0:3 (0:3, 0:0, 0:0) \n11. listopadu 2004 (18:30) – Podolsk \n\n12. listopadu 2004 (18:30) – Podolsk \n\n13. listopadu 2004 (17:00) – Podolsk\n\n Kazachstán - Slovinsko 17:0 (4:0, 8:0, 5:0) \n\n11. listopadu 2004 (16:00) – Bad Tölz \n\n11. listopadu 2004 (19:30) – Bad Tölz \n\n13. listopadu 2004 (15:00) – Bad Tölz \n\n13. listopadu 2004 (18:30) – Bad Tölz \n\n14. listopadu 2004 (14:30) – Bad Tölz \n\n14. listopadu 2004 (18:00) – Bad Tölz \n\n Švýcarsko - Norsko 8:0 (2:0, 2:0, 4:0) \n\n11. listopadu 2004 (14:30) – Peking\n\n11. listopadu 2004 (18:30) – Peking\n\n12. listopadu 2004 (14:30) – Peking\n\n12. listopadu 2004 (18:30) – Peking\n\n14. listopadu 2004 (14:30) – Peking\n\n14. listopadu 2004 (18:30) – Peking\n\n"}
{"id": "627717", "url": "https://cs.wikipedia.org/wiki?curid=627717", "title": "Lední hokej na Zimních olympijských hrách 2002 – kvalifikace ženy", "text": "Lední hokej na Zimních olympijských hrách 2002 – kvalifikace ženy\n\nKvalifikace na olympijský turnaj 2002 byla soutěž hokejových reprezentačních celkú, která určila poslední dva účastníky turnaje. \n\nNa ženský olympijský turnaj se kvalifikovalo šest nejlepších týmů z Mistrovství světa 2000 a dva nejlepší týmy z olympijské kvalifikace. Olympijskou kvalifikaci hrál 7. a 8. tým z mistrovství světa a dva nejlepší týmy z Mistrovství světa 2000 skupiny \"B\". Hrálo se v jedné skupině systémem každý s každým.\n\n Japonsko – Německo 3:3 (1:0, 0:2, 2:1) \n\n8. února 2001 (16:30) - Engelberg \n\n8. února 2001 (20:00) - Engelberg \n\n9. února 2001 (17:00) - Engelberg \n\n10. února 2001 (17:00) - Engelberg \n\n11. února 2001 (13:30) - Engelberg \n\n11. února 2001 (17:00) - Engelberg \n\n"}
{"id": "627720", "url": "https://cs.wikipedia.org/wiki?curid=627720", "title": "Martin Evžen Kyšperský", "text": "Martin Evžen Kyšperský\n\nMartin Evžen Kyšperský (* 10. června 1980 Brno) je český hudebník, frontman a hlavní autor repertoáru kapely Květy. Květy založil již v roce 1993 na základní škole, v roce 1999 kapelu obnovil a hraje s ní dodnes. Kromě toho ale hrál v dalších kapelách, má vlastní sólové projekty, skládá divadelní hudbu (např. k pohádce \"Jak šlo vejce na vandr\" Městského divadla Zlín, 2009, \"Abeceda\" v divadle Marta, 2012, \"Jak dělá ryba?\" v divadle Polárka, 2017 či \"Turnový háj\" v Huse na provázku, 2018; v roce 2017 spolupracoval také na hudbě k představení \"Drazí v Chomutově\" Národního divadla Brno o Jiřím Bulisovi) a také působí jako aranžér a producent. Od roku 2008 je členem volného sdružení Osamělí písničkáři. Vystupoval také ve hře \"Svět podle Fagi\" Divadla DNO, někdy hraje s divadlem Anička a letadýlko. Složil také hudbu k rozhlasovým hrám \"Slávek a drak\" či \"Opatření\" (obě 2017).\n\nHrál v kapelách Čvachtavý lachtan (baskytara, 1997–2003), [che] (2004–2005), Furré (2006–2008), vedle Květů má vlastní proměnlivou kapelu Mahaut. Od roku 2013 do konce roku 2014 hrál na basovou kytaru ve skupině Mucha. Hostoval v kapelách Jaglew, Asyl akt, spolupracuje s Tomášem Vtípilem, Janou Jablonczekovou, Biorchestrem (kapela jeho spoluhráče z Květů Aleše Pilgra) či s kapelou Koistinen. V roce 2009 produkoval a aranžoval desku Jakuba Čermáka (Cermaque) \"Dům slzí\". Spolupracuje také s Ľubicou Christophory, např. na hudbě k představení Ateliéru výchovné dramatiky Neslyšících \"Písně, básně, balady\"; tvoří s ní ambient-ethno-folkové duo Tayna. Napsal také několik textů pro Lenku Dusilovou na alba \"Baromantika\" (2011) a \"V hodině smrti\" (2014). V roce 2018 produkoval sólové album Jana Fice \"Město\".\n\nNapsal knížku pro děti \"Za Aničkou kolem světa\". Hrál v televizním seriálu \"Případ pro exorcistu\" (2015). V současnosti pracuje na románu s pracovním názvem \"Ptáček z hvězd\", ukázku otiskl časopis \"Host\" v čísle 2/2016.\n\nOd roku 2010 moderuje rozhovory s hudebníky (pořad Jak se vám líbí) na Radiu Proglas.\n\nVystudoval obchodní akademii. Jméno „Evžen“ je přezdívka, kterou dostal v šestnácti letech.\n\n\n\n\n\n"}
{"id": "627725", "url": "https://cs.wikipedia.org/wiki?curid=627725", "title": "Lední hokej na Zimních olympijských hrách 2002 – turnaj ženy", "text": "Lední hokej na Zimních olympijských hrách 2002 – turnaj ženy\n\nŽenský hokejový turnaj probíhal od 11. do 21. února 2002. Účastnilo se ho 8 reprezentací. Byly rozděleny do dvou skupin, z nichž první dva týmy postoupily do playoff. Týmy na třetím a čtvrtém místě si zahrály o umístění.\n\n"}
{"id": "627726", "url": "https://cs.wikipedia.org/wiki?curid=627726", "title": "Lední hokej na Zimních olympijských hrách 2006 – turnaj ženy", "text": "Lední hokej na Zimních olympijských hrách 2006 – turnaj ženy\n\n"}
{"id": "627732", "url": "https://cs.wikipedia.org/wiki?curid=627732", "title": "Lední hokej na Zimních olympijských hrách 2010 – turnaj ženy", "text": "Lední hokej na Zimních olympijských hrách 2010 – turnaj ženy\n\nDo turnaje se přímo kvalifikovalo 6 nejlepších celků podle ženského žebříčku IIHF z roku 2008. Týmy od 7. do 18. místa v tomto žebříčku sehrály olympijskou kvalifikaci. Zatímco celky na 7. až 12. místě byly nasazeny přímo do hlavní fáze kvalifikace, zbylé celky hrály předkvalifikaci, ze které postoupily nejlepší 2 celky do hlavní kvalifikace. Z hlavní kvalifikace vedla cesta pro 2 nejlepší celky na olympijský turnaj.\n\nPředkvalifikace se hrála v září 2008 a hlavní kvalifikace v listopadu 2008.\n\n\n\n\nTýmy budou rozděleny do dvou skupin po 4 týmech. V každé skupině se bude hrát jednokolově každý s každým.\n\nNejlepší 2 týmy z každé skupiny postoupí do semifinále. Vítězové semifinále se utkají o zlato ve finále, zatímco poražení semifinalisté budou hrát o bronz. Týmy vyřazené ve skupinách budou hrát o umístění.\n\nVšechny časy jsou místní (UTC−8), tj. SEČ−9.\n\nVšechny časy jsou místní (UTC−8), tj. SEČ−9.\n\n"}
{"id": "627749", "url": "https://cs.wikipedia.org/wiki?curid=627749", "title": "Reggae fusion", "text": "Reggae fusion\n\nReggae fúze (někdy jako \"reggaefusion\") je styl hudby, který mísí reggae nebo dancehall s jinými žánry, jako je hip hop, R&B, techno, house, rock, jazz a drum&bass.\n\nPřestože interpreti již počátkem 70. let spojovali prvky reggae s jinými žánry, nebyl znám žádný oficiální název pro tuto tvorbu. Interpreti jako UB40 byli označováni tak, že k názvu reggae byl přidán název daného žánru (např. \"Reggae funk\", \"reggae pop\", \"reggae-disco\"). Teprve koncem 90. let se vytvořil název reggae fusion.\n\nTěmto podžánr se vynořil koncem 80. a začátkem 90. let z dancehallu, kde instrumentální skladby nebo tzv. \"riddimy\" obsahovaly prvky R&B nebo hip-hopu. Hlavně proto někteří označují interprety jako Mad Cobra, Shabba Ranks, Super Cat, Buju Banton a Tony Rebel za průkopníky žánru reggae fusion.\n\nZačátkem 90. let se dostala evoluce žánru reggae fusion v Evropě do jiného hudebního stylu hlavně díky hitu „All That She Wants“ od skupiny Ace of Base. Její zvuk je často označovaný za Euro reggae, a stal sa trendem eurodance hudby, jako „Coco Jamboo“ od Mr. President, „Sweet Sweet Smile“ od Tatjany, „Help Me Dr. Dick“ od E-Rotic, „Ole Ole Singin’ Ole Ola“ od Rollergirl či „Bamboleo“ od Garcia.\n"}
{"id": "627753", "url": "https://cs.wikipedia.org/wiki?curid=627753", "title": "Tel Jišma'el", "text": "Tel Jišma'el\n\nTel Jišma'el (: תל ישמעאל) je pahorek o nadmořské výšce cca - 250 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, cca 8 kilometrů severovýchodně od města Bejt Še'an a 1,5 kilometru jihovýchodně od vesnice Bejt Josef. Má podobu nevýrazného odlesněného návrší, u nějž ústí vádí Nachal Jisachar do řeky Jordán.\n\n"}
{"id": "627759", "url": "https://cs.wikipedia.org/wiki?curid=627759", "title": "Tel Šamat", "text": "Tel Šamat\n\nTel Šamat (: תל שמט) je pahorek o nadmořské výšce - 245 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, cca 14 kilometrů severovýchodně od města Bejt Še'an a 1,5 kilometru jihovýchodně od vesnice Gešer a necelý kilometr západně od řeky Jordán. Má podobu nevýrazného odlesněného návrší, na jehož severním úpatí se rozkládá rozsáhlý komplex umělých vodních nádrží. Na jih odtud leží podobný pahorek Tel Šošan.\n\n"}
{"id": "627761", "url": "https://cs.wikipedia.org/wiki?curid=627761", "title": "Tel Šošan", "text": "Tel Šošan\n\nTel Šošan (: תל שושן) je pahorek o nadmořské výšce cca - 250 metrů v severním Izraeli, v Bejtše'anském údolí.\n\nLeží v severní části zemědělsky intenzivně využívaného Bejtše'anského údolí, cca 13 kilometrů severovýchodně od města Bejt Še'an, 2 kilometry jihovýchodně od vesnice Gešer, přímo na západním břehu od řeky Jordán. Má podobu nevýrazného odlesněného návrší, na jehož jižním úpatí ústí do Jordánu vádí Nachal Tavor. Na sever odtud leží podobný pahorek Tel Šamat.\n\n"}
{"id": "627763", "url": "https://cs.wikipedia.org/wiki?curid=627763", "title": "Tel Jisachar", "text": "Tel Jisachar\n\nTel Jisachar (: תל יששכר) je pahorek o nadmořské výšce cca - 195 metrů (tj. mínus 195 m) v severním Izraeli, v Bejtše'anském údolí.\n\nLeží na pomezí severní části zemědělsky intenzivně využívaného Bejtše'anského údolí a výšiny Ramat Kochav, asi 6 kilometrů severovýchodně od města Bejt Še'an, 2 kilometry jihozápadně od vesnice Bejt Josef. Má podobu nevýrazného odlesněného návrší, které je situováno v místě, kde vádí Nachal Jisachar vystupuje ze sevřené soutěsky do údolí při řece Jordán.\n\nPodle nálezů byl tel osídlen od rané doby bronzové do doby byzantské.\n\n\n"}
{"id": "627771", "url": "https://cs.wikipedia.org/wiki?curid=627771", "title": "Různoplodost", "text": "Různoplodost\n\nRůznoplodost (\"heterokarpie\") je výskyt plodů nebo semen odlišných tvarů nebo velikostí na jedné rostlině. Mohou se odlišovat nejen vzhledem, ale i způsobem rozšiřování nebo různým průběhem klíčení.\n\nPříkladem, jak různé tvary plodů mohou ovlivnit jejich rozšiřování, je měsíček rolní (\"Calendula arvensis\").\n\nPříkladem různosti způsobu rozšiřování plodů do okolí a hlavně rozdílné doby klíčení semen je lebeda lesklá (\"Atriplex sagittata\"). Tato rostlina produkuje tři typy plodů, A, B, a C, Různost plodů je dána morfologii květů, rostlina má současně květy oboupohlavné i samičí.\n"}
{"id": "627772", "url": "https://cs.wikipedia.org/wiki?curid=627772", "title": "Har Avner", "text": "Har Avner\n\nHar Avner (: הר אבנר) je hora o nadmořské výšce 499 v severním Izraeli, v pohoří Gilboa.\n\nLeží v jižní části pohoří Gilboa, cca 10 kilometrů jihozápadně od města Bejt Še'an a 1 kilometr jižně od vesnice Malkišua. Má podobu výrazného návrší se zalesněnou vrcholovou partií. Východním směrem terén prudce klesá, vesměs po odlesněných svazích, do zemědělsky využívaného Bejtše'anského údolí, kam odtud klesají také vádí Nachal Avner a Nachal Ner. Na jižní straně horu míjí vádí Nachal Bezek. Na severní straně u vesnice Malkišua stojí sousední vrchol Har Malkišua. Po západních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v blízkosti Har Avner leží palestinská vesnice al-Mughayyir.\n\n"}
{"id": "627774", "url": "https://cs.wikipedia.org/wiki?curid=627774", "title": "Har Malkišua", "text": "Har Malkišua\n\nHar Malkišua (: הר מלכישוע) je hora o nadmořské výšce 536 metrů v severním Izraeli, v pohoří Gilboa a nejvyšší vrchol tohoto pohoří.\n\nLeží v jižní části pohoří Gilboa, cca 10 kilometrů jihozápadně od města Bejt Še'an a 1,5 kilometru jižně od vesnice Mejrav. Má podobu výrazného návrší s odlesněnou vrcholovou partií, na které je rozložena zástavba obce Malkišua. Východním směrem terén prudce klesá, vesměs po odlesněných svazích, do zemědělsky využívaného Bejtše'anského údolí, kam odtud klesá také vádí Nachal Malkišua. Na jih odtud stojí sousední vrchol Har Avner, na severní straně je to hora Har Avinadav. Po západních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v blízkosti Har Malkišua leží palestinská vesnice al-Mughayyir.\n\n"}
{"id": "627776", "url": "https://cs.wikipedia.org/wiki?curid=627776", "title": "Bořetický potok", "text": "Bořetický potok\n\nBořetický potok je pravostranný přítok řeky Trnavy protékající okresem Pelhřimov v Kraji Vysočina. Délka jeho toku činí 11,8 km. Plocha jeho povodí měří 29,6 km².\n\nPotok pramení v lesích severozápadně od Leskovic v nadmořské výšce okolo 590 m. Po celé své délce teče převážně severovýchodním směrem. Do Trnavy se vlévá na jejím 19,4 říčním kilometru, v Hořepníku, v nadmořské výšce 445 m.\n\n\nPrůměrný průtok u ústí činí 0,19 m³/s.\n"}
{"id": "627777", "url": "https://cs.wikipedia.org/wiki?curid=627777", "title": "Har Avinadav", "text": "Har Avinadav\n\nHar Avinadav (: הר אבינדב) je hora o nadmořské výšce 440 metrů v severním Izraeli, v pohoří Gilboa.\n\nLeží v jižní části pohoří Gilboa, cca 9 kilometrů jihozápadně od města Bejt Še'an a 2 kilometry jižně od vesnice Ma'ale Gilboa. Má podobu výrazného návrší s odlesněnou vrcholovou partií, na které je rozložena zástavba obce Mejrav. Poblíž vrcholové partie se rovněž nacházejí enklávy zemědělsky využívaných pozemků. Východním směrem terén prudce klesá, vesměs po odlesněných svazích se skalními stupni Matlul Avinadav a Cukej Migda, do zemědělsky využívaného Bejtše'anského údolí, kam odtud klesá také vádí Nachal Avinadav. Po východních svazích hory vede lokální silnice 667. Na jih odtud stojí sousední vrchol Har Malkišua, na severní straně je to vrch Micpe Gilboa. Po západních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v těsné blízkosti leží palestinská vesnice Jalbun.\n\n"}
{"id": "627778", "url": "https://cs.wikipedia.org/wiki?curid=627778", "title": "Jarred Tinordi", "text": "Jarred Tinordi\n\nJarred Tinordi (* 20. února 1992 v Burnsville, Minnesota) je americký hokejový obránce.\n\nS profesionálním hokejem začínal v týmu Washington Jr. Nationals kde odehrál celou sezónu 2007/08 v lize AtJHL kde vyhrál trofej Rookie of the Year.\n\nPo skončení sezóny se připojil do programu rozvoje americké hokejové reprezentace kde odehrál v týmu do 17-let jednu sezónu 2008/2009 a pak povýšil do 18-let kde odehrál další sezónu.\n\nByl draftován v roce 2010 v 1. kole, celkově 22. týmem Montreal Canadiens.\n\n10. srpna 2010 podepsal smlouvu s týmem London Knights který hraje ligu OHL se dohodl na spolupráci na jednu sezónu 2010/11.\n\nByl druhým nejtrestanějším hráčem v lize USDP v sezóně 2009/10.\n\nByl draftován v KHL v roce 2010 v 7. kole, celkově 184. týmem Metallurg Magnitogorsk.\n\n\n\nV Mistrovství světa do 18 let byl zvolen kapitánem mužstva.\n\n"}
{"id": "627779", "url": "https://cs.wikipedia.org/wiki?curid=627779", "title": "Jean Agélou", "text": "Jean Agélou\n\nJean Agélou (16. října 1878, Alexandrie, Egypt – 1921 Gien département Loiret Paříž) byl francouzský portrétní fotograf a fotograf aktů a erotických portrétů aktivní během prvních dvaceti let 20. století. Své fotografie podepisoval zkratkou JA. Jedna z jeho oblíbených modelek měla přezdívku \"Fernando\".\n\nO životě Jeana Agélou toho je známo velmi málo.\n\nSvé fotografie podepisoval \"JA\" a jednou z jeho oblíbených modelek byla slečna známá jako \"Fernando\" – prostitutka Fernande Barrey (1892–1960), která pro něho stála modelem a byla zároveň jeho milenkou. Agélovy snímky by se daly zařadit do kategorie „\"photographe de charme\"“, což je třída bývající špatně definována a není jednoznačná. Snímky byly pořízeny ve fotografickém studiu za přirozeného denního osvětlení, s kulisami a různými typy dekorů.\n\nV roce 1917 se oženil s francouzskou malířkou japonského původu Tsuguharu Foujitou (1886–1968).\n\nPočátek dvacátého století byl zlatým věkem erotické fotografie, jejich autoři se však skrývali za anonymitou. Fanouškům a sběratelům tohoto druhu umění byl známý podpis \"JA\".\n\nPohled na morální a etické záležitosti aktu se měnily v průběhu let. Stáří modelů se pohybovalo mezi 20 až 24 lety a bývalo vždy uvedeno. Objevila se občas modelka, které bylo pouze 14 let, v moderní době by autor pravděpodobně neunikl soudu. V té době musel být respektován zákon ze dne 16. března 1899, později – 7. dubna 1908 – byl vydán přísnější, podle kterých musely být erotické časopisy prodávány nebo dodávány v zapečetěných obálkách. Jednalo se v podstatě o erotické poštovní pohlednice, které pravděpodobně hrály velkou roli na příjmu fotografů.\n\nV rámci cenzury v polovině roku 1908 byly všechny obrázky v časopisech retušovány, byly opatřovány závojem, modelkám byly přidávány kalhotky nebo se upravovaly a retušovalo pubické ochlupení. cenzura trvala až do začátku 70. let, s výjimkou Japonska, kde byla erotická fotografie stále ještě zakázána a samozřejmě také v zemích se silným náboženským založením.\n\nJean Agélou zemřel ve 43 letech při autonehodě se svým bratrem Georgem. George se staral o obchodní stránku firmy.\n\n\n\n"}
{"id": "627780", "url": "https://cs.wikipedia.org/wiki?curid=627780", "title": "Matlul Avinadav", "text": "Matlul Avinadav\n\nMatlul Avinadav (: מתלול אבינדב) je horský stupeň o nadmořské výšce 383 metrů v severním Izraeli, v pohoří Gilboa.\n\nLeží v jižní části pohoří Gilboa, cca 7 kilometrů jihozápadně od města Bejt Še'an a 1,5 kilometru severovýchodně od vesnice Mejrav. Má podobu výrazného terénního stupně, který prudce klesá z ploché náhorní partie pohoří Gilboa po odlesněných skalnatých svazích do zemědělsky využívaného Bejtše'anského údolí, kam po jižní straně tohoto útvaru klesá také vádí Nachal Avinadav, a po severní Nachal Cvija. Po vrcholové planině západně odtud vede lokální silnice 667. Lokalita je turisticky využívána. V kaňonu Nachal Avinadav se nachází jeskyně \"Ma'arat Avinadav\" (מעבר אבינדב). Na jihovýchod odtud stojí podobný skalnatý útvar Cukej Migda.\n\n"}
{"id": "627781", "url": "https://cs.wikipedia.org/wiki?curid=627781", "title": "Cukej Migda", "text": "Cukej Migda\n\nCukej Migda (: צוקי מגדע) je horský stupeň o nadmořské výšce cca 200 metrů v severním Izraeli, v pohoří Gilboa.\n\nLeží v jižní části pohoří Gilboa, cca 7 kilometrů jihozápadně od města Bejt Še'an a 2 kilometry východně od vesnice Mejrav. Má podobu výrazného terénního stupně, který prudce klesá z pohoří Gilboa po odlesněných skalnatých svazích do zemědělsky využívaného Bejtše'anského údolí, kam po jižní straně tohoto útvaru klesá také vádí Nachal Avinadav. Lokalita je turisticky využívána, kaňon vádí Nachal Avinadav ale zabírá povrchový lom. Na severozápad odtud stojí podobný skalnatý útvar Matlul Avinadav.\n\n"}
{"id": "627782", "url": "https://cs.wikipedia.org/wiki?curid=627782", "title": "Necronomicon", "text": "Necronomicon\n\nNecronomicon je smyšlený grimoár, jenž vystupuje v příbězích hororového spisovatele H. P. Lovecrafta. Poprvé se objevil roku 1924 v povídce \"The Hound\". Údajný autor Necronomiconu, „šílený Arab“ Abdul Alhazred, byl zmíněn již předchozí rok v díle \" Bezejmenné město\" (\"The Nameless City\"). Mohlo by se zdát, že kniha beze jména objevující se v povídce \"The Statement of Randolph Carter\" (1919) byl Necronomicon, ale S. T. Joshi upozorňuje, že text v této povídce byl napsán znaky, které Randolph Carter nikdy předtím neviděl, což neodpovídá žádnému známému popisu Necronomiconu, ani tomu arabskému, neboť Carter byl s arabštinou obeznámen. V knize se mimo jiné píše o Prastarcích, jejich historii a o tom, jak je lze přivolat.\n\nTaké jiní autoři jako August Derleth a Clark Ashton Smith se ve svých dílech na Necronomicon odvolávali. Lovecraft to schvaloval a měl za to, že tyto aluze pomohou vytvořit „ovzduší zlověstné pravděpodobnosti“. Mnoho čtenářů uvěřilo, že se jedná o skutečnou knihu, a žádali ji po knihkupcích a knihovnících. Vtipálci dílo zařadili na seznam vzácných knih a studenti propašovali lístek s Necronomiconem do lístkového katalogu knihovny Yaleovy univerzity.\n\nPo Lovecraftově smrti se někteří vydavatelé rozhodli na poptávce po této fiktivní knize profitovat, a vyšlo tak mnoho knih nesoucích název Necronomicon.\n\nNení jasné, jak Lovecraft dospěl k názvu Necronomicon. Sám tvrdil, že ho napadl ve snu. Někteří jsou však toho názoru, že Lovecrafta v první řadě ovlivnila sbírka povídek \"The King in Yellow\" od Roberta W. Chamberse, kde se děj točí okolo tajemné a znepokojující hry v knižní podobě. Nezdá se však pravděpodobné, že by Lovecraft četl tuto knihu před rokem 1927.\n\nDonald R. Burleson navrhoval, že se Lovecraft inspiroval u Nathaniela Hawthorna. Sám Lovecraft však poznamenal, že záhadné plesnivějící spisy byly jedním z typických prvků gotického románu.\n\nLovecraft píše, že název Necronomicon v překladu z řečtiny znamená „obraz zákona mrtvých“: nekros − νεκρός (mrtvý), nomos − νόμος (zákon), eikon − εικών (obraz). Znalec Lovecraftova díla S. T. Joshi uvádí, že Lovecraftova etymologie je „téměř zcela chybná. Zejména poslední část je chybně odvozena, protože -ikon je pouhý adjektivní sufix neuter a se slovem eikõn (obraz) nemá nic společného.“ Joshi název překládá jako „Kniha o mrtvých“ či „Kniha třídící mrtvé“.\n\nNa otázky o autenticitě Necronomiconu Lovecraft vždy odpovídal, že Necronomicon je jeho výmyslem. V dopise adresovaném Willisovi Conoverovi svou typickou odpověď rozvinul: „K otázce „strašlivých a zakázaných knih“ musím podotknout, že většina z nich je zcela fiktivní. Abdul Alhazred ani Necronomicon nikdy neexistovali. Tato jména jsem si sám vymyslel. Robert Bloch si vymyslel knihu De Vermis Mysteriis od údajného autora Ludviga Prinna a Clark Ashton Smith zase Book of Eibon. Unaussprechlichen Kulten od Friedricha von Junzte má na svědomí Robert E. Howard. … Co se týká vážně míněných knih o temných, okultních a nadpřirozených tématech, popravdě za moc nestojí. Proto je větší zábava vymyslet si mýtická díla jako Necronomicon a Book of Eibon.\n\nPro smyšlený původ knihy mluví i to, že jméno údajného autora Abdul Alhazred není gramaticky správně utvořené arabské jméno. Jméno Abdul znamená „uctívač/otrok něčeho/někoho“. Stojící samo o sobě nedává moc smysl, protože Alhazred není příjmení tak, jak ho běžně chápeme, ale odkazuje k místu narození.\n\nV roce 1927 sepsal Lovecraft stručnou pseudo-historii Necronomiconu s názvem \"A History of The Necronomicon\", která vyšla až po jeho smrti v roce 1938. Historie umožnila dalším literátům být konzistentní s tím, jak s Necronomiconem zacházel sám Lovecraft. Podle něj se kniha původně jmenovala Al Azif, což je arabské slovo, které Lovecraft vykládal jako „noční zvuk (hmyzu), který byl pokládán za kvílení démonů“ (jeden z arabsko-anglických slovníků překládá azīf jako „kvílení (větru); zvláštní zvuk nebo hluk“).\n\nPodle historie Necronomiconu byl Alhazred „pološílený Arab“, který uctíval lovecraftiánské entity Yog-Sothotha a Cthulhu. Pocházel z jemenského města Sanaa a navštívil ruiny Babylonu. Cestoval za podzemními tajemstvími Mennoferu a zkoumal i „Pustou končinu“ Arábie, kde pod Irem objevil bezejmenné město. V posledních letech svého života žil v Damašku, kde roku 738 před svou náhlou a záhadnou smrtí sepsal Al Azif.\n\nDále se pak Azif tajně rozšířil mezi řecké filosofy té doby. V roce 950 ho Theodorus Philetas, fiktivní učenec z Konstantinopole, přeložil do řečtiny pod názvem Necronomicon. Tato verze podnítila některé experimentátory k strašlivým pokusům, načež byla kniha v roce 1050 patriarchou Michaelem (skutečná historická postava) zakázána a spálena.\n\nPo zákazu knihy se o ní mluvilo v tajnosti, až dokud ji Olaus Wormius nepřeložil z řečtiny do latiny. Lovecraft toto vydání datuje rokem 1228, ačkoliv skutečný dánský učenec Olaus Wormius žil v letech 1588 až 1624. Řecký i latinský text byly podle historie Necronomiconu zakázány papežem Řehořem IX. roku 1232, ale latinský text vyšel v 15. století v Německu a v 17. století ve Španělsku. Řecky byla kniha vydána v Itálii v první polovině 16. století.\n\nAlžbětinský mág John Dee údajně Necronomicon přeložil (pravděpodobně do angličtiny), ale Lovecraft tvrdil, že tato verze nikdy nevyšla tiskem a dochovaly se z ní jen fragmenty. (Spojení Deea s Necronomiconem Lovecraftovi navrhl jeho přítel Frank Belknap Long.)\n\nPodle Lovecrafta se arabská verze ztratila ještě před zákazem řeckého překladu roku 1050, ale zmiňuje také, že existují jisté slabé náznaky, že arabská verze se ve 20. století objevila v San Franciscu, ale byla zničena při požáru. Po řecké verzi nejsou žádné stopy od vypálení knihovny v Salemu roku 1692 (zjevný odkaz na salemské procesy s čarodějnicemi). (V povídce \"The Diary of Alonzo Typer\" najde Alonzo Typer onu nezvěstnou řeckou verzi.)\n\nNecronomicon je zmiňován v mnoha Lovecraftových povídkách a také v rozsáhlejších dílech \"V horách šílenství\" (\"At the Mountains of Madness\") a \"Případ Charlese Dextera Warda\" (\"The Case of Charles Dexter Ward\"). Přes četné zmínky o knize nedává Lovecraft čtenáři moc tušit její vzhled a obsah. Napsal, že „kdyby se někdy někdo pokusil napsat Necronomicon, zklamalo by to všechny ty, kteří se třásli při záhadných zmínkách a něm.“\n\nV \"Bezejmenném městě\" (1921) se objevuje rýmované dvojverší připisované Alhazredovi:\n\n„Co ve věčnosti leží, mrtvé není,\nv záhadě věků i smrt se ve smrt změní.“\n\nToto dvojverší se vyskytuje i v povídce \"Volání Cthulhu\" (\"The Call of Cthulhu\") (1928), kde se o něm píše jako o citaci z Necronomiconu. Tento „velmi diskutovaný“ rým, jak ho Lovecraft nazývá v \"Bezejmenném městě\", byl též citován jinými autory v jejich vlastních dílech, např. v \"The Burrowers Beneath\" od Briana Lumleyho, kde je k tomuto dvojverší přidán dlouhý odstavec.\n\nNecronomicon je zřejmě velmi obsáhlý, jak se dozvídáme z popisu v povídce \"Hrůza v Dunwichi\" (\"The Dunwich Horror\") (1929). V tomto příběhu navštíví Wilbur Whatley knihovnu Miskatonické univerzity, aby nahlédnul do „kompletní“ verze Necronomiconu a ověřil si zaklínadlo, které našel na 751. straně zděděného, ale neúplného svazku Necronomiconu v Deeově překladu, které měl doma.\n\nVzhled a rozměry Necronomiconu Lovecraft nikde podrobně neuvádí. Některá vydání jsou psána gotickým písmem. Jinak je často znázorňován jako kniha svázaná v různých kůžích s kováním. Kromě toho jsou některé výtisky „maskované“. Například v povídce \"Případ Charlese Dextera Warda\" (\"The Case of Charles Dexter Ward\") (1941) si John Merrit vezme z domácí knihovny Josepha Curwena knihu Qanoon-e-Islam od a ke svému zděšení zjistí, že se ve skutečnosti jedná o Necronomicon.\n\nMnoho komerčních verzí Necronomiconu má jiný obsah, než který Lovecraft naznačil. Zejména \"The Simon Necronomicon\" kvůli tomu čelil ostré kritice.\n\nPodle Lovecraftovy historie Necronomiconu mělo původní vydání pouze pět institucí na světě:\n\n\nPoslední jmenovaná má mít latinský překlad Olaua Wormia vytištěný v 17. století ve Španělsku.\n\nDalší výtisky měli dle Lovecrafta v držení soukromí majitelé. Jak už bylo řečeno, v \"Případu Charlese Dextera Warda\" vlastnil jeden exemplář Joseph Curwen. V povídce \"The Festival\" (1925) měli jeden výtisk v Kingsportu. Není známo, kde se nachází exemplář přečtený vypravěčem z \"Bezejmenného města\" (1924). Výtisk Necronomiconu se dostane také k hlavnímu hrdinovi povídky \"The Hound\" (1924).\n\nAčkoliv Lovecraft trval na tom, že Necronomicon je zcela smyšlený (a další spisovatelé si ve svých dílech úryvky z Necronomiconu též vymysleli), někteří uvěřili, že se jedná o skutečnou knihu. Lovecraft za svého života dostával dopisy od fanoušků, kteří se ptali na autenticitu Necronomiconu. Vtipálci občas zařadili Necronomicon do letáků knihkupectví a falešné záznamy do lístkových katalogů různých knihoven (kde se dal Necronomicon najít u jména A. Alhazred, což je autor knihy a její původní vlastník). Widenerova knihovna v Harvardu, která má podle Lovecrafta vlastnit Necronomicon, má u něj v katalogu napsanou poznámku, aby ho čtenáři žádali na pultu. Příběhy okolo Necronomiconu vypráví, že jde o neuvěřitelně mocnou a nebezpečnou knihu (takovou, kterou není radno nechat ležet v polici, odkud si ji může kdokoliv vzít a přečíst), je však možné, že tato poznámka v katalogu má mnohem prozaičtější důvod – některé (též vymyšlené) verze této knihy existují, a protože se knihy jako Necronomicon často kradou, může mít tato poznámka za účel pouze zabránit krádežím.\n\nUniverzitní knihovna v norském městě Tromsø vede v katalogu překlad Necronomiconu vydaný roku 1994, který měl pořídit Petrus de Dacia, ale kniha je zapsána jako „nedostupná“.\n\nV roce 1973 vydalo nakladatelství Owlswick Press Necronomicon napsaný nesrozumitelným vymyšleným jazykem duriac. “ Šlo o limitovanou edici o počtu 348 kusů.\n\nHranice mezi realitou a fikcí se ještě více setřela v 70. letech, když vyšla kniha označovaná za překlad „skutečného Necronomiconu“. Tato kniha od autora s pseudonymem Simon toho nemá s lovecraftiánským mýtem moc společného. Je založena na sumerské mytologii. Později se jí začalo říkat \"Simonův Necronomicon\". V 80. letech se začal prodávat v papírové vazbě a od té doby stále vychází. Prodalo se ho více než 80 000 výtisků, což z něj dělá dosud nejpopulárnější vydání Necronomiconu. Marketingová strategie prodeje této knihy nebrala v potaz obsah knihy a soustředila se na spojení s Lovecraftem a odkazy na její magickou moc. Na přebalu se dočítáme, že je to „potenciálně nejnebezpečnější zakázaná kniha známá v Západním světě“. Poté vyšla v anglosaském prostředí ještě další tři vydání: \"The Necronomicon Spellbook\", kniha pracující s 50 jmény Marduka, \"Dead Names: The Dark History of the Necronomicon\", historie knihy samotné a okultní scény New Yorku v 70. letech a \"The Gates Of The Necronomicon\", návod, jak pracovat se zaklínadly ze \"Simonova Necronomiconu\".\n\nFalešný \"Necronomicon\" v edici Georgea Haye vyšel roku 1978 a obsahoval úvod od badatele na poli paranormálních jevů a spisovatele Colina Wilsona. David Langford popisuje sestavení knihy pomocí počítačové analýzy objeveného zašifrovaného textu, jehož autorem byl mág John Dee. Výsledný „překlad“ napsal ve skutečnosti okultista Robert Turner, ale tato verze je každopádně věrnější lovecraftiánskému duchu než \"Simonův Necronomicon\". Obsahuje dokonce citace z Lovecraftových příběhů.\n\nÚspěch \"Simonova Necronomiconu\" rozpoutal diskuzi o skutečné existenci Necronomiconu a došlo to tak daleko, že roku 1998 byla vydána obsáhlá kniha \"The Necronomicon Files\", která se snaží jednou provždy dokázat, že Necronomicon je čirá fikce. Dopodrobna se zaobírá jednotlivými známými Necronomicony, zejména pak Simonovým, ale i obskurnějšími vydáními. Rozšířené vydání vyšlo v roce 2003.\n\nV roce 2004 vyšel v nakladatelství Llewellyn Worldwide \"Necronomicon, The Wanderings of Alhazred\" napsaný okultistou Donaldem Tysonem.Tysonův Necronomicon je obecně považován za nejbližší Lovecraftovým vizím. Tyson dal jasně najevo, že Necronomicon je fiktivní, ale stejně se jeho Necronomicon ocitl uprostřed jisté kontroverze.Tyson dále vydal knihu \"Alhazred\" – vyprávění o životě autora Necronomiconu.\n\nHistorické knihy mrtvých, jako například Egyptská kniha mrtvých nebo tibetská Bardo Thodol jsou někdy označovány za opravdové necronomicony. Nelze je zaměňovat s Lovecraftovým Necronomiconem, protože jejich obsah mají číst a zapamatovat si zemřelí, ne živí, kteří chtějí přivolat smrt. Lovecraft se těmito knihami mohl inspirovat.\n\nBritský okultista Kenneth Grant, žák britského mága Aleistera Crowleyho a hlava Typhonian Ordo Templi Orientis ve své knize \"The Magical Revival\" (1972) tvrdil, že mezi Lovecraftem a Crowleyem existovalo podvědomé spojení. Podle něj byli oba přitahováni stejnými okultními silami. Crowley prostřednictvím své magie a Lovecraft prostřednictvím svých snů, které inspirovaly jeho příběhy a Necronomicon. Grant měl za to, že Necronomicon existoval jako astrální kniha; byl součástí kroniky akáša, na kterou se lze napojit pomocí magických rituálů nebo ve snech. Tato Grantova představa o Lovecraftovi je hojně zastoupena v předmluvě k \"Simonovu Necronomiconu\" a podporoval ji i Donald Tyson. Lovecraft byl však zapřisáhlý materialista a pravděpodobně by ho tato představa rozlítila. Grantovo tvrzení, stejně jako jiná tvrzení založená na nadpřirozených důkazech, nelze potvrdit ani vyvrátit a přispělo ke zmatkům okolo Necronomiconu.\n\nVe fantasy knížkách Terryho Prattcheta z cyklu Úžasná Zeměplocha existuje parodie pod názvem Necrotelicomnicon, který je v držení knihovny Neviditelné Univerzity ve městě Anhkh-Morpork.\n\n\n"}
{"id": "627785", "url": "https://cs.wikipedia.org/wiki?curid=627785", "title": "Micpe Gilboa", "text": "Micpe Gilboa\n\nMicpe Gilboa (: מצפה גלבוע) je hora o nadmořské výšce 500 metrů v severním Izraeli, v pohoří Gilboa.\n\nLeží v střední části pohoří Gilboa, cca 8 kilometrů jihozápadně od města Bejt Še'an a 3 kilometry severně od vesnice Mejrav. Má podobu výrazného návrší s převážně odlesněnou vrcholovou partií. Hned pod vrcholem leží vesnice Ma'ale Gilboa a enklávy zemědělsky využívaných pozemků. Na severní straně je rozsáhlý lesní komplex. Východním směrem terén prudce klesá, vesměs po odlesněných svazích, do zemědělsky využívaného Bejtše'anského údolí, kam odtud klesají také vádí Nachal Cvija a Nachal Jicpor. Po vrcholové části hory vede lokální silnice 667, přičemž toto je její nejvýše položený úsek. Kopec je turisticky využíván zejména díky kruhovému výhledu na okolní krajinu. Na jih odtud stojí sousední vrchol Har Avinadav, na severní straně je to vrch Har Jicpor. Po západních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v těsné blízkosti leží palestinská vesnice Faqqua.\n\n"}
{"id": "627788", "url": "https://cs.wikipedia.org/wiki?curid=627788", "title": "Har Jicpor", "text": "Har Jicpor\n\nHar Jicpor (:הר יצפור) je hora o nadmořské výšce 475 metrů v severním Izraeli, v pohoří Gilboa.\n\nLeží v střední části pohoří Gilboa, cca 8 kilometrů západně od města Bejt Še'an a 2 kilometry severozápadně od vesnice Ma'ale Gilboa. Má podobu výrazného návrší s převážně zalesněnou vrcholovou partií. Východně od vrcholku vede lokální silnice 667. Dál východním směrem terén prudce klesá, vesměs po odlesněných svazích, do zemědělsky využívaného Bejtše'anského údolí, kam odtud klesají také vádí Nachal Gefet a Nachal Jicpor. Na jih odtud stojí sousední vrchol Micpe Gilboa, na severní straně je to vrch Har Achina'am, na severovýchodě Har Gefet. Po západních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v těsné blízkosti leží palestinská vesnice Faqqua.\n\n"}
{"id": "627791", "url": "https://cs.wikipedia.org/wiki?curid=627791", "title": "Har Achina'am", "text": "Har Achina'am\n\nHar Achina'am (: הר אחינעם) je hora o nadmořské výšce 451 metrů v severním Izraeli, v pohoří Gilboa.\n\nLeží v střední části pohoří Gilboa, cca 8 kilometrů západně od města Bejt Še'an a 3 kilometry severozápadně od vesnice Ma'ale Gilboa. Má podobu výrazného návrší s převážně zalesněnou vrcholovou partií. Poblíž vrcholku vede lokální silnice 667. Na východní straně terén prudce klesá, vesměs po odlesněných svazích, do zemědělsky využívaného Bejtše'anského a Charodského údolí, kam odtud klesá také vádí Nachal Gefet. Na jih odtud stojí sousední vrchol Har Jicpor, na severní straně je to vrch Har Barkan, na jihovýchodě Har Gefet. Po jihozápadních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde v těsné blízkosti leží palestinská vesnice Faqqua.\n\n"}
{"id": "627797", "url": "https://cs.wikipedia.org/wiki?curid=627797", "title": "Har Barkan", "text": "Har Barkan\n\nHar Barkan (: הר ברקן) je hora o nadmořské výšce 497 metrů v severním Izraeli, v pohoří Gilboa.\n\nLeží v střední části pohoří Gilboa, cca 8 kilometrů západně od města Bejt Še'an a 2 kilometry jihozápadně od vesnice Chefciba. Má podobu výrazného návrší s převážně odlesněnou vrcholovou partií. Rozsáhlý lesní komplex se nachází pouze na severním úbočí pod vrcholem. Poblíž vrcholové partie vede lokální silnice 667. Na východní a severní straně terén prudce klesá, vesměs po odlesněných svazích, do zemědělsky využívaného Charodského údolí. Na jihovýchod odtud stojí sousední vrcholy Har Achina'am a Har Gefet, na západní straně je to vrch Har Lapidim. Po jihozápadních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde leží palestinská vesnice Faqqua.\n\n"}
{"id": "627798", "url": "https://cs.wikipedia.org/wiki?curid=627798", "title": "Bahulské jamy", "text": "Bahulské jamy\n\nBahulské jamy jsou přírodní památka ev. č. 784 poblíž obce Horní Němčí v okrese Uherské Hradiště. Nachází se východně od vrcholu kopce Lesná. Oblast spravuje AOPK ČR Správa CHKO Bílé Karpaty.\n\nDůvodem ochrany je vynikající ukázka bývalých bělokarpatských luk (poslední zbytek dřívějšího bohatého komplexu \"Lesná\"). Zastoupení prvků luk a hájů, spíše vlhčího typu hodnotné i krajinářsky. Vyskytuje se např. vstavač bezový, vstavač mužský, vstavač vojenský, vstavač hlavatý, kosatec různobarvý, kosatec trávolistý, lilie zlatohlavá, náprstník velkokvětý atd.\n\n"}
{"id": "627799", "url": "https://cs.wikipedia.org/wiki?curid=627799", "title": "Bílé potoky", "text": "Bílé potoky\n\nBílé potoky jsou přírodní rezervace ev. č. 770 poblíž obce Valašské Klobouky v okrese Zlín. Oblast spravuje Správa CHKO Bílé Karpaty.\n\nDůvodem ochrany jsou pseudokrasové jevy, vynikajícím způsobem vyvinutá společenstva mokřadů, druhy a složením velice zajímavá a v CHKO ojedinělá. Na svazích se vyskytují druhy mezofytních strání se zastoupením vzácných a chráněných druhů. Území je významné po stránce botanické, ekologické a krajinářské.\n\n"}
{"id": "627800", "url": "https://cs.wikipedia.org/wiki?curid=627800", "title": "Dobšena", "text": "Dobšena\n\nDobšena je přírodní památka ev. č. 1425 poblíž obce Valašské Klobouky v okrese Zlín. Oblast spravuje Správa CHKO Bílé Karpaty.\n\nDůvodem ochrany je extenzivní pastvina s prameništěm s populací kruštíku bahenního a dalších lučních vstavačovitých druhů.\n\n"}
{"id": "627801", "url": "https://cs.wikipedia.org/wiki?curid=627801", "title": "Dolnoněmčanské louky", "text": "Dolnoněmčanské louky\n\nDolnoněmčanské louky jsou přírodní rezervace ev. č. 785 jižně od obce Slavkov v okrese Uherské Hradiště. Nachází se západně od vrcholu kopce Lesná.\n\nDůvodem ochrany je zbytek bělokarpatských luk.\n\n"}
{"id": "627802", "url": "https://cs.wikipedia.org/wiki?curid=627802", "title": "Drahy (přírodní rezervace)", "text": "Drahy (přírodní rezervace)\n\nDrahy jsou přírodní rezervace ev. č. 781 jižně od obce Horní Němčí v okrese Uherské Hradiště. Oblast spravuje AOPK ČR Správa CHKO Bílé Karpaty.\n\nDůvodem ochrany je ukázka bělokarpatských luk a pastvin.\n\n"}
{"id": "627803", "url": "https://cs.wikipedia.org/wiki?curid=627803", "title": "Dubcová", "text": "Dubcová\n\nDubcová je přírodní rezervace ev. č. 2485 západně od obce Kateřinice v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je řídký smíšený porost s řadou světlin a výskytem vstavačovitých.\n\n"}
{"id": "627804", "url": "https://cs.wikipedia.org/wiki?curid=627804", "title": "Dubiny (přírodní památka)", "text": "Dubiny (přírodní památka)\n\nDubiny jsou přírodní památka ev. č. 1747 jižně od obce Březová v okrese Uherské Hradiště.\n\nDůvodem ochrany je významná orchidejová louka.\n\n"}
{"id": "627805", "url": "https://cs.wikipedia.org/wiki?curid=627805", "title": "Galovské lúky", "text": "Galovské lúky\n\nGalovské lúky je přírodní rezervace ev. č. 2498 v katastru obce Huslenky v okrese Vsetín. Rozkládá se na temeni Javorníků poblíž návrší Hrachovec (777 m), asi 3½ km jihovýchodně od Huslenek. Oblast spravuje AOPK ČR Správa CHKO Beskydy.\n\nDůvodem ochrany jsou louky s výskytem řady vzácných a zvláště chráněných druhů rostlin a živočichů, zajištění podmínek k perspektivnímu vývoji populací těchto druhů (zejména vstavačovitých).\n\n"}
{"id": "627806", "url": "https://cs.wikipedia.org/wiki?curid=627806", "title": "Halvovský potok", "text": "Halvovský potok\n\nHalvovský potok je přírodní rezervace ev. č. 2045 severovýchodně od města Vsetín v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je horský jedlobukový les s přirozenou skladbou dřevin a skalními výchozy s výskytem vzácné fauny.\n\n"}
{"id": "627807", "url": "https://cs.wikipedia.org/wiki?curid=627807", "title": "Hluboče", "text": "Hluboče\n\nHluboče je přírodní památka ev. č. 1623 poblíž obce Brumov-Bylnice v okrese Zlín. Oblast spravuje Správa CHKO Bílé Karpaty.\n\nDůvodem ochrany je zbytek typické bělokarpatské louky s bohatou květenou.\n\n"}
{"id": "627808", "url": "https://cs.wikipedia.org/wiki?curid=627808", "title": "Holíkova rezervace", "text": "Holíkova rezervace\n\nHolíkova rezervace je přírodní památka ev. č. 1426 poblíž obce Držková v okrese Zlín. Oblast spravuje Krajský úřad Zlínského kraje.\n\nDůvodem ochrany je smíšený les s převahou buku.\n\n"}
{"id": "627809", "url": "https://cs.wikipedia.org/wiki?curid=627809", "title": "Horní louky", "text": "Horní louky\n\nHorní louky jsou přírodní rezervace ev. č. 808 jižně od obce Suchá Loz v okrese Uherské Hradiště.\n\nDůvodem ochrany je krajinářsky i botanicky zajímavé území. Dobře zachovalá lokalita bělokarpatských luk. Vyskytují se zde zástupci čeledi orchidejovitých s bohatým doprovodným společenstvem.\n\n"}
{"id": "627810", "url": "https://cs.wikipedia.org/wiki?curid=627810", "title": "Hrádek (přírodní památka, okres Vsetín)", "text": "Hrádek (přírodní památka, okres Vsetín)\n\nHrádek je přírodní památka ev. č. 2027 na jihovýchodním okraji obce Študlov v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je květnatá louka s výskytem zvláště chráněných druhů rostlin, teplomilná flóra a entomofauna.\n\n"}
{"id": "627811", "url": "https://cs.wikipedia.org/wiki?curid=627811", "title": "Hrnčárky", "text": "Hrnčárky\n\nHrnčárky jsou přírodní památka ev. č. 1745 západně od obce Strání v okrese Uherské Hradiště. Důvodem ochrany je květnatá louka a prameniště s bohatou květenou. Hlavním předmětem ochrany se stal i pěnovcový mokřad a zachovalé zbytky teplomilných travních společenstev. Území je chráněno od od roku 1995.\n\nNachází se zde také prameniště. Voda v prameništi je obohacena o uhličitan vápenatý, který se sráží jak na půdě, tak i na zbytcích rostlin a tím vytváří hnědé povlaky. Tyto povlaky mohou vyrůst  během staletí v mohutné travertinové kupy. Díky vlhkosti a obsahu vápníku ve vodě se zde nachází mnoho vzácných druhů rostlin, ale i živočichů.\n\nO území se stará Správa CHKO Bílé Karpaty, která jednou ročně toto území kosí, aby nezůstalo ležet ladem a nezarostlo jako tomu bylo dříve. Dříve území tvořila jednosečná louka, která poté zůstala ležet ladem.\n\nPřírodní památka se nachází zhruba 1,5 km od obce Strání – Květná, směrem na západ. Obec Strání se nachází v okrese Uherské Hradiště, které se nachází na východní Moravě. Nedaleko obce Strání (cca 3km) se nalézá hraniční přechod se Slovenskou republikou.\n\nPatří také do CHKO Bílé Karpaty a kolem obce je spousta zeleně a lesů.\n\nNadmořská výška této oblasti je v rozmezí 440 – 490 m n. m.  a výměra činí 4,04 ha.\n\nLokalita je bezlesí a polovina tohoto území je kosena.Toto území patří do celku Bílé Karpaty, jejíž podcelkem je Straňanská kotlina. Nejcennější část tohoto území je kosena správou CHKO Bílé Karpaty (z důvodu nezájmu vlastníků). V této lokalitě se také nachází několik rekreačních chat, které negativně ovlivňují celé toto území a nelegálně postavené objekty.\n\n16. ledna 1995 bylo toto území vyhlášeno Správou CHKO Bílé Karpaty za přírodní památku.\n\nPůvodně bylo toto území využíváno jako jednosečná louka a rozloha území činila 9,6 ha.\n\nPoté zůstala plocha ležet ladem a zarůstat dřevinami až do roku 1998-99, kdy začala likvidace náletu a biomasy. Předmětem ochrany se stal široký, členitý žleb, ve kterém se nachází květnatá louka s mokřinami, porostlými stromy, keři a vrstevné prameny. Od roku 1999 dochází k postupné redukci hrází. Území se začalo pravidelně kosit a to i včetně mokřadu.\n\nPůdy jsou v této oblasti hnědé s těžší až střední zrnitostí. Toto území je řazeno do svodnického souvrství hluckého vývoje bělokarpatské jednotky magurského flyše. Fotosyntéza kalcifilních mechů se podílí uřčitým procentem na tvorbě pěnovce. Nachází se zde půdy hlinité až jílovitohlinité. Dále vápenaté pískovce, jílovce a slínovce. Jsou poměrně náchylné k erozi a sesedání. Svahové sesuvové sedimenty zapříčinily vznik kambizem pseudoglejové těžší střední zrnitosti.\n\nV nedaleké blízkosti Hrnčárek se nachází rybník Žabka. Rybník dříve sloužil jako zásobárna vody, v dnešní době je využíván k chovu ryb a rekreačním účelům. Dále se zde nalézá také rozsáhlé svahové prameniště. Pod Hrnčárkama protéká řeka Klanečnice, do které je toto území odvodňováno. Řeka Klanečnice pramení pod Lesnou. Lesná je 696 metrů vysoký kopec v pohoří Bílé Karpaty.\n\nNachází se zde několik vzácných druhů rostlin, některé jsou dokonce kriticky ohrožené. Území lze rozdělit na horní a spodní část.\n\nHorní část tvoří teplomilný travnatý porost, naopak ve spodní části jsou prameniště, kde se střídají mohutné pěnovcové inkrustace a čočka slatiny.\n\nV horní čísti území se z kriticky ohrožených druhů nacházejí tořič čmelákovitý Holubyho (\"ophys holosericea subsp. Holubyana\"), pětiprstka hustokvětá \"(Gymnadenia densiflora\"), hrachor panonský pravý (\"Lathyrus pannonicus subsp. pannonicus\") a smetánka bahenní (\"Taraxacum palustris\"). Dále také ohrožené druhy kruštík bahenní (\"Epipactis palustis\"), vstavač kukačka (\"Orchis morio\"), podkovka chocholatá (\"Hippocrepis comosa\"), prstnatec pleťový (\"Dactylorhiza incarnata\") a kozinec dánský (\"Astragalus danicus\"). Je zde také dominantní sveřep vzpřímený (\"Bromus erectus\").\n\nSpodní část má charakter ostřicovomechový. Občas se zde vyskytuje rákos obecný (\"Phragmites australis\"), sadec konopáč (\"Eupatorium cannabinum\") anebo také přesličku největší (\"Equisetum telmateia\"). Nachází se v této části i rostliny vyskytující se v části horní jako například smetánka bahenní (\"Taraxacum palustris\"), kruštík bahenní (\"Epipactis palustis\"), prstnatec pleťový (\"Dactylorhiza incarnata\"), dále například parožnatky (\"Chara sp.\"), skřípinka smáčknutá (\"Blysmus compressus\"),  ostřice oddálená (\"Carex distans\"),  pětiprstka žežulník hustokvětá (\"Gymnadenia  conopsea  subsp. densiflora\"), vítod nahořklý (\"Polygala amarella\") a kozlík dvoudomý (\"Valeriana dioica\").\n\nDíky příznivé vlhkosti je zde velmi hojný výskyt živočichů, jak už ptáků, hmyzu, měkkýšů nebo obojživelníků.\n\nZ ptactva se zde nachází pěnice vlašské (\"Sylvia nisoria\"), pěnice černohlavé (\"Sylvia atricapilla\"), pěnice pokřovní (\"Sylvia curruca\"),  budníček menší (\"Phylloscopus collybita\"),strnad obecný (\"Emberiza citrinella\"), linduška lesní (\"Anthus trivialis\")  ojediněle chřástal polní (\"Crex crex\"). A vzácně zde můžeme spatřit bramboříčka hnědého (\"Saxicola rubetra\"). Z motýlů se zde vyskytuje babočku paví oko (\"Deilephila elpenor\"), ohniváček modrolemý (\"Lycaena hippothoe\"), ohniváček černočarný (\"Lycaena dispar\"), bourovec hlohový (\"Trichiura crataegi\"), pabourovec pampeliškový (\"Lemonia taraxaci\"). Dále například ještě páteříček (\"Cordicantharis longicollis\") - žije pouze na východní Moravě.\n\nNa základě klimatických podmínek se toto území nachází v mírně teplém klimatu, s krátkým, mírně suchým létem (průměrná teplota v červenci je 16 - 18 °C). Počet letních dnů je v rozmezí 30 - 40. Jaro a podzim je zde mírné. Zimy jsou zde dlouhé, se sněhovou pokrývkou, která je zde spíše kratší (60 -100 dní). Průměrná roční teplota činí kolem 8 °C a průměr ročních srážek je 700 - 800 mm.\n\nToto území se nachází ve fytogeografické oblasti Mezofytikum, obvodu Karpatského mezofytika, vegetačního stupně suprakolinního, fytochorionu Bílé Karpaty lesní. Nachází se zde několik vegetačních jednotek, přičemž nejhojněji zastoupena je travnobylinná vegetace svazu \"Cirsio-Brachypodion pinnati\" s výskytem například podkovky chocholaté (\"Hippocrepis comosa\"). V dolní části je pěnovcové prameniště svazu \"Caricion davallianae\", asociace \"Carici flavae-Cratoneuretum filicini\" ( vzácná maloplošná vegetace, která se vyvíjí v místech, kde se dostává voda na povrch). Mezi jednotlivými segmenty se nachází remízky s křovinami svazu \"Berberidion\". Zde se nachází např. kalina obecná (\"Viburnum lantana\"), dřín obecný (\"Cornus mas\"). V horní části území je vyvinuta květnatá bučina svazu \"Fagion\" asociace \"Carici pilosaeFagetum\", kde můžeme vidět kruštík drobnolistý (\"Epipactis microphylla\"), hlístník hnízdák (\"Monotropa hypopitys\") nebo vstavač bledý (\"Orchis pallens\"). Na místech, která nejsou udržovaná, rostou karpatské dubohabřiny svazu \"Carici pilosae–Carpinetum\".\n\nHlavním předmětem ochrany se stal pěnovcový mokřad a zachovalé zbytky teplomilných travních společenstev. Území je seshora chráněno lesem. Pod plán péče tedy spadá pouze bezlesá luční oblast. Dochází k pravidelnému kosení jednou ročně a dále k odklizení náletu, včetně úklidu biomasy z pozemku (není určeno kdy přesně, ale navrhováno je kosení 2x ročně a to v červenci a srpnu). Seno v této oblasti bude dále shrabáno a odklizeno. Mokřad je kosen během srpna. Dále je v tomto území zakázáno používat jakékoliv biocidy, povolovat a umísťovat nové stavby, měnit dochované přírodní prostředí. Dále je zde zákaz výsadby ovocných dřevin a provádění změn kultur. Z hlediska myslivosti a rybářství je zde zakázáno budovat jakákoliv myslivecká zařízení a nesmí se přikrmovat zvěř a ryby. Území je označeno třemi tabulemi, ale chybí značení, to je potřeba dodělat. Dále jsou zde nevyřešené černé stavby, které je v plánu odstranit.\n\n\n\n"}
{"id": "627812", "url": "https://cs.wikipedia.org/wiki?curid=627812", "title": "Hutě (přírodní rezervace)", "text": "Hutě (přírodní rezervace)\n\nHutě jsou přírodní rezervací v katastru podhorské obce Žítková (okres Uherské Hradiště), po levé straně povodí Krátkovského potoka, ve svažitém terénu severozápadní strany Vlčího vrchu. Toto území bylo nejdříve vyhlášeno 22. července 1982 tehdejším ONV Uherské Hradiště jako chráněný přírodní výtvor. V roce 1992 bylo toto území zařazeno do kategorie přírodní rezervace na základě vyhlášky 395/1992 Sb. Ministerstva životního prostředí. Tato lokalita je protkána lesíky, remízky, loukami, bystřinami, mokřady a vytváří tak pestrou mozaiku krajiny Moravských Kopanic s velkou druhovou diverzitou teplomilných i podhorských druhů.\n\nPřírodní rezervace Hutě je významná zejména pro výskyt velkého počtu silně ohrožených druhů, pro něž je střední část CHKO Bílé Karpaty mnohdy posledním současným stanovištěm.\n\nÚzemí přírodní rezervace Hutě bylo zpočátku pokryto lesy s nízkou biodiverzitou, zejména dubohabřinami. Později, s prvním osidlováním (na Žítkové asi před 300 lety) lidé začali lesy vypalovat a volná místa sloužila jako pastva pro dobytek nebo malá políčka. Vypalování lesů způsobilo ve svažitém terénu časté sesuvy, kterým se lidé začali bránit prostřednictvím sadby ovocných stromů, zejména místních odrůd hrušní, jabloní a švestek. Sesuvy ještě více rozčlenily povrch a na mnoha místech uvolnily podzemní prameny, které tak přirozeně vytvořily luční mokřady. Lidé začali pastviny pravidelně kosit, na podzim je nechali spásat, a tak se časem vytvořila široká škála druhů, jež byla závislá na péči člověka. Avšak v 70. a 80. letech 20. století ležela krajina přírodní rezervace ladem a záhy se zde rozšířily invazivní druhy jako válečka praporčitá\" (Brachypodium pinnatum)\" a třtina křovištní \"(Calamagrostis epigeios)\", chybělo pravidelné kosení a louky strádaly. V roce 1989 se podařilo zajistit pravidelné kosení a klučení náletových dřevin díky dobrovolnickým akcím hnutí Brontosaurus, které se provádí dodnes.\n\nPřírodní rezervace Hutě se nachází v pohoří Bílých Karpat, které jsou součástí jednotky Západní Karpaty. Karpaty byly vyvrásněny alpínským vrásněním v průběhu třetihor. Téměř celé území náleží flyšovému pásmu, pro které je typické střídání jílovců, kyselých pískovců a slepenců. V podloží se rovněž střídají tyto vrstvy s vápenci, jež v podobě vápnitých tufů inkrustují do půdy. V půdních typech převládají kambizemě či gleje. Reliéf krajiny je erozně-denudační. Ve svažitém terénu se střídají louky subxerotermní, mezofilní eutrofizované, s mokřady, prameništi a sukcesními stádii lesa.\n\nV přírodní rezervaci se nachází četné množství periodických mokřadů a studánek. Západní část hranice rezervace tvoří Krátkovský potok, jehož celková délka je 8 km. Následně ústí do toku Drietomice, která spadá do povodí Dunaje. Roční úhrn srážek činí 600 -700 mm.\n\nV rezervaci se vyskytuje v poměrně velké početnosti přes dvacet silně ohrožených druhů rostlin, jež na jiných lokalitách zcela vymizely nebo se vyskytují pouze v omezeném počtu.\n\nVegetace je plně závislá na ročním kosení luk, které je pro diverzitu této lokality zcela nepostradatelné. Kosení luk rovněž ovlivňuje výskyt lišejníků a hub, které by vlivem zastínění stařiny vymizely. Hutě jsou známy zejména pro velkou početnost zástupců z čeledi orchidejovitých, avšak nejvzácnější druhy patří do zcela jiných skupin.\n\nZ ohrožených rostlin patřících do skupiny orchidejovitých se zde v hojném počtu vyskytuje vstavač kukačka (\"Orchis officinalis\"), vstavač vojenský (\"Orchis militaris\"), hlavinka horská (\"Traunsteinera globosa\"), kruštík růžkatý (\"Epipactus muelleri\"), prstnatec májový (\"Dactylorhiza majalis\"), prstnatec pleťový (\"Dactylorhiza incarnata\"), pětiprstka žežulník (\"Gymnadenia conopsea\"). Hutě jsou rovněž historickým nalezištěm dávno vyhynulých orchidejí jako je vstavač štěničný (\"Orchis coriophora\"), švihlík krutiklas (\"Spiranthes spiralis\"), které by se dobrým managementem této rezervace mohly v budoucnu opět objevit. Na svazích orientovaných na sever se vyskytuje hadilka horská (\"Opioglossum vulgatum\"), vratička měsíční (\"Botrychium lunaria\"). Z vzácných mechů krondlovka netíkovitá (\" Fissidens adianthoidesk\"). V bukových lesích byla nalezena hruštička prostřední (\"Pyrola media\") a kruštík modrofialový (\"Epipactus purpurata\"). Častý je výskyt starých odrůd ovocných stromů jako například hrušně, jabloně, švestky a oskeruše, na jejichž kmenech se vyskytují lišejníky jako provazovka srstnatá (\"Usnea hirta\"), děratka horská (\"Pertusaria amara\"). Keřové patro tvoří náletové keře jako růže šípková, trnka obecná, dřín obecný, líska obecná.\n\nLokalita je velmi významná z hledisku výskytu bezobratlých a to perleťovce dvouřadého (\"Brenthis hecate\"), batolce duhového (\"Apatura iris\"), bělopáska topolového (\"Limentitis populi\"), na loukách s krvavcem vyskytujícího se modráska očkovaného (\"Maculinea telejus\"), čmeláka klamavého (\"Bombus konfusus\"), čmeláka úhorového (\"Bombus ruderarius\"), majky fialové (\"Meloe rugosus\"), svižníka (\"Cicindela germanica\"), kudlanky nábožná (\"Mantis religiosa\"), dále plzáka (\"Lahmania nyctelia\") a dvou velmi vzácných plžů, kteří spadají pod ochranu NATURY 2000 vrkoče útlého (\"Vertigo anguistor\") a vrkoče bažinného (\"Vertigo moulinsiana\").\n\nZ chráněných obratlovců se zde vyskytují například kuňka žlutobřichá (\"Bombina variegata\"), čolek horský (\"Triturus alpestris\"), skokan štíhlý (\"Rana agilis\"), užovka stromová (\"Elaphe longissima\"), užovka hladká (\"Coronell austriaca\"), ještěrka živorodá (\"Zootoca vivipara\"), netopýr hvízdavý (\"Pipistrellus pipistrellus\"), netopýr ušatý (\"Plecotus auritus\") a netopýr dlouhouchý (\"Plecotus austriacus\"). Ze zástupců ptačí říše zde můžeme najít krutihlava obecného (\"Jynx torquilla\"), strakapouda malého (\"Dendrocopos minor\"), žlunu zelenou (\"Picus viridis\"), lejska šedého (\"Muscicapa striata\"), chřástala polního (\"Crex crex) a\" z dravců ostříže lesního (\"Falco subbuteo\") a včelojeda lesního (\"Pernis apivorus\").\n\nLouky, které jsou součástí přírodní rezervace, se pravidelně dvakrát ročně kosí a to během června a září. Kosení porostů bohatých na druhy se seče mozaikovitě, a to tak, že se vždy ponechá neposečená plocha o výměře alespoň 3x3 metry. Tyto plochy musí splňovat mnoho podmínek. Například se nesmí jednat o mokřad, nesmí se zde vyskytovat třtina křovištní, musí se jednat o nízkoproduktivní vegetaci jen s omezeným vznikem stařiny a musí se jednat o druhově bohaté porosty. V této oblasti se díky pravidelné údržbě daří udržovat či pomalu zvyšovat početnost chráněných druhů. Avšak v oblasti je stále problém s velkými koncentracemi dusíku v půdě z dřívějšího intenzivního zemědělství a taktéž ze srážek. Ohrožení nyní představují hromady sena pro zvěř, neodklizená stařina, které tyto oblasti eutrofizují, brání sečení a vytváří tak vhodné prostředí pro expanzívní druhy. V roce 1997 – 1999 proběhla pokusná pastva ovcí, avšak nyní se pastva v této lokalitě nedoporučuje.\n\n"}
{"id": "627813", "url": "https://cs.wikipedia.org/wiki?curid=627813", "title": "Chladný vrch", "text": "Chladný vrch\n\nChladný vrch (742 m n. m.) je kopec v Bílých Karpatech, na česko-slovenských hranicích, asi 6 km jižně od obce Brumov-Bylnice v okrese Zlín.\n\nČást severního svahu je chráněná jako přírodní památka Chladný vrch, ev. č. 1622. Důvodem ochrany jsou dva staré bukové porosty, naleziště tesaříka alpského. Oblast spravuje Správa CHKO Bílé Karpaty.\n\n"}
{"id": "627814", "url": "https://cs.wikipedia.org/wiki?curid=627814", "title": "Chmelinec", "text": "Chmelinec\n\nChmelinec je přírodní památka ev. č. 805 na jižním okraji obce Vyškovec v okrese Uherské Hradiště.\n\nDůvodem ochrany je bohatá lokalita prstnatce májového a kruštíku bahenního.\n\n"}
{"id": "627815", "url": "https://cs.wikipedia.org/wiki?curid=627815", "title": "Choryňská stráž", "text": "Choryňská stráž\n\nChoryňská stráž je přírodní památka ev. č. 2028 na západním okraji obce Choryně v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou louky s teplomilnými prvky fauny a flóry, přirozené sukcese původního dubového lesa. Přírodní památka zaujímá jižní svah stejnojmenného 375 metrů vysokého vrchu.\n\nV roce 2015 zde byla otevřena naučná stezka, která zahrnuje též ptačí pozorovatelnu na břehu řeky Bečvy.\n\n"}
{"id": "627816", "url": "https://cs.wikipedia.org/wiki?curid=627816", "title": "Choryňský mokřad", "text": "Choryňský mokřad\n\nChoryňský mokřad je přírodní rezervace ev. č. 2029 severně od obce Choryně v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je zachování přírodních hodnot mokřadního ekosystému výjimečného ve středním pobečví, který vznikl až po roce 1953 prosakováním vody z Velkého Choryňského rybníka. Jedná se o regionálně významné refugium mokřadních společenstev s přítomností zvláště chráněných druhů fauny a flóry. Lokalita se nachází v nadmořské výšce 275 m n. m. a zahrnuje několik uměle vyhloubených tůní.\n\nVýčet dřevin a bylin zahrnuje např. vrbu popelavou, vrbu jívu, olši lepkavou, břízu bělokorou, dub letní, hloh obecný, svídu krvavou, leknín bělostný, prstnatec májový, kapradiník bažinný, žebratku bahenní a žluťuchu lesklou.\n\nMezi místní zástupce obojživelníků patří rosnička zelená, kuňka žlutobřichá, skokan hnědý a čolek obecný, z plazů užovka obojková. Z ptactva se zde vyskytují nebo hnízdí volavky, lysky, chřástal vodní a dravec moták pochop. Z hmyzu zde byl zaznamenán zejména výskyt 30 druhů vážek.\n\n"}
{"id": "627817", "url": "https://cs.wikipedia.org/wiki?curid=627817", "title": "Javorina", "text": "Javorina\n\nJavorina je národní přírodní rezervace ev. č. 140 nacházející se jižně od obce Strání v okrese Uherské Hradiště ve Zlínském kraji. Oblast spravuje AOPK ČR - Regionální pracoviště Správa CHKO Bílé Karpaty. Chráněné území je zařazeno do kategorie IUCN Ia, tj. jako přísná rezervace vědeckého významu.\n\nDůvodem ochrany jsou původní listnaté porosty, v prvé řadě bukový prales s javory a jasany zakrslého, zčásti keřovitého vzrůstu ve výši 958 m n. m., na příkré stráni třetihorního útvaru v masívu Velké Javořiny. Národní přírodní rezervace o rozloze 165,8702  ha na katastrálním území Strání je součástí Chráněné krajinné oblasti Bílé Karpaty a zároveň i stejnojmenné evropsky významné lokality. Chráněné území, které se nachází při státní hranici se Slovenskou republikou, přímo navazuje na slovenskou rezervaci Veľká Javorina v Chráněné krajinné oblasti Bielé Karpaty.\n\nGeologický podklad chráněného území tvoří sedimenty javorinského souvrství bělokarpatské jednotky magurského flyše, kde převažují pískovce z období spodního paleocénu (svrchní křída). Na eluviu a kamenito-hlinitých svahovinách se vyvinuly středně těžké kambizemě. V nejvyšších partiích hřbetu Velké Javořiny jsou příkré svahy, rozčleněné sběrnými mísami zdrojnic Veličky a Svinárského potoka v povodí Váhu.\n\nNa mírnějších svazích pralesovité části rezervace převládají květnaté bučiny asociace \"Dentario enneaphylli-Fagetum\", na prudších sklonech suťové javořiny asociace \"Lunario-Aceretum\". Ve stromovém patře převažuje buk lesní (\"Fagus sylvatica\"), dále se zde vyskytují jasan ztepilý (\"Fraxinus excelsior\") a javor klen (\"Acer pseudoplatanus\"), v nižších polohách pak i javor mléč (\"Acer platanoides\"). Díky drsnému klimatu v oblasti hřbetu Velké Javořiny mají stromy ve vrcholových partiích pokroucené tvary. Porosty se vyvíjejí zhruba 200 let prakticky bez lidského zásahu a počítá se s tím, že rezervace bude i nadále ponechána přirozenému vývoji.\n\nPřístup do rezervace je značně omezený. Její nejzápadnější výběžek protíná červeně značená turistická cesta, která vede od autobusové zastávky \"Horní Němčí, rozc. Javořina 11.0\" na silnici I/54 na vrchol Velké Javořiny (970 m n. m.). Přes jihovýchodní partie rezervace vede zeleně značená stezka z Květné až na slovenské území k Holubyho chatě.\n\n\n<br>\n"}
{"id": "627818", "url": "https://cs.wikipedia.org/wiki?curid=627818", "title": "Ježůvka", "text": "Ježůvka\n\nJežůvka je přírodní památka ev. č. 149 severovýchodně od města Vsetín v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je smilková pastvina s bohatou květenou.\n\n"}
{"id": "627819", "url": "https://cs.wikipedia.org/wiki?curid=627819", "title": "Kalábová", "text": "Kalábová\n\nKalábová je přírodní památka ev. č. 2056 poblíž obce Bánov v okrese Uherské Hradiště.\n\nDůvodem ochrany je mokřad s výskytem ohrožených druhů rostlin.\n\n"}
{"id": "627820", "url": "https://cs.wikipedia.org/wiki?curid=627820", "title": "Kaňoury", "text": "Kaňoury\n\nKaňoury jsou přírodní památka ev. č. 765 východně od obce Nedašov v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany jsou společenstva květnatých luk a pastvin s výskytem teplomilných druhů rostlin a vzácných druhů hmyzu.\n\n"}
{"id": "627821", "url": "https://cs.wikipedia.org/wiki?curid=627821", "title": "Kladnatá – Grapy", "text": "Kladnatá – Grapy\n\nKladnatá – Grapy je přírodní památka ev. č. 2062 východně od obce Horní Bečva v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je výskyt vzácných druhů rostlin na rozmanitých půdních typech a geomorfologických útvarech.\n\n"}
{"id": "627822", "url": "https://cs.wikipedia.org/wiki?curid=627822", "title": "Kobylí hlava", "text": "Kobylí hlava\n\nKobylí hlava je přírodní rezervace ev. č. 1939 jižně od obce Hluk v okrese Uherské Hradiště.\n\nDůvodem ochrany je zachování ojedinělého zbytku původních kavylových luk včetně teplomilné doubravy v areálu Hlucké pahorkatiny. Přírodní rezervace se nachází ve východním svahu stejnojmenného vrchu o nadmořské výšce 358 metrů.\n\n"}
{"id": "627823", "url": "https://cs.wikipedia.org/wiki?curid=627823", "title": "Kolébky", "text": "Kolébky\n\nKolébky jsou přírodní rezervace ev. č. 1938 jižně od obce Nedakonice v okrese Uherské Hradiště.\n\nDůvodem ochrany je zachování lesního typu jilmového luhu, jeho pestré dřevinné skladby a věkové diferencovanosti tak, aby se udržely a rozvíjely optimální podmínky pro výskyt ohrožených druhů rostlin a živočichů.\n\n"}
{"id": "627824", "url": "https://cs.wikipedia.org/wiki?curid=627824", "title": "Koukolky", "text": "Koukolky\n\nKoukolky jsou přírodní památka ev. č. 2183 severozápadně od obce Tučapy v okrese Uherské Hradiště. Oblast spravuje SCHKO Bílé Karpaty a KS Zlín.\n\nDůvodem ochrany je ojedinělá lokalita xerotermní vegetace se vzácnými a chráněnými druhy rostlin.\n\n"}
{"id": "627825", "url": "https://cs.wikipedia.org/wiki?curid=627825", "title": "Kovářův žleb", "text": "Kovářův žleb\n\nKovářův žleb je přírodní rezervace ev. č. 192 severozápadně od obce Vlčnov v okrese Uherské Hradiště.\n\nDůvodem ochrany je zachování bohatého výskytu ohrožených druhů rostlin a živočichů. Území je velmi hodnotné i z krajinářského hlediska.\n\nNa území rezervace se vyskytuje řada chráněných rostlin. Můžeme zde spatřit např. hořec hořepník, medovník meduňkolistý, kozinec dánský, mateřídouška panonská, hvězdnice zlatovlásek nebo len chlupatý , který se zde nachází na své poslední lokalitě na jihovýchodní Moravě.\n\nČasté jsou zde také rostliny z čeledi Vstavačovité - vyskytuje se tady pětiprstka žežulník pravá, vstavač vojenský , kruštík širolistý pravý, vemeník dvoulistý a tořič včelonosný, který zde byl objeven v roce 2002. Vysazen tady byl taky hlaváček jarní a koniklec velkokvětý.\n\nVyskytuje se jich zde řada, především teplomilných druhů. Je to např. otakárek fenyklový, bělopásek topolový, kudlanka nábožná nebo drsnokřídlec ovocný. \n\nZ plazů se zde vyskytuje slepýš křehký a ještěrka obecná.\n\nNachází se tady tři druhy a to: ropucha obecná, skokan štíhlý a skokan hnědý.\n\nMůžeme zde spatřit např. lejska černohlavého, strakapouda malého nebo krutihlava obecného.\n\nZe savců se v této lokalitě nevyskytuje žádný chráněný druh, ale žije zde např. srnec obecný a zajíc polní.\n\nSeverně od rezervace se nachází vlčnovské vinohrady sahající až k východu, kde sousedí s ulicí Stará hora. Jižně se nachází ulice Pod Bočky. Západně je ohraničena žlebem, který obklopuje les. Na severovýchodě na ni navazuje přírodní památka Myšince. \n\n"}
{"id": "627826", "url": "https://cs.wikipedia.org/wiki?curid=627826", "title": "Králky", "text": "Králky\n\nKrálky jsou přírodní památka ev. č. 1428 severně od obce Lukov v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany jsou skalní útvary, výrazně zachovaný celek psamiticko-psefitických soláňských vrstev magurského flyše, které náleží tektonickému pruhu antiklinálního pásma mysločovicko-trnavskému. Pískovcovo-slepencové lavice paleocénní až středně eocénního věku.\n\n"}
{"id": "627827", "url": "https://cs.wikipedia.org/wiki?curid=627827", "title": "Křížový", "text": "Křížový\n\nKřížový je přírodní památka ev. č. 2042 jižně od obce Ratiboř v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je zachování skalních výchozů – svahového mrazového srubu s navazující kryoplanační terasou, úpatní haldou a s balvanitým proudem, zbytku přirozeného bukového lesa s klenem s výskytem vzácné fauny, zejména holuba doupňáka, datla černého, čápa černého a netopýrů. Přírodní památka se nachází v jihovýchodním svahu stejnojmenného 670 metrů vysokého vrchu spadajícího do Hostýnsko-vsetínské hornatiny.\n\n"}
{"id": "627828", "url": "https://cs.wikipedia.org/wiki?curid=627828", "title": "Lázeňský mokřad", "text": "Lázeňský mokřad\n\nLázeňský mokřad je přírodní památka ev. č. 2120 severně od obce Ostrožská Nová Ves v okrese Uherské Hradiště.\n\nDůvodem ochrany je poslední zbytek původních slatinných luk s porosty vrbin.\n\n"}
{"id": "627829", "url": "https://cs.wikipedia.org/wiki?curid=627829", "title": "Lazy (přírodní rezervace)", "text": "Lazy (přírodní rezervace)\n\nLazy jsou přírodní rezervace ev. č. 911 jižně od města Brumov-Bylnice v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je jedno z nejlépe zachovaných společenstev karpatských přepásaných luk s výskytem ohrožených druhů rostlin, především orchidejí.\n\n"}
{"id": "627830", "url": "https://cs.wikipedia.org/wiki?curid=627830", "title": "Louka pod Rančem", "text": "Louka pod Rančem\n\nLouka pod Rančem je přírodní památka ev. č. 2030 východně od obce Vsetín v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je květnatá louka s výskytem zvláště chráněných druhů teplomilných rostlin, zejména orchidejí, orlíčku.\n\n"}
{"id": "627831", "url": "https://cs.wikipedia.org/wiki?curid=627831", "title": "Louky pod Štípou", "text": "Louky pod Štípou\n\nLouky pod Štípou je přírodní památka ev. č. 223 severovýchodně od obce Růžďka v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou zbytky květnatých luk s orchidejemi a se zvláště chráněnými druhy rostlin, zejména prstnatce Fuchsova, prstnatce plamatého, mečíku střechovitého a kruštíka bahenního.\n\n"}
{"id": "627832", "url": "https://cs.wikipedia.org/wiki?curid=627832", "title": "Lúčky – Roveňky", "text": "Lúčky – Roveňky\n\nLúčky – Roveňky je přírodní památka ev. č. 2040 poblíž obce Růžďka v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou mokřadní louky s výskytem vzácných orchidejí a dalších vzácných mokřadních druhů rostlin.\n\n"}
{"id": "627833", "url": "https://cs.wikipedia.org/wiki?curid=627833", "title": "Máchova dolina", "text": "Máchova dolina\n\nMáchova dolina je přírodní památka ev. č. 2098 severně od obce Salaš v okrese Uherské Hradiště. Přírodní památka, která leží na území evropsky významné lokality Chřiby, je v péči Krajského úřadu Zlínského kraje.\n\nDůvodem ochrany je zachování v areálu Chřibů ojedinělého typu kyselých bučin značného stáří.\n\n"}
{"id": "627834", "url": "https://cs.wikipedia.org/wiki?curid=627834", "title": "Makovica", "text": "Makovica\n\nMakovica je přírodní památka ev. č. 2157 západně od obce Buchlovice v okrese Uherské Hradiště.\n\nDůvodem ochrany je zachování ukázky typických lesních společenstev chřibské pahorkatiny.\n\n"}
{"id": "627835", "url": "https://cs.wikipedia.org/wiki?curid=627835", "title": "Maršava", "text": "Maršava\n\nMaršava je přírodní památka ev. č. 2158 západně od obce Buchlovice v okrese Uherské Hradiště.\n\nDůvodem ochrany je zachování posledních zbytků starých porostů na přirozených výchozech sedimentů račanské jednotky.\n\n"}
{"id": "627836", "url": "https://cs.wikipedia.org/wiki?curid=627836", "title": "Medlovický lom", "text": "Medlovický lom\n\nMedlovický lom je přírodní památka ev. č. 1889 na severozápadním okraji obce Medlovice v okrese Uherské Hradiště ve Zlínském kraji.\n\nPředmětem ochrany je unikátní výskyt porcelanitu v lomové stěně. Stěna lomu, kde se v minulosti těžil místní porcelanit, je 50 metrů dlouhá a až 5 metrů vysoká. Tato stěna představuje úplný profil výskytu porcelanitů, včetně kontaktních zón s nadložím a podložím. Na dně lomu se nachází mělká tůňka, v niž se vyskytují některé druhy obojživelníků.\n\nPřírodní památka leží na území Vážanské vrchoviny, geomorfologického podcelku Kyjovské pahorkatiny, v geomorfologickém okrsku Žádovická pahorkatina. Lom se nachází na okraji Chřibů v nadmořské výšce 314 až 326 m asi 300 metrů západně od okraje obce Medlovice.\n\nV této oblasti Středomoravských Karpat je paleogenní flyš tvořen několika silně zvrásněnými litostratigrafickými jednotkami. V mělkých okrajových depresích se zde v období tzv. pannonu před cca 11,5 milióny let usadily jíly se slojemi lignitu o mocnosti asi 1,5 m\n\nMedlovické porcelanity, které vznikly vypálením původních jílů při vyhoření lignitové sloje, mají převážně výraznou cihlově červenou barvu různých odstínů, ale vyskytují se zde i porcelanity okrově hnědé, hnědé, fialové, modrošedě až nejsilněji vypálené světle šedé Porcelanity jsou v důsledku smršťování materiálu po vypálení rozpukané. Zároveň jsou však poměrně tvrdé, rozpadají se na ostrohranné úlomky o velikosti od několika centimetrů až 20 cm.\n\nPrvní zmínka o medlovických porcelanitech pochází z roku 1884, kdy zde již probíhala drobná těžba suroviny, kterou místní nazývají \"červenka\" nebo \"červenice\". Nový lom byl v místě dnešní přírodní památky otevřen až ve 20. století v období před 2. světovou válkou. Od padesátých do sedmdesátých let 20. stol. využívalo vytěženou horninu zemědělské družstvo z Boršic u Buchlovic. Surovina se používala na zpevňování místních komunikací a pro stavební účely, medlovickým porcelanitem jsou vysypány i některé chodníky v zámeckém parku v Buchlovicích. Porcelanit se používal i jako dekorační materiál. Těžba byla definitivně zastavena po vyhlášení přírodní památky v roce 1997.\n\nPřesto, že již v roce 1998 byl vjezd do lomu zahrazen závorou, neustále se opakují snahy místních obyvatel a vlastníků lomu o nelegální pokračování těžby, čímž je tato přírodní památka trvale ohrožována.\n\n"}
{"id": "627837", "url": "https://cs.wikipedia.org/wiki?curid=627837", "title": "Mechnáčky", "text": "Mechnáčky\n\nMechnáčky jsou přírodní památka nacházející se u obce Strání v Chráněné krajinné oblasti Bílé Karpaty. Na jejím území se nachází zbytek někdejších bohatých květných bělokarpatských luk s druhově velmi bohatými společenstvy. Louky citelně zasáhla změna jednosečného obhospodařování a nevhodné zásahy v okolí v 70. letech 20. století spojené s vysycháním mokřadů. Nachází se zde řada chráněných živočichů, především bezobratlých, a rostlin. Na začátku 21. století však vyschly i poslední mokřady a některé vzácné rostliny v souvislosti s tím a s následnou expanzí jiných druhů na území ustupují.\n\nMechnáčky se nachází ve Zlínském kraji na katastrálním území obce Strání asi 1 km západně od vesnice Květná v Bílých Karpatech nedaleko státní hranice se Slovenskem. Leží v nadmořské výšce asi 500 m. Památka je tvořena širokým členitým žlebem nacházejícím se ve Straňanské kotlině na levém údolním svahu Svinárského potoka. Její území o rozloze 96 531 m² je pokryto květnatými loukami se sesuvy, vrstevnými prameny a místy též stromy a keři.\n\nGeologickým podkladem přírodní památky Mechnáčky je svodnické souvrství bělokarpatské jednotky magurského flyše, kde převažují vápnité prachové jílovce pocházející ze spodního paleocénu až svrchní křídy. Na čtvrtohorních usazeninách vznikly primární pseudogleje. Území bylo postiženo sesuvy a také splachy z bývalého pole nad rezervací. Na tomto geologickém podloží, typickém pro Bílé Karpaty, je běžné střídání vzniku a zániku pramenných vývěrů a mokřadů.\n\nMechnáčky představují zbytek luk, jaké kdysi v Bílých Karpatech převažovaly. Rostou zde zejména teplomilné travino-bylinné porosty svazu \"Cirsio-Brachypodion pinnati\", v nichž převažují kostřava žlábkatá (\"Festuca rupicola\") a ostřice horská (\"Carex montana\"). Na louce roste také mnoho ohrožených a chráněných druhů rostlin. Registr objektů Ústředního seznamu ochrany přírody zmiňuje výskyt vzácných rostlin prstnatce pleťového (\"Dactylorhiza incarnata\"), tořiče čmelákovitého (\"Ophrys fuciflora\"), rudohlávka jehlanovitého (\"Anacamptis pyramidalis\"), suchopýru úzkolistého (\"Eriophorum angustifolium\"), kruštíku bahenního (\"Epipactis palustris\") a řady méně běžných ostřic. Dobře se zde daří celé řadě druhů z čeledi vstavačovitých, především vstavači kukačka (\"Orchis morio\"), a vyskytují se zde také vstavač mužský znamenaný (\"Orchis mascula subsp. signifera\"), vstavač vojenský (\"Orchis militaris\"), prstnatec bezový (\"Dactylorhiza sambucina\"), hlavinka horská (\"Traunsteinera globosa\"), pětiprstka žežulník (\"Gymnadenia conopsea\") či vstavač osmahlý (\"Orchis ustulata\"), který zde byl poprvé zaznamenán až roku 2002. Z druhů jiných čeledí zde rostou například kozinec dánský (\"Astragalus danicus\") či hadí mord nachový (\"Scorzonera purpurea\"). Místy se zde vyskytují i dřeviny. Na území pramení potok, jehož břehy jsou souvisle porostlé olšemi a vrbami. Vrby se částečně nalézají i na jiných místech území a v jeho horní části je malý bukový háj.\nJedním z důvodů vyhlášení ochrany území byl hojný výskyt prstnatce pleťového (\"Dactylorhiza incarnata\"), kterému se na zdejších mokřadech dařilo podobně jako ještě i dalším vstavačovitým prstnatci májovému (\"Dactylorhiza majalis\") a kruštíku bahennímu (\"Epipactis palustris\"), nebo i jiným mokřadním druhům kozlíku dvoudomému (\"Valeriana dioica\"), suchopýru širolistému (\"Eriophorum latifolium\") či hrachoru panonskému (\"Lathyrus pannonicus\"). Tyto druhy zde však již rostou jen velmi sporadicky, přičemž výskyt hrachoru panonského nebyl k roku 2010 potvrzen.\n\nDůvodem ústupu některých druhů je vyschnutí většiny mokřadů poté, co na místních loukách skončil tradiční způsob jejich obhospodařování. Vyschlá stanoviště postupně zarostla náletovými dřevinami, zejména vrbou popelavou (\"Salix cinerea\"), a také vysokým porostem rákosu obecného (\"Phragmites australis\"), třtiny křovištní (\"Calamagrostis epigejos\") a máty dlouholisté (\"Mentha longifolia\"). Do 70. let 20. století byly Mechnáčky součástí rozsáhlého komplexu jednosečných luk, který však byl v uvedené době téměř celý rozorán. Na polích užívaná hnojiva a herbicidy začaly negativně ovlivňovat okraje dnešní přírodní památky. Poté, co pole přestala být využívána, rovněž zarostla z velké části náletem dřevin. Roku 1995 však byla pole opět přeměněna v louky a roku 1996 z nich byl odstraněn nálet. Mechnáčky nyní slouží jako zdroj semen původních druhů, které se odsud šíří do okolí. Louky se každoročně kosí. Na začátku 21. století vyschly i zbývající mokřady.\n\nPestré prostředí Mechnáčků tvořené květnatou loukou s rozptýlenou zelení poskytuje útočiště mnoha bezobratlým, včetně vzácných a ohrožených druhů. Zaznamenáno zde bylo 39 druhů pavouků, 6 druhů sekáčů a 12 druhů mravenců. Z motýlů zde byly nalezeny typické druhy bělokarpatských květnatých luk, mezi nimi především vzácní perleťovec dvouřadý (\"Brenthis hecate\"), pro nějž Bílé Karpaty představují severní hranici jeho rozšíření, dále perleťovec stříbropásek (\"Argynnis paphia\"), ohniváček černočárný (\"Lycaena dispar\") nebo můra \"Episema scoriacea\". Dříve se tu hojně vyskytoval také žluťásek barvoměnný (\"Colias myrmidone\"), který však již vymizel. Nalézáni jsou také vzácní fytofágní brouci, například nosatčíci \"Apion interjectum\" a \"Apion aeneomicans\" a mandelinka \"Smaragdina xanthaspis\", dále kudlanka nábožná (\"Mantis religiosa\"), kobylka zavalitá (\"Polysarcus denticaudus\") nebo štítonoš \"Cassida murraea\".\n\nZ obratlovců zde žijí zejména některé druhy žab, například rosnička zelená (\"Hyla arborea\"), skokan hnědý (\"Rana temporaria\") a kuňka žlutobřichá (\"Bombina variegata\"). V roce 2003 byla na místě jednoho z mokřadů vybudována malá tůň pro obojživelníky, v níž lidé nelegálně vysazují ryby, např. jelce tlouště (\"Leuciscus cephalus\"). Zarybňování tůně negativně ovlivňuje zdejší rovnováhu, neboť ryby požírají pulce obojživelníků i nejrůznější vodní bezobratlé a rostliny.\n\nNa území přírodní památky a v jejím blízkém okolí žije společenstvo ptáků typické pro křoviny, mezi nimi linduška lesní (\"Anthus trivialis\"), pěnice černohlavá (\"Sylvia atricapilla\") či pěnice pokřovní (\"Sylvia curruca\"), a dále také ťuhýk obecný (\"Lanius collurio\") a bramborníček hnědý (\"Saxicola rubetra\"), jejichž počty již v České republice klesají. Přímo na louce hnízdí chřástal polní (\"Crex crex\") a křepelka polní (\"Coturnix coturnix\"). Příležitostně na území památky zavítá vzácný dudek chocholatý (\"Upupa epops\").\n\nPřírodní památka Mechnáčky byla zřízena 22. července 1982 usnesením Okresního národního výboru v Uherském Hradišti a toto zřízení bylo znovu potvrzeno 1. srpna 1991 vyhláškou Okresního úřadu Uherské Hradiště. Je evidována v Ústředním seznamu ochrany přírody pod kódem 796 v kategorii IUCN č. IV – řízená rezervace. Je součástí Chráněné krajinné oblasti Bílé Karpaty.\n\nPředmětem ochrany se stal zbytek druhově velmi bohatých karpatských luk se suchomilnými i mokřadními společenstvy. Louka se každoročně kosí. Ochrana území spadá pod Správu CHKO Bílé Karpaty.\n\n"}
{"id": "627838", "url": "https://cs.wikipedia.org/wiki?curid=627838", "title": "Mokřady Vesník", "text": "Mokřady Vesník\n\nMokřady Vesník je přírodní památka ev. č. 2032 poblíž obce Vsetín v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je zachování svahového prameniště s výskytem typických mokřadních společenstev se suchopýrem a nízkými ostřicemi (část II: Vesník - Břehy), prameniště v údolní nivě (část I: Vesník u točny) a ochrana zvláště chráněných druhů, zejména bohatých populací mokřadních orchidejí kruštíku bahenního a prstnatce májového.\n\n"}
{"id": "627839", "url": "https://cs.wikipedia.org/wiki?curid=627839", "title": "Mravenčí louka", "text": "Mravenčí louka\n\nMravenčí louka je přírodní památka ev. č. 801 západně od obce Vápenice v okrese Uherské Hradiště.\n\nDůvodem ochrany jsou zachovalá společenstva vstavačových luk.\n\n"}
{"id": "627840", "url": "https://cs.wikipedia.org/wiki?curid=627840", "title": "Na letišti", "text": "Na letišti\n\nNa letišti je přírodní památka ev. č. 262 na jihozápadním okraji města Otrokovice v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je slepé rameno Moravy s vodní flórou a faunou.\n\n"}
{"id": "627841", "url": "https://cs.wikipedia.org/wiki?curid=627841", "title": "Na želechovických pasekách", "text": "Na želechovických pasekách\n\nPřírodní památka Na želechovických pasekách je tvořena kamenitou, křovinatou a zčásti zalesněnou strání. Nalézá se na pravém údolním svahu potoka Vidovky asi 250 m východně od silnice z Želechovic-Obůrek do Provodova.\n\nPP byla vyhlášena na ochranu naleziště jaterníku podléšky (\"Hepatica nobilis\"), známého též jako jaterník trojlaločný na jediném místě výskytu v okrese Zlín.\n\nNa území PP se vyskytují rostlinné druhy charakteristické pro světlé listnaté lesy. Ze vzácnějších druhů rostlin se zde vyskytuje prvosenka jarní (\"Primula veris\"), prvosenka vyšší (\"Primula elatior\") a lilie zlatohlavá (\"Lilium martagon\").\n\n"}
{"id": "627842", "url": "https://cs.wikipedia.org/wiki?curid=627842", "title": "Nádavky", "text": "Nádavky\n\nNádavky jsou přírodní památka ev. č. 2159 severně od obce Boršice u Blatnice v okrese Uherské Hradiště.\n\nDůvodem ochrany je bohatý výskyt vzácných teplomilných druhů rostlin a především ochrana jediného výskytu lnu žlutého na okrese Uherské Hradiště mimo CHKO Bílé Karpaty.\n\n"}
{"id": "627843", "url": "https://cs.wikipedia.org/wiki?curid=627843", "title": "Nová hora", "text": "Nová hora\n\nNová hora je přírodní rezervace ev. č. 798 jihovýchodně od obce Strání v okrese Uherské Hradiště.\n\nDůvodem ochrany je zachování ohrožených druhů rostlin a živočichů. Přírodní rezervace se nachází v jihozápadním svahu stejnojmenného vrchu vysokého 551 metr a patřícího do pohoří Bílé Karpaty.\n\n"}
{"id": "627844", "url": "https://cs.wikipedia.org/wiki?curid=627844", "title": "Nové louky", "text": "Nové louky\n\nNové louky je přírodní památka ev. č. 799 jižně od obce Korytná v okrese Uherské Hradiště.\n\nDůvodem ochrany je zachovalá karpatská louka s teplomilnou květenou. Hojný výskyt vzácných ohrožených druhů – bělozářka větvitá, lilie zlatohlavá, kosatec trávolistý, jetel načervenalý, medovník meduňkolistý, žluťucha orlíčkolistá, plamének vzpřímený, růže galská atd.\n\n"}
{"id": "627845", "url": "https://cs.wikipedia.org/wiki?curid=627845", "title": "Okrouhlá (přírodní památka)", "text": "Okrouhlá (přírodní památka)\n\nOkrouhlá je přírodní památka ev. č. 1621 jižně od města Brumov-Bylnice v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je přirozený smíšený listnatý porost s bohatým bylinným patrem.\n\n"}
{"id": "627846", "url": "https://cs.wikipedia.org/wiki?curid=627846", "title": "Ondřejovsko", "text": "Ondřejovsko\n\nOndřejovsko je přírodní památka ev. č. 1429 severozápadně od obce Vlčková v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany jsou skalnaté svahy s porostem buku, klenu a jilmu.\n\n"}
{"id": "627847", "url": "https://cs.wikipedia.org/wiki?curid=627847", "title": "Pivovařiska", "text": "Pivovařiska\n\nPivovařiska je přírodní památka ev. č. 2044 jižně od obce Hošťálková v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou květnaté louky na sušších a mokřadních stanovištích s výskytem zvláště chráněných a vzácných druhů květeny, zejména orchidejí prstnatce májového, vstavače bledého, hlavinky horské a vstavače mužského.\n\n"}
{"id": "627848", "url": "https://cs.wikipedia.org/wiki?curid=627848", "title": "Ploščiny", "text": "Ploščiny\n\nPloščiny jsou přírodní rezervace ev. č. 769 poblíž obce Poteč v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je ukázka extenzivních pastvin vyšších bělokarpatských poloh s typickou i vzácnou květenou, druhově bohatou a rozmanitou. Pestrá směs druhů různého původu. Krajinářsky jedno z nejhodnotnějších území v CHKO. Výskyt např. okrotice mečolistá, řepíček řepíkatý, prstnatec bezový aj.\n\n"}
{"id": "627849", "url": "https://cs.wikipedia.org/wiki?curid=627849", "title": "Pod Drdolem", "text": "Pod Drdolem\n\nPod Drdolem je přírodní památka ev. č. 564 jihovýchodně od obce Želechovice nad Dřevnicí, poblíž města Zlín v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je lokalita vstavače bledého.\n\n\n"}
{"id": "627850", "url": "https://cs.wikipedia.org/wiki?curid=627850", "title": "Pod Hribovňou", "text": "Pod Hribovňou\n\nPod Hribovňou je přírodní památka ev. č. 807 jižně od obce Vyškovec v okrese Uherské Hradiště.\n\nDůvodem ochrany je zbytek bělokarpatských pastvin se vzácnými druhy rostlin; jedna z posledních lokalit hořečku žlutavého.\n\n"}
{"id": "627851", "url": "https://cs.wikipedia.org/wiki?curid=627851", "title": "Pod Husí horou", "text": "Pod Husí horou\n\nPod Husí horou je přírodní památka ev. č. 2185 poblíž obce Hluk v okrese Uherské Hradiště. Důvodem ochrany je jediný v současnosti zachovaný povrchový výchoz hluckých vrstev, které jsou nejstarším sedimentem bělokarpatské jednotky. Výchoz vznikl při stavbě silnice, jedná se tedy o umělý zářez s délkou 30 metrů a výškou 3 metrů.\n\nOblast přírodní památky leží na jihozápadním okraji obce Hluk, na východním okraji vinice Husí hora ve výšce 220 metrů nad mořem.\n\nPřírodní památka Pod Husí horou byla vyhlášena nařízením č. 13/2002 ze dne 16. září 2002 Okresním úřadem v Uherském Hradišti.\n\nZ botanického či zoologického pohledu není území nikterak významně zajímavé.\n\nÚzemí tvoří bělokarpatská jednotka magurského flyše. Zářez tak odkrývá světle šedé, jemně zrnité vápence, dále pak béžové slíny a šedé jílovce hluckých vrstev. Vápence vytváří až 45 cm mocné desky a lavice. Sedimenty jsou stáří spodní křídy.\n\n\n"}
{"id": "627852", "url": "https://cs.wikipedia.org/wiki?curid=627852", "title": "Pod Juráškou", "text": "Pod Juráškou\n\nPod Juráškou je přírodní památka ev. č. 321 severozápadně od obce Horní Bečva v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je slatinná louka s výskytem rosnatky okrouhlolisté.\n\n"}
{"id": "627853", "url": "https://cs.wikipedia.org/wiki?curid=627853", "title": "Pod Vrchy", "text": "Pod Vrchy\n\nPod Vrchy je přírodní památka ev. č. 777 ležící jižně od obce Bohuslavice nad Vláří v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je lokalita sněženky podsněžníku.\n\n"}
{"id": "627854", "url": "https://cs.wikipedia.org/wiki?curid=627854", "title": "Pod Žitkovským vrchem", "text": "Pod Žitkovským vrchem\n\nPod Žitkovským vrchem je přírodní rezervace ev. č. 788 na severním okraji obce Žítková v okrese Uherské Hradiště.\n\nDůvodem ochrany jsou krajinářsky cenné louky a pastviny s rozptýlenou zelení.\n\n"}
{"id": "627855", "url": "https://cs.wikipedia.org/wiki?curid=627855", "title": "Podskaličí", "text": "Podskaličí\n\nPodskaličí je přírodní památka ev. č. 778 severně od obce Křekov v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je lokalita šafránu bělokvětého.\n\n"}
{"id": "627856", "url": "https://cs.wikipedia.org/wiki?curid=627856", "title": "Poskla", "text": "Poskla\n\nPoskla (576 m n. m.) je kopec v Rožnovské brázdě, severně od obce Hutisko-Solanec v okrese Vsetín.\n\nTři lokality na severním, severovýchodním a východním svahu jsou chráněny jako přírodní památka Poskla, ev. č. 1520. Důvodem ochrany je uchování typů polopřirozených nelesních společenstev vázaných na geomorfologii terénu a vodní režim. Jde zejména o zachování floristického bohatství regionu. Oblast spravuje AOPK ČR Správa CHKO Beskydy.\n\n"}
{"id": "627857", "url": "https://cs.wikipedia.org/wiki?curid=627857", "title": "Pozděchov (přírodní památka)", "text": "Pozděchov (přírodní památka)\n\nPozděchov je přírodní památka ev. č. 335 na jižním okraji obce Pozděchov v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je lokalita šafránu bělokvětého.\n\n"}
{"id": "627858", "url": "https://cs.wikipedia.org/wiki?curid=627858", "title": "Prlov (přírodní památka)", "text": "Prlov (přírodní památka)\n\nPrlov je přírodní památka ev. č. 2046, celkem tři oblasti západně, severně a východně od obce Prlov v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou květnaté louky s výskytem zvláště chráněných a vzácných druhů květeny. Dle výzkumu z roku 2010 se zde nachází 249 taxonů cévnatých rostlin.\n\n"}
{"id": "627859", "url": "https://cs.wikipedia.org/wiki?curid=627859", "title": "Průkopa", "text": "Průkopa\n\nPrůkopa je přírodní památka ev. č. 877 jižně od obce Jasenná v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je bohatá lokalita kruštíku bahenního, růžkatého a širolistého.\n\n"}
{"id": "627860", "url": "https://cs.wikipedia.org/wiki?curid=627860", "title": "Pulčín – Hradisko", "text": "Pulčín – Hradisko\n\nPulčín – Hradisko je národní přírodní rezervace ev. č. 350 v okrese Vsetín ve Zlínském kraji, vyhlášená v roce 1989. Chráněné území o rozloze 72,73 ha se nachází v katastru Pulčína, místní části obce Francova Lhota. Jako chráněný přírodní výtvor \"Pulčínské skály\" byla část této lokality poprvé vyhlášena ministerstvem školství a kultury ČSR 20. 11. 1966. NPR Pulčín - Hradisko spadá pod působnost Správy CHKO Beskydy.\n\nDůvodem ochrany je výskyt význačných skalních tvarů a lesních společenstev přirozené druhové skladby. NPR Pulčín-Hradisko je zároveň součástí evropsky významné lokality Beskydy v rámci projektu Natura 2000.\n\nNa území se nacházejí ojedinělé výchozy třetihorních (paleogenních) hrubě zrnitých pískovců a drobnozrnných slepenců luhačovických vrstev (střední eocén) zlínského souvrství račanské jednotky magurského flyše, vypreparované kvartérní denudací (vodní a větrná eroze). Rezervace je bohatým komplexem skalních tvarů. Zdejší skalní stěny, kamenné bloky, skalní město, suché kaňony a tzv. pseudokrasové jeskyně jsou unikátní nejen v rámci CHKO Beskydy, ale i v rámci pískovců celé karpatské horské soustavy. Z větších seskupení pískovcových skal lze jmenovat \"Zámčisko\" na jižním okraji rezervace, \"Pět kostelů\" na západě a skalní město \"Izby\" v centrální části na vrcholu \"Hradisko \"(773 m n. m.). Vrcholovou část \"Hradiska\" tvoří pískovcová plošina, dlouhá150 m a široká 80 m. Plošina je rozčleněna puklinami, jejichž rozšiřováním vznikají protažené deprese, závrtové sníženiny a izolované skalní věže. Plošina je omezena mrazovými sruby a denudačními svahy.\" \"\n\nHlavními dřevinami chráněného území jsou buk lesní a jedle bělokorá, místy se v jednotlivých exemplářích vyskytuje dub a jasan. Bukové porosty dosahují stáří až 170 let a mají prakticky původní druhové složení. Na skalních blocích přežívá pouze borovice lesní a jeřáb ptačí. Z hlediska ochrany je obzvláště cenný výskyt různých druhů mechorostů a lišejníků.\n\nPodle soudobých průzkumů se na území NPR Pulčín - Hradisko vyskytuje 105 druhů obratlovců. Z třídy ptáků zde hnízdí vzácný strakapoud bělohřbetý, dále v rezervaci žije například lejsek malý, krutihlav obecný, jeřábek lesní nebo holub doupňák. Ve vhodných skalních partiích se lze setkat se zmijí obecnou, ještěrkou živorodou nebo se slepýšem křehkým. Jeskyně a skalní škvíry využívají jako úkryt některé druhy netopýrů. Byl lze zaznamenán vrápenec malý, netopýr ušatý, netopýr velký a netopýr brvitý. Na území rezervace zasahuje též areál výskytu rysa ostrovida.\n\nOd severního okraje obce Pulčín je jižní hranice národní přírodní rezervace vzdálena po červeně značené turistické cestě 0,5 km. Od turistického rozcestí \"Pulčínské skály \"lze dále postoupit do středu rezervace po naučné stezce Javornický hřeben, která pokračuje severovýchodním směrem. Kolem zbytků skalního hradu Pulčín je možné dojít (po cca 800 metrech od uvedeného rozcestí) až na nejvyšší bod rezervace - vrchol \"Hradisko\" (773 m n. m.). Z důvodu vysoké návštěvnosti v rezervaci docházelo k erozi chodníků. Proto je hlavní přístupová cesta na \"Zámčisko \"částečně upravena a opatřena zábradlím.\n\nNejbližší železniční stanicí je \"Horní Lideč \"na mezinárodní trati Praha - Vsetín - Púchov - Žilina. Od nádraží jezdí v pracovní dny (v době letních prázdnin denně včetně víkendů) tři autobusové spoje do zastávky \"Francova Lhota, Pulčín\".\n\n\n\n"}
{"id": "627861", "url": "https://cs.wikipedia.org/wiki?curid=627861", "title": "Rákosina ve Stříteži nad Bečvou", "text": "Rákosina ve Stříteži nad Bečvou\n\nRákosina ve Stříteži nad Bečvou je přírodní památka ev. č. 1730 na východním okraji obce Střítež nad Bečvou v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je okraj údolní nivy Rožnovské Bečvy s mokřadními společenstvy.\n\n"}
{"id": "627862", "url": "https://cs.wikipedia.org/wiki?curid=627862", "title": "Rovná hora", "text": "Rovná hora\n\nRovná hora je hora severně od obce Hradčovice v okrese Uherské Hradiště a také stejnojmenná přírodní rezervace ev. č. 1940, rozkládající se na jejím jižním svahu.\n\nDůvodem ochrany je lokalita vzácného hmyzu, zejména motýlů. Přírodní rezervace se nachází v jižním svahu stejnojmenného vrchu o nadmořské výšce 350 metrů.\n\n"}
{"id": "627863", "url": "https://cs.wikipedia.org/wiki?curid=627863", "title": "Růžděcký Vesník", "text": "Růžděcký Vesník\n\nRůžděcký Vesník je přírodní památka ev. č. 2033 poblíž obce Růžďka v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je uchování květnaté louky s bohatým výskytem zvláště chráněných druhů rostlin. Jsou to zejména orchideje – především bohaté populace vstavače kukačky, dále pětiprstky žežulníku, vstavače mužského, vemeníku dvoulistého a kruštíku bahenního.\n\n"}
{"id": "627864", "url": "https://cs.wikipedia.org/wiki?curid=627864", "title": "Rybník Neratov", "text": "Rybník Neratov\n\nRybník Neratov je přírodní památka ev. č. 2034 severovýchodně od obce Pozděchov v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je zachovalý mokřadní ekosystém s výskytem cenného společenstva vodních bezobratlých a obojživelníků. Součástí památky je i stejnojmenný rybník.\n\nV roce 2013 byla dokončena revitalizace rybníka za 2,8 miliónů korun z Operačního programu Životního prostředí. V jejím rámci bylo odtěženo 2250 m bahna a opravena hráz rybníka. Opravy se dočkal taktéž bezpečnostní přeliv a vznikl nový odvodňovací příkop.\n\n\n"}
{"id": "627865", "url": "https://cs.wikipedia.org/wiki?curid=627865", "title": "Sidonie (přírodní rezervace)", "text": "Sidonie (přírodní rezervace)\n\nSidonie je přírodní rezervace ev. č. 912 vyhlášená 12. července 1984 na ploše 13,06 ha. Nachází se asi 500 m západně od Sidonie v okrese Zlín ve Zlínském kraji, v Bílých Karpatech na svazích vrcholu Pyrtě (707 m n. m.) v nadmořské výšce 450 - 550 m n. m.\n\nSprávu rezervace zajišťuje Agentura ochrany přírody a krajiny České republiky.\n\nPředmětem ochrany je 200 let starý (v roce 2016) přírodě blízký bukový les a výskyt chráněných druhů rostlin a živočichů. Jedná se o karpatskou bučinu asociace \"Asperulo-Fagetum \".\n\nPlochu rezervace ze 100 % pokrývá porost buku lesního. Nejvyšší buk je vysoký 48 m. V minulosti zde probíhla jen probírková težba, od vyhlášení je rezervace ponechána bez zásahů.\n\n\n\nÚzemí rezervace se nachází v CHKO Bílé Karpaty a je částí Evropsky významné lokality Vlárský průsmyk vyhlášené 15. dubna 2005 na ploše 3172,6 ha.\n\nÚzemím přírodní rezervace prochází asfaltová lesní cesta.\n\n\n"}
{"id": "627866", "url": "https://cs.wikipedia.org/wiki?curid=627866", "title": "Skálí", "text": "Skálí\n\nSkálí je přírodní památka ev. č. 2073 severně od obce Karolinka v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je geomorfologický útvar se smíšeným lesním porostem.\n\n"}
{"id": "627867", "url": "https://cs.wikipedia.org/wiki?curid=627867", "title": "Skalky (přírodní památka, okres Uherské Hradiště)", "text": "Skalky (přírodní památka, okres Uherské Hradiště)\n\nSkalky jsou přírodní památka ev. č. 2186 východně od obce Bánov v okrese Uherské Hradiště na katastrálním území Bánova a Bystřice pod Lopeníkem. Chráněné území je v péči Krajského úřadu Zlínského kraje.\n\nChráněné území leží v nadmořské výšce 360 až 375 metrů, zhruba 0,5 km východně od kóty Skalky (387 m n. m.). Lokalita se nachází v Hlucké pahorkatině v geomorfologickém okrsku Nivnická pahorkatina. Geologický podklad území tvoří výchozy nivnického souvrství z období svrchního paleocénu až spodního eocénu. Tyto sedimenty jsou protkány průniky vulkanických hornin miocénního stáří.\n\nOchrana byla vyhlášena nařízením Okresního úřadu v Uherském Hradišti č. 17/2002 ze dne 16. 9. 2002. Předmětem ochrany je opuštěný andezitový lom, který je chráněn jako významná geologická lokalita. Jedná se o jedinečný doklad mladého vulkanismu v oblasti flyšových Karpat na území Moravy. Kromě nahnědlého trachyandezitu lze zde v okolí průniků vulkanických hornin spatřit též profily s kontaktně metamorfovanými porcelanity.\n\nLom se nachází na okraji lesního porostu, který má charakter panonské prvosenkové dubohabřiny. Kromě dubů a habrů zde roste lípa srdčitá, třešeň ptačí, bez černý, líska obecná, brslen evropský, dřín jarní, kalina tušalaj a zimolez obecný. Bylinné patro je velmi bohaté Roste zde například prvosenka jarní, sasanka pryskyřníkovitá, zapalice žluťuchovitá, dymnivka dutá, hrachor jarní, orsej jarní, árón východní, kopytník evropský, konvalinka vonná, kokořík mnohokvětý, svízel vonný, plicník lékařský, jahodník obecný, česnáček lékařský nebo violka lesní.\n\n"}
{"id": "627868", "url": "https://cs.wikipedia.org/wiki?curid=627868", "title": "Skály (přírodní památka)", "text": "Skály (přírodní památka)\n\nSkály jsou přírodní památka ev. č. 1430 severně od obce Držková v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany jsou skalní útvary, výrazně zachovaný celek psamiticko-psefitických soláňských vrstev magurského flyše, které náleží tektonickému pruhu antiklinálního pásma Kuželek-Křemeničná. Pískovcovo – slepencové lavice paleocénní – stř. eocénního věku.\n\n"}
{"id": "627869", "url": "https://cs.wikipedia.org/wiki?curid=627869", "title": "Smolinka", "text": "Smolinka\n\nSmolinka je přírodní památka ev. č. 776 severně od města Valašské Klobouky v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je bohatá lokalita šafránu bělokvětého při potoce Smolinka.\n\n"}
{"id": "627870", "url": "https://cs.wikipedia.org/wiki?curid=627870", "title": "Smradlavá", "text": "Smradlavá\n\nSmradlavá je přírodní památka ev. č. 2074 severně od obce Karolinka v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je dochovalá část přirozeného lesního porostu s výskytem vzácných druhů rostlin a živočichů.\n\n"}
{"id": "627871", "url": "https://cs.wikipedia.org/wiki?curid=627871", "title": "Smutný žleb", "text": "Smutný žleb\n\nSmutný žleb je přírodní rezervace ev. č. 2099 západně od obce Salaš v okrese Uherské Hradiště.\n\nDůvodem ochrany je zachování v areálu Chřibů ojedinělého typu kyselých bučin značného stáří.\n\n"}
{"id": "627872", "url": "https://cs.wikipedia.org/wiki?curid=627872", "title": "Solisko (přírodní památka)", "text": "Solisko (přírodní památka)\n\nSolisko je přírodní památka ev. č. 1431 severně od obce Držková v okrese Zlín. Jedná se svah jižně od rozcestí U Tří kamenů v Hostýnských vrších. Oblast spravuje Agentura ochrany přírody a krajiny ČR.\n\nDůvodem ochrany je původní karpatská jedlobučina, která je zbytkem kdysi rozsáhlých bukojedlových porostů v Hostýnských vrších.\n\n"}
{"id": "627873", "url": "https://cs.wikipedia.org/wiki?curid=627873", "title": "Stříbrník (přírodní památka, okres Vsetín)", "text": "Stříbrník (přírodní památka, okres Vsetín)\n\nStříbrník je přírodní památka ev. č. 1522 jižně od obce Hovězí v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je zbytek květnatých bučin, prostoupených prameništi a loučkami, s bohatým zastoupením čeledi Orchidaceae a dalších chráněných a ohrožených druhů rostlin.\n\n"}
{"id": "627874", "url": "https://cs.wikipedia.org/wiki?curid=627874", "title": "Sucháčkovy paseky", "text": "Sucháčkovy paseky\n\nSucháčkovy paseky je přírodní památka ev. č. 2035 východně od obce Lačnov v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je květnatá louka s bohatým výskytem zvláště chráněného druhu šafránu bělokvětého.\n\n"}
{"id": "627875", "url": "https://cs.wikipedia.org/wiki?curid=627875", "title": "Svantovítova skála", "text": "Svantovítova skála\n\nSvantovítova skála je přírodní památka ev. č. 2043 poblíž obce Malá Bystřice v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je význačný skalní výchoz pískovce s výškou 12 m.\n\n"}
{"id": "627876", "url": "https://cs.wikipedia.org/wiki?curid=627876", "title": "Sviní hnízdo", "text": "Sviní hnízdo\n\nSviní hnízdo je přírodní památka ev. č. 1434 poblíž obce Slavkov v okrese Uherské Hradiště. Nachází se jihozápadně od vrcholu kopce Lesná.\n\nDůvodem ochrany je smíšený listnatý porost s bohatým podrostem, naleziště motýla jasoně dymnivkového.\n\n"}
{"id": "627877", "url": "https://cs.wikipedia.org/wiki?curid=627877", "title": "Šumlatová", "text": "Šumlatová\n\nŠumlatová je přírodní památka ev. č. 766 jižně od obce Nedašov v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je luční enkláva s hojným výskytem vstavačovitých.\n\n"}
{"id": "627878", "url": "https://cs.wikipedia.org/wiki?curid=627878", "title": "Terasy", "text": "Terasy\n\nTerasy jsou přírodní památka ev. č. 779 na severovýchodním okraji obce Drslavice v okrese Uherské Hradiště.\n\nDůvodem ochrany je jedno z posledních útočišť ohrožených druhů teplomilné květeny pravobřežních teras řeky Olšavy a na ni vázaných druhů hmyzu.\n\n"}
{"id": "627879", "url": "https://cs.wikipedia.org/wiki?curid=627879", "title": "Tlumačovská tůňka", "text": "Tlumačovská tůňka\n\nTlumačovská tůňka je přírodní památka ev. č. 1891 na západním okraji obce Tlumačov v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je rybníček se vzácnými druhy řas a velkým množstvím obojživelníků.\n\n"}
{"id": "627880", "url": "https://cs.wikipedia.org/wiki?curid=627880", "title": "Tůň u Kostelan", "text": "Tůň u Kostelan\n\nTůň u Kostelan je přírodní památka ev. č. 1905 jihovýchodně od obce Kostelany nad Moravou v okrese Uherské Hradiště.\n\nDůvodem ochrany je zachování významného mokřadního biotopu, jedné z posledních lokalit kotvice plovoucí na okrese Uherské Hradiště.\n\n"}
{"id": "627881", "url": "https://cs.wikipedia.org/wiki?curid=627881", "title": "U Petrůvky", "text": "U Petrůvky\n\nU Petrůvky je přírodní památka ev. č. 764 severně od obce Petrůvka v okrese Zlín. Oblast spravuje AOPK ČR Správa CHKO Bílé Karpaty.\n\nDůvodem ochrany je lokalita vstavače kukačky, modráska očkovaného a modráska bahenního.\n\n"}
{"id": "627882", "url": "https://cs.wikipedia.org/wiki?curid=627882", "title": "U Vaňků", "text": "U Vaňků\n\nU Vaňků je přírodní památka ev. č. 2036 západně od obce Bystřička v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je listnatý les s přirozenou skladbou dřevin a přilehlé louky s bohatou populací ladoňky karpatské.\n\n"}
{"id": "627883", "url": "https://cs.wikipedia.org/wiki?curid=627883", "title": "U zvonice", "text": "U zvonice\n\nU zvonice je přírodní památka ev. č. 1435 východně od obce Lopeník v okrese Uherské Hradiště.\n\nDůvodem ochrany je jedno z posledních útočišť ohrožených druhů teplomilné květeny pravobřežních teras řeky Olšavy a na ni vázaných druhů hmyzu.\n\n"}
{"id": "627884", "url": "https://cs.wikipedia.org/wiki?curid=627884", "title": "Uherská", "text": "Uherská\n\nUherská je přírodní památka ev. č. 2228 jižně od obce Zděchov v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je dochovaná pastvina (pasínek) s bohatým výskytem porostu jalovce obecného s výskytem řady vzácných a zvláště chráněných druhů rostlin a živočichů. Zajištění podmínek k perspektivnímu vývoji populací těchto druhů (zejména jalovce obecného a vstavačovitých).\n\n"}
{"id": "627885", "url": "https://cs.wikipedia.org/wiki?curid=627885", "title": "Uhliska", "text": "Uhliska\n\nUhliska jsou přírodní památka ev. č. 1433 poblíž obce Doubravy v okrese Zlín. Oblast spravuje Agentura ochrany přírody a krajiny ČR.\n\nDůvodem ochrany je mokřadní louka s bohatou flórou a faunou.\n\n"}
{"id": "627886", "url": "https://cs.wikipedia.org/wiki?curid=627886", "title": "Uvezené", "text": "Uvezené\n\nUvezené je přírodní památka ev. č. 1436 jihovýchodně od obce Horní Němčí v okrese Uherské Hradiště. Nachází se serverně od vrcholu kopce Lesná a jihozápadně od vrcholu Horního kopce.\n\nDůvodem ochrany je ukázka sesuvného území na prameništi, smíšený porost s hojným česnekem medvědím.\n\n"}
{"id": "627887", "url": "https://cs.wikipedia.org/wiki?curid=627887", "title": "V Krátkých", "text": "V Krátkých\n\nV Krátkých je přírodní památka ev. č. 802 jihozápadně od obce Vápenice v okrese Uherské Hradiště.\n\nDůvodem zřízení je ochrana ohrožených druhů rostlin a živočichů.\n\n"}
{"id": "627888", "url": "https://cs.wikipedia.org/wiki?curid=627888", "title": "Vachalka", "text": "Vachalka\n\nVachalka je přírodní památka ev. č. 2075 severně od obce Karolinka v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je dochovalá část přirozeného jedlobukového porostu pralesovitého charakteru.\n\n"}
{"id": "627889", "url": "https://cs.wikipedia.org/wiki?curid=627889", "title": "Vápenky (přírodní památka)", "text": "Vápenky (přírodní památka)\n\nVápenky jsou přírodní památka ev. č. 1437 poblíž obce Strání na severovýchodním okraji obce Vápenky v okrese Uherské Hradiště.\n\nDůvodem ochrany je dubová bučina, reprezentativní porost Bílých Karpat.\n\n"}
{"id": "627890", "url": "https://cs.wikipedia.org/wiki?curid=627890", "title": "Ve Vlčí", "text": "Ve Vlčí\n\nVe Vlčí je přírodní rezervace ev. č. 804 jižně od obce Vyškovec v okrese Uherské Hradiště.\n\nDůvodem ochrany je svým rozsahem jedno z největších území s různými stanovišti (suché výslunné pastviny, vlhčí sníženiny, přistíněné plochy. Druhově bohatá lokalita, výskyt celé řady čeledi vstavačovitých i dalších čeledí.\n\n"}
{"id": "627891", "url": "https://cs.wikipedia.org/wiki?curid=627891", "title": "Vela", "text": "Vela\n\nVela je přírodní památka ev. č. 1432 severně od obce Lukov v okrese Zlín. Oblast spravuje Agentura ochrany přírody a krajiny ČR. Nachází se v jižní části Hostýnských vrchů, celek Hostýnsko-vsetínská hornatina, okrsek Lukovská vrchovina na svazích stejnojmenného vrchu..\n\nDůvodem ochrany je zbytek čisté bučiny.\n\n"}
{"id": "627892", "url": "https://cs.wikipedia.org/wiki?curid=627892", "title": "Vlčnovský háj", "text": "Vlčnovský háj\n\nVlčnovský háj je přírodní rezervace ev. č. 511 poblíž obce Vlčnov v okrese Uherské Hradiště.\n\nDůvodem ochrany je zachování typické vegetace karpatské prvosenkové dubohabřiny s bohatým výskytem ohrožené ladoňky dvoulisté.\n\n"}
{"id": "627893", "url": "https://cs.wikipedia.org/wiki?curid=627893", "title": "Vrchové", "text": "Vrchové\n\nVrchové je přírodní rezervace ev. č. 780 severně od obce Drslavice v okrese Uherské Hradiště.\n\nDůvodem ochrany je komplex původních květnatých luk, pastvin, sadů a teplomilných doubrav s výskytem vzácných druhů rostlin a živočichů.\n\n"}
{"id": "627894", "url": "https://cs.wikipedia.org/wiki?curid=627894", "title": "Vršky – Díly", "text": "Vršky – Díly\n\nVršky – Díly je přírodní památka ev. č. 2037 na východním okraji města Vsetín v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany je terasovitě členěný svah s výskytem zvláště chráněných druhů flóry, vzácných druhů ptáků a hmyzu.\n\n"}
{"id": "627895", "url": "https://cs.wikipedia.org/wiki?curid=627895", "title": "Za lesem", "text": "Za lesem\n\nZa lesem je přírodní památka ev. č. 783 jihovýchodně od obce Horní Němčí v okrese Uherské Hradiště. Nachází se severně pod vrcholem kopce Lesná. Oblast spravuje AOPK ČR Správa CHKO Bílé Karpaty.\n\nDůvodem ochrany je lokalita šafránu bělokvětého. Dříve se vyskytující hořec Kochův vymizel.\n\n"}
{"id": "627896", "url": "https://cs.wikipedia.org/wiki?curid=627896", "title": "Záhumenice", "text": "Záhumenice\n\nZáhumenice je přírodní památka ev. č. 797 poblíž obce Strání v okrese Uherské Hradiště.\n\nDůvodem ochrany je zachovalé prameniště s typickými vlhkomilnými společenstvy.\n\n"}
{"id": "627897", "url": "https://cs.wikipedia.org/wiki?curid=627897", "title": "Zbrankova stráň", "text": "Zbrankova stráň\n\nZbrankova stráň je přírodní památka ev. č. 2038 na severním okraji obce Ratiboř v okrese Vsetín. Oblast spravuje Agentura ochrany přírody a krajiny ČR.\n\nDůvodem ochrany jsou květnaté louky na sušších a mokřadních stanovištích s výskytem vzácných druhů květeny.\n\n"}
{"id": "627898", "url": "https://cs.wikipedia.org/wiki?curid=627898", "title": "Zubří (přírodní památka)", "text": "Zubří (přírodní památka)\n\nZubří je přírodní památka ev. č. 535 v severní části obce Zubří v okrese Vsetín. Oblast spravuje AOPK ČR Správa CHKO Beskydy.\n\nDůvodem ochrany je lokalita šafránu Heuffelova.\n\n"}
{"id": "627899", "url": "https://cs.wikipedia.org/wiki?curid=627899", "title": "Žleb (přírodní památka)", "text": "Žleb (přírodní památka)\n\nŽleb byla přírodní památka ev. č. 1744 na východním okraji obce Hostětín v okrese Uherské Hradiště.\n\nDůvodem ochrany byla květnatá louka, mokřady a dubový háj s bohatou květenou a hmyzem. Dne 8. prosince 2011 Správa CHKO Bílé Karpaty zrušila tuto přírodní památku. \n"}
{"id": "627900", "url": "https://cs.wikipedia.org/wiki?curid=627900", "title": "Dan Abnett", "text": "Dan Abnett\n\nDan Abnett (*12. října 1965, Velká Británie) je Britský autor komiksů a romanopisec. Jeho spolupracovníkem je Andy Lanning. Pracuje na knihách pro Marvel Comics, a jejich značku Marvel UK od devadesátých let 20. století. Také přispívá do titulů DC Comics. Jeho tvorba z prostředí \"Warhammer Fantasy\" a \"Warhammer 40 000\" románů a grafických románů pro Black Library společnosti Games Workshop nyní čítá několik tuctů titulů s prodejem přes 1 150 000 kopií ke květnu 2008. V roce 2009 vyšel jeho první původní román.\n\nJako jeden z autorů AD 2000 byl zodpovědný za tvorbu komiksů Sinister Dexter. Ostatní originální příběhy obsahují \"Black Light, Badlands, Atavar, Downlode Tales, Sancho Panzer, Roadkill a Wardog\", které jsou založeny na hře stejného jména. Přispěl také k pokračování sérií komiksů \"Judge Dredd, Durham Red a Rogue Trooper\". Pro Marvel Comics spolupracoval na titulech \"Death´s Head 2, Battletide, Rytíři Pendragon The Punisher, War Machine, Annihilation: Nova\" a různé \"X-Men\" tituly. Na DC obnovil Legii of Super-Heroes jako limitovanou sérii Legion Lost a pak pokračující sérii Legion. Své práce pro DC vytváří s Andy Lanningem; jsou často označovány jako DnA. Pro Dark Horse Comics napsal společně s Ianem Edgintonem \"Planet of the Apes: Blood Lines\".\n\nJe autorem románů zasazených do vesmíru Warhammeru 40 000. Patří mezi ně série \"Gauntových duchů\", trilogie \"Eisenhorn\" a \"Ravenor\" a první kniha série \"Horovo Kacířství\", bestseller \"SF Horus Rising\", který vyšel přeložen v roce 2011 pod názvem \"Horovo Povstání\". Napsal pět románů ze světa \"Warhammer Fantasy\". V roce 2007 napsal román nazvaný \"Hraniční Princové\" pro vedlejší produkt \"Doctor Who Torchwood\". V roce 1994 napsal propagační komiks na podporu otevření horské dráhy Nemesis v Alton Towers. V roce 2008 spolu s Lanningem převzal The Authority. V červnu 2008 podepsal spolu s Lanningem dohodu s Marvel. Smlouva jim umožňuje dokončit stávající závazky, a tak budou moci dokončit svůj patnáctý díl The Authority.\n\nNapsal scénář pro Games Workshop a Codex Pictures CGI film Ultramarines, který byl vydán dne 29. listopadu 2010.\n\n"}
{"id": "627901", "url": "https://cs.wikipedia.org/wiki?curid=627901", "title": "Har Gefet", "text": "Har Gefet\n\nHar Gefet (: הר גפת) je hora o nadmořské výšce 318 metrů v severním Izraeli, v pohoří Gilboa.\n\nLeží v střední části pohoří Gilboa, cca 7 kilometrů západně od města Bejt Še'an a 2 kilometry jižně od vesnice Bejt Alfa. Má podobu výrazného návrší s odlesněnou vrcholovou partií. Poblíž vrcholku vede lokální silnice 6666. Na východní a severní straně terén prudce klesá, vesměs po odlesněných svazích, do zemědělsky využívaného Bejtše'anského a Charodského údolí, kam odtud klesá také vádí Nachal Gefet. Na úpatí hory pak vyvěrají četné prameny, které živí další vodní toky jako Nachal Amal, Nachal Kibucim nebo Nachal Šokek. Na jihozápad odtud stojí sousední vrchol Har Jicpor, na západní straně je to vrch Har Achina'am.\n\n"}
{"id": "627902", "url": "https://cs.wikipedia.org/wiki?curid=627902", "title": "AIXM", "text": "AIXM\n\nAeronautical Information Exchange Model (zkráceně AIXM, česky \"výměnný model pro letecké informace\") umožňuje sdílet a spravovat letecká data v digitální formě. Je to společný projekt EUROCONTROLu a FAA. Cílem je příprava datového a konceptuálního modelu pro budoucí generaci systémů pracujících s leteckými informacemi. Poslední verze je 5.1, která byla vydána v roce 2009. Nová verze by měla být vydávána každé dva roky (verze 5.2 je plánována na rok 2011), ovšem u těchto modelů probíhá vývoj prakticky neustále.\n\nAIXM má za úkol sběr, rozesílání i úpravy leteckých informací. Má dvě hlavní komponenty, konceptuální model a XML schéma. Jednou z jeho největších výhod je propracovaný časový model. Časovost je jednou ze základních charakteristik letových dat.\n\nKonceptuální model popisuje entity (\"features\"), vlastnosti (atributy a relace) a pravidla, které dohromady tvoří doménu leteckých dat. Proto je vhodný jako základ při modelování AIXM-kompatibilní databáze. Model zahrnuje mnoho oblastí, mimo jiné data pro letiště a heliporty nebo hranice letových prostorů. Vymodelován je pomocí UML.\n\nDůležité entity jsou v UML vymodelovány jako třídy.\n\nAtributy charakterizují jednotlivé entity.\n\nRelace popisují vztahy mezi entitami v modelu.\n\nModel zahrnuje i pravidla, nicméně jejich dodržování záleží na každé implementaci.\n\nPředstavuje samotný výměnný model pro data. Je to implementace konceptuálního modelu pomocí XML schéma. Umožňuje tedy vyměňovat letecká data ve formě XML mezi různými systémy.\n\n\nPovšimněte si, že entita je zabalené v časovém kontejneru (\"timeSlice\").\n"}
{"id": "627903", "url": "https://cs.wikipedia.org/wiki?curid=627903", "title": "Har Lapidim", "text": "Har Lapidim\n\nHar Lapidim (: הר לפידים) je hora o nadmořské výšce 434 metrů v severním Izraeli, v pohoří Gilboa.\n\nLeží v severní části pohoří Gilboa, cca 10 kilometrů západně od města Bejt Še'an a 3 kilometry jihozápadně od vesnice Chefciba. Má podobu výrazného návrší s převážně zalesněnou vrcholovou partií. Přes vrcholek vede lokální silnice 667. Severním směrem terén prudce klesá, vesměs po zalesněných svazích, do zemědělsky využívaného Charodského údolí. Na východ odtud stojí sousední vrchol Micpe Barkan, na západní straně je to vrch Giv'at Chochit. Po jižních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde leží palestinská vesnice Faqqua.\n\n"}
{"id": "627905", "url": "https://cs.wikipedia.org/wiki?curid=627905", "title": "Prosecký potok", "text": "Prosecký potok\n\nProsecký potok je potok na Proseku, v Libni a Vysočanech v Praze v České republice. Je 1 km dlouhý.\n\nPramení pod usedlostí Jetelkou a protéká údolím mezi estakádou vedoucí z Proseku na náměstí OSN a vinicí Máchalka. Poté protéká pod silnicí pod železniční tratí západně od nádraží Praha-Vysočany. Vynořuje se v parku Podviní, kde protéká Dračím jezírkem a několika dalšími umělými vodními nádržemi. Ústí zprava do Rokytky.\n\n\n"}
{"id": "627906", "url": "https://cs.wikipedia.org/wiki?curid=627906", "title": "Svaz komunistů Slovinska", "text": "Svaz komunistů Slovinska\n\nSvaz komunistů Slovinska (: '; ZKS) byla v letech 1945 až 1989 jediná politická strana ve Slovinsku. Strana vznikla v roce 1919, v roce 1920 byla začleněna do Komunistické strany Jugoslávie. Obnovena byla v roce 1937. Do roku 1952 nesla označení Komunistická strana Slovinska (: '; KPS). Nástupcem ZKS jsou Sociální demokraté, kteří se na programovém sjezdu v roce 2006 od komunistické minulosti distancovali a odsoudili komunistickou diktaturu ve Slovinsku a v Jugoslávii po druhé světové válce.\n\nKomunistická strana Slovinska byla založena v roce 1919. V roce 1937 byla činnost strany obnovena jakou součásti Komunistické strany Jugoslávie.\n\nNa konci března 1919 dvacet sedm členů lublaňské stranické buňky jugoslávské sociálně-demokratické strany vystoupilo ze sociální demokracie. Ve dnech 20. až 23. března 1919 se konal ustavující sjezd \"Slovinské socialistické strany\". Prvním předsedou strany byl zvolen Janko Petrič, tajemnicí Angela Vode.\n\nV dubnu 1919 byla v Bělehradě založena \"Socialistická dělnická strana\", do níž se jako samostatná sekce zapojila i Slovinská socialistická strana. Na druhém sjezdu Socialistické dělnické strany ve Vukovaru v červnu 1920 změnila strana svůj název na Komunistickou stranu Jugoslávie (KPJ) a slovinská sekce ztratila svůj dosavadní autonomní statut.\n\nV prosinci 1920 byla zakázána činnost všech organizací komunistické strany, zastaveno vydávání komunistického tisku, bylo nařízeno zatčení všech, kteří provozovali komunistickou propagandu nebo vybízeli ke stávce, bylo také nařízeno propuštění státních úředníků a vyloučení vysokoškolských studentů, kteří s komunisty sympatizují. Velká část slovinských komunistů odešla do ilegality nebo do ciziny – do Paříže, Moskvy a Vídně. Na konci roku 1920 měla komunistická strana ve Slovinsku čtyři sta padesát členů.\n\nV září 1934 rozhodl kongres KPJ o ustavení komunistických stran ve Slovinsku a Chorvatsku. Oživení slovinských komunistů v té době je spojeno především s osobou Borise Kidriče. Ustavující sjezd Komunistické strany Slovinska se uskutečnil v utajení v noci z 17. na 18. března 1937 v Čebine v občině Trbovlje. Do čela strany byl zvolen Edvard Kardelj, který se právě vrátil ze Sovětského svazu. Ve vedení KPJ v roce 1937 zasedali dokonce tři Slovinci – Edvard Kardelj, Franc Leskošek a Miha Marinko.\n\nZa druhé světové války se Komunistická strana Slovinska aktivně zapojila do národněosvobozeneckého boje proti okupantům a stála u vzniku Osvobozenecké fronty, v níž zanedlouho získala vůdčí postavení, které využila i pro eliminaci nekomunistických odbojových skupin, jež by v poválečném období mohly komunistům konkurovat. Po druhé světové válce komunisté postupně od moci odstavili všechny konkurenční politické subjekty a až do roku 1989 byli jednou politickou stranou ve Slovinsku.\n\nV roce 1952 změnila strana název na Svaz komunistů Slovinska. Vedoucím představitelem byl Edvard Kardelj, který byl v té době hlavním představitelem vytvářené doktríny samosprávného socialismu. V šedesátých letech se do vedoucích funkcí v ZKS dostali reformní politici, kteří měli zájem na všestranném rozvoji Slovinska bez ohledu na ostatní republiky a autonomní oblasti Jugoslávie. Symbolem rozporů byla silniční aféra a s ní související aféra dvaceti pěti poslanců. Reformní komunisté – reprezentovaní předsedou republikového výkonného výboru Stane Kavčičem – byli odstaveni počátkem sedmdesátých let.\n\nPo smrti Kardelje (1979) a Josipa Broze Tita (1980) se situace v Jugoslávii začala měnit: slovinští komunisté opět začali hovořit o nutnosti reforem. Proti slovinským snahám se však stavěli zastánci starých pořádků. V průběhu roku 1986 se liberálům uvnitř slovinských komunistů podařilo obsadit významné stranické funkce. Z funkce byl donucen odstoupit také představitel tvrdé linie – předseda ZKS France Popit. Novým šéfem strany se stal Milan Kučan, jehož politický program byl ovlivněn západoněmeckou sociální demokracií a italskými eurokomunisty. Kučan volal po demokratizaci, modernizace a opuštění komunistických dogmat.\n\nTendence uvnitř ZKS vyvolaly konflikt s Jugoslávskou lidovou armádou, která se v duchu ústavy z roku 1974 považovala za ochránce nezávislosti, svrchovanosti, územní celistvosti a společenského řádu v Jugoslávii. Eliminovat Slovince se pokoušeli i Srbové, jejichž návrh prosadit v rámci strany a federace princip „\"jeden člověk – jeden hlas\"“ by znamenal absolutní omezení Slovinců, neboť jen v Bělehradě bylo tolik členů Svazu komunistů jako v celém Slovinsku. Slovinské vedení se také stavělo proti srbskému omezování kosovských pravomocí, neboť v něm spatřovali hrozbu precedentu, který by mohl v budoucnu ohrozit i postavení Slovinska.\n\nVedení Svazu komunistů si uvědomovalo nutnost reforem, ale počítali s další existencí Slovinska v rámci jugoslávské federace. V letech 1988 až 1990 přijala komunisty ovládaná Skupščina sérii ústavních dodatků, které mimo jiné posilovaly postavení republiky uvnitř federace, rušily vedoucí úlohu strany a legalizovaly další politické subjekty. Ideologický odklon od zásad, na nichž stála avnojská Jugoslávie, symbolizovalo vypuštění adjektiva socialistická z názvu republiky 7. března 1990.\n\nV průběhu roku 1989 se Svaz komunistů Slovinska rozhodl vzdát vedoucí úlohy v politickém, sociálním a hospodářském životě Slovinska a umožnil politickou pluralitu. V lednu 1990 došlo k rozkolu Svazu komunistů Jugoslávie a zanedlouho se slovinští komunisté přejmenovali na \"Stranu demokratické obnovy\" (Stranka demokratične prenove, \"SDP\"). Funkci předsedy strany zastával Ciril Ribičič.\n\nNejvyšším orgánem mezi kongresy Svazu komunistů (resp. Komunistické strany) byl ústřední výbor (\"\"; CK ZKS). Jeho výkonným orgánem bylo v letech 1945 až 1954 politbyro, v letech 1954 až 1966 výkonný výbor, v letech 1966 až 1968 předsednictvo, v letech 1968 až 1974 sekretariát a od roku 1974 opět předsednictvo, které v letech 1974 až 1978 mělo svůj výkonný výbor. V čele strany stál nejprve politický tajemník, od roku 1966 předseda Předsednictva ZKS. Funkci tajemníka strany zastával v letech 1937 až 1943 Edvard Kardelj, v letech 1943 až 1948 Franc Leskošek a v letech 1948 až 1966 Miha Marinko. Předsedou Předsednictva CK ZKS byl v období let 1966 až 1968 Albert Jakopič, v letech 1969 až 1982 France Popit, v letech 1982 až 1986 Andrej Marinc a v letech 1986 až 1989 Milan Kučan. Poslední předseda Předsednictva CK ZKS zvolený na 11. kongresu ZKS byl Ciril Ribičič.\n\nDo roku 1948 zasedalo především politbyro KPS, v důsledku roztržky s Informbyrem začala zasedat i pléna ústředního výboru. Důsledkem roztržky byl také 6. kongres Komunistické strany Jugoslávie, na němž bylo v roce 1952 rozhodnuto o přejmenování komunistické strany na úrovni federace i jednotlivých republik na Svaz komunistů, což měl být návrat k původnímu marxismu.\n\nPoslední – 11. kongres ZKS – skončil 23. prosince 1989.\n\n"}
{"id": "627908", "url": "https://cs.wikipedia.org/wiki?curid=627908", "title": "Giv'at Chochit", "text": "Giv'at Chochit\n\nGiv'at Chochit (: גבעת חוחית) je hora o nadmořské výšce 370 metrů v severním Izraeli, v pohoří Gilboa.\n\nLeží v severní části pohoří Gilboa, cca 12 kilometrů západně od města Bejt Še'an a 3 kilometry východně od obce Gan Ner. Má podobu výrazného návrší s převážně odlesněnou vrcholovou partií ale hustě zalesněnými svahy. Severně od vrcholku vede lokální silnice 667. Severovýchodním směrem terén prudce klesá do zemědělsky využívaného Charodského údolí. Na východ odtud stojí sousední vrchol Har Lapidim, na západní straně je to vrch Har Giborim, na severu Har Ša'ul, ke kterému odtud směřuje vádí Nachal Jehonatan. Po jižních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde leží palestinská vesnice Arabuna. Jejím směrem z hory stéká vádí Nachal Chochit.\n\n"}
{"id": "627914", "url": "https://cs.wikipedia.org/wiki?curid=627914", "title": "Kvetení", "text": "Kvetení\n\nKvetení je přechodné období mezi fázi juvenilní a generativní, období kdy rostlinám dozrává pyl a vajíčka. Pro rostliny rozmnožující se pohlavně je životně důležité načasovat přechod z vegetativního do reprodukční stadia tak, aby proces kvetení, s ohledem na nutnost úspěšného opylení a dozrání semen, proběhl ve vhodném ročním období (dostatek vláhy, tepla, opylovačů).\n\nRostlina musí vyhodnotit řadu vnějších i vnitřních faktorů. Mezi ně patří:\n\nDlouhodobě se zkoumají možnosti, jak pomoci genů přimět rostlinu k růstu a kvetení v době, která vyhovuje přání člověka. Už je známo, že nepomůže jediný kouzelný \"Florigen\", ale že kvetení je ovlivňováno velice složitými pochody a navíc u  různých rostlin rozdílnými. Nejčastěji se pro tyto výzkumy používá huseníček rolní (\"Arabidopsis thaliana\"), merlík červený (\"Chenopodium rubrum\") a merlík zední (\"Chenopodium murale\").\n\nVětšina vytrvalých rostlin vykvétá každoročně, ale existují i dřeviny, které kvetou s přestávkami, např. borovice, smrk a jedle po 3 – 4 létech, dub po 5 – 6 a buk až po 6 – 8. Na častost kvetení má vliv i znečištění půdy nebo ovzduší, to může prodlužovat období bez kvetení. U některých rostlin se vyskytuje tzv. remontace, tj. schopnost běžně vykvétat a plodit i několikrát za rok (např. růže). Někdy dokáže suché léto a teplý podzim s jarní délkou dne zmást mnohé rostliny tak, že vykvétají koncem podzimu (např. magnolie, jabloň).\n"}
{"id": "627915", "url": "https://cs.wikipedia.org/wiki?curid=627915", "title": "Har Ša'ul", "text": "Har Ša'ul\n\nHar Ša'ul (: הר שאול) je hora o nadmořské výšce 302 metrů v severním Izraeli, v pohoří Gilboa.\n\nLeží v severní části pohoří Gilboa, cca 12 kilometrů severozápadně od města Bejt Še'an a 2 kilometry jihovýchodně od obce Gid'ona. Má podobu výrazného návrší s převážně odlesněnou vrcholovou partií ale hustě zalesněnými svahy. Jižně od vrcholku vede lokální silnice 667. Severním směrem terén prudce klesá do zemědělsky využívaného Charodského údolí, kam podél západního okraje hory směřuje vádí Nachal Jehonatan. Severozápadní výběžek hory se nazývá Giv'at Jehonatan. Na západní straně se rozkládá pozvolně se sklánějící výšina Ma'ale Nurit. Na jih odtud stojí sousední vrchol Giv'at Chochit, na jihozápadní straně je to vrch Har Giborim.\n\n"}
{"id": "627919", "url": "https://cs.wikipedia.org/wiki?curid=627919", "title": "Har Giborim", "text": "Har Giborim\n\nHar Giborim (: הר גבורים) je hora o nadmořské výšce cca 400 metrů v severním Izraeli, v pohoří Gilboa.\n\nLeží v severní části pohoří Gilboa, cca 13 kilometrů západně od města Bejt Še'an a 2 kilometry východně od obce Gan Ner. Má podobu výrazného návrší s převážně odlesněnou vrcholovou partií ale hustě zalesněnými východními svahy. Severně od vrcholku vede lokální silnice 667. Západním směrem terén klesá do zemědělsky využívaného Jizre'elského údolí, kam stéká vádí Nachal Gilboa. Na severozápadních svazích hory leží výšina Ma'ale Nurit, ze které vychází z severu vádí Nachal Nurit. Na východ odtud stojí sousední vrchol Giv'at Chochit, na severovýchodní straně je to vrch Har Ša'ul. Po jižních svazích hory vede izraelská bezpečnostní bariéra, která od počátku 21. století odděluje přilehlý Západní břeh Jordánu, kde leží palestinská vesnice Arabuna. Jejím směrem stéká vádí Nachal Chochit.\n\n"}
{"id": "627921", "url": "https://cs.wikipedia.org/wiki?curid=627921", "title": "Miskatonická univerzita", "text": "Miskatonická univerzita\n\nMiskatonická univerzita (anglicky Miskatonic University) je fiktivní univerzita vymyšlená americkým hororovým spisovatelem H. P. Lovecraftem. Nachází se ve fiktivním městě Arkham, které má ležet v Essex County v americkém státě Massachusetts. Je pojmenována podle fiktivní řeky Miskatonic. První zmínka o Miskatonické univerzitě se objevuje roku 1922 v Lovecraftově příběhu na pokračování \"Herbert West—Reanimator\".\n\nUniverzita vystupuje v řadě hororových příběhů o mýtu Cthulhu od H. P. Lovecrafta, ale i jiných hororových spisovatelů, kteří se jím inspirovali. V povídce Hrůza v Dunwichi (The Dunwich Horror) Lovecraft naznačuje, že jde o vysoce prestižní školu srovnatelnou s Harvardovou univerzitou a že spolu s Harvardem je to nejoblíbenější škola pro potomky starousedlíků z vyšších vrstev ve státě Massachusetts. \n\nMiskatonická univerzita proslula svou sbírkou okultních knih. Knihovna Miskatonické univerzity vlastní exemplář knihy temných zaklínadel Necronomicon.\n\nVzorem pro univerzitní kampus Miskatonické univerzity Lovecraftovi byla nyní již nefungující Bradford College ve městě Haverhill na řece Merrimack v Massachusetts. Haverhill měl mlýn a vyznačoval se striktním oddělením sociálních vrstev. Bradford College byla škola pro dívky, kde se učily, jak být správnou ženou misionářů. Lovecraftova přítelkyně tuto školu navštěvovala, ve svých příbězích ji však přeměnil na instituci pro chlapce, jak bylo za Lovecraftova života běžné pro univerzity na severovýchodním pobřeží USA. \n\nTato zcela fiktivní univerzita má také několik webových stránek. Viz externí odkazy.\n\n\n"}
{"id": "627923", "url": "https://cs.wikipedia.org/wiki?curid=627923", "title": "Království (seriál, 1994)", "text": "Království (seriál, 1994)\n\nKrálovství (v dánském originále Riget) je dánský televizní seriál o osmi dílech. První řada byla natočena v roce 1994 a druhá následovala v roce 1997. Obě řady vytvořil dánský režisér Lars von Trier a ve spolupráci s Mortem Arnfredem je i režíroval.\n\nSeriál se odehrává na neurochirurgickém oddělení kodaňské Královské nemocnice (v originále Rigshospitalet). Seriál je zajímavý svým, někdy až zvráceným, humorem, natočením v sépiovém zbarvení a dvojicí postav s Downovým syndromem, které při mytí nádobí komentují dění v nemocnici, aniž by se jinak jakkoliv zapojily do děje.\n\nPrvní čtveřice epizod byla natočena v roce 1994. Na ni navázala v roce 1997 druhá čtveřice epizod. Její děj plynule navazoval na první řadu a snažil se odpovědět na některé nezodpovězené otázky. Výsledkem byly ale hlavně další, nové otázky, na které mělo být odpovězeno v třetí plánované řadě, která ale již nikdy nebyla natočena, protože v roce 1998 zemřel Ernst-Hugo Järegård, představitel jedné z hlavních rolí - Stiga Helmera.\n\nKaždý díl je uveden znělkou, ve které se dozvídáme, že Královská nemocnice byla postavena v místech, kde se ve středověku bělilo prádlo a proto se nad oblastí mokřadů rozprostírala celodenní mlha. Běliči byli nyní nahrazeni nejlepšími doktory, vědci a nejmodernějšími technologiemi. Jejich namyšlenost a odmítání duchovna je ale natolik silné, že se do těchto míst opět vrací mlha a chlad a na moderní budově jsou patrné první známky únavy.\n\nDíly prostupuje osud mrtvé Mary Jensenové, která se poprvé zjeví jako plačící duch pacientce Sigrid Drusse, která simuluje různé choroby, aby mohla v nemocnici pořádat spiritistická sezení s dalšími pacientkami. Její příběh se prolíná s osudy dalších lékařů, nemocničních techniků i studentů medicíny, kteří se v nemocnici vyskytují. Vším prostupují různé duchovní úkazy jako sanitka, která každou noc přijede, ale nikdy z ní nikdo nevystoupí, doktorka, která zjistí že ji oplodnil duch.\n\nNa konci každého dílu promlouvá jeho tvůrce Lars von Trier a shrnuje děj.\n\n\n"}
{"id": "627930", "url": "https://cs.wikipedia.org/wiki?curid=627930", "title": "Microsoft Virtual PC", "text": "Microsoft Virtual PC\n\nMicrosoft Windows Virtual PC 7 (nástupce Microsoft Virtual PC 2007, Microsoft Virtual PC 2004, a původního Connectix Virtual PC) je virtualizační program pro Microsoft Windows. Nejnovější verze programu, Microsoft Windows Virtual PC 7, podporuje jen hostitelské operační systémy Microsoft Windows 7 a podporuje výhradně pro virtualizaci Windows XP SP3 Professional. Jsou však pořád k dispozici i starší verze Virtual PC, které podporují i starší verze operačních systémů.\n\nVirtual PC dokáže virtualizovat standardní PC a hardware s ním související. Všechny podporované operační systémy Windows běží ve Virtual PC. Ostatní operační systémy, jako třeba Linux, mohou fungovat, ale nejsou oficiálně podporovány a Microsoft neposkytuje nezbytné ovladače (tzv. „Virtual Machine Additions“).\n\nConnectix Virtual PC, Microsoft Virtual PC 2004, Microsoft Virtual PC 2007, a Windows Virtual PC jsou následné verze stejného softwaru. Windows Virtual PC běží pouze pod Windows 7 a emuluje systémy od XP Professional dále. Jsou však pořád k dispozici i starší verze Virtual PC, které podporují i starší verze operačních systémů.\n\nWindows Virtual PC se dostal do beta testování 30. dubna 2009. Na rozdíl od předchozích verzí je tato podporována pouze ve Windows 7. Původně navíc vyžadovala i hardwarovou podporu virtualizace, ale 19. března 2010 Microsoft vydal aktualizaci, díky které Virtual PC běží i na PC bez hardwarové akcelerace.\n\nWindows Virtual PC je dostupný zadarmo pro určité verze Windows 7, předinstalovaný OEM výrobci nebo ke stáhnutí ze stránek Microsoftu.\n\n\nSystémové požadavky pro Windows Virtual PC:\n\nWindows XP Mode je označení pro virtualizované prostředí obsahující licencovanou verzi Windows XP SP3, které je dostupné zdarma v rámci Windows 7 Professional, Enterprise a Ultimate. Uživatelé ostatních verzí si ho nemohou stáhnout ani ho používat.\n\n\n"}
{"id": "627947", "url": "https://cs.wikipedia.org/wiki?curid=627947", "title": "Železniční trať Bratislava–Kúty", "text": "Železniční trať Bratislava–Kúty\n\nŽelezniční trať Bratislava – Kúty je slovenská hlavní železniční trať, která slouží zejména pro mezinárodní dopravu ve směru ze Slovenska do Rakouska (odbočnou tratí z Devínské Nové Vsi) a Česka (pokračováním trati z Kútů ve směru na Břeclav a Brno).\n\nPři železniční nehodě ve stanici Sekule 5. srpna 1947 zahynulo 19 lidí. Trať byla elektrifikována v roce 1967.\n"}
{"id": "627948", "url": "https://cs.wikipedia.org/wiki?curid=627948", "title": "Peter Dazeley", "text": "Peter Dazeley\n\nPeter Dazeley (* 1948 West Kensington, Londýn, Anglie), známý jako Dazeley, je anglický fotograf žijící a pracující v Londýně. Věnuje se výtvarnému umění, reklamě, anamorfnímu stylu a fotografii aktu.\n\nNarodil se v South Kensington v Londýně v roce 1948 jako syn Williama a Fredy Dazeleyových. Trpí dysleksií a školu opustil v 15. letech bez formální kvalifikace. Je ženatý a má jednu dceru, žijí v Coombe Hill, Surrey, Anglie.\n\nStudoval fotografii na Holland Park Comprehensive a v roce 1963 začal pomáhat fotografovi Petru Sowerbymu ve firmě Essex West Studios na Fleet Street v Londýně. Jeho práce získala ocenění od organizací po celém světě, včetně Asociace fotografů, Královské fotografické společnosti ve Spojeném království, EPICA ve Francii, časopisu Applied Arts Magazine v Kanadě a také společností Graphis Inc.\n\nDazeley pracuje s fotografickou metodou platinotisku, ve svých projektech využívá rentgenové záření, květiny, těhotné ženy, anamorfismus, nahotu, a solarizace (Sabatierův efekt) Má vlastní studio v londýnské čtvrti Chelsea\n\nV roce 1977 se stal členem Asociace fotografů a doživotním členem v roce 1984. V současné době je členem společnosti Design and Artists Copyright Society DACS.\n\nPoužívá celou řadu technik. Věnuje se tématu zátiší, portrétní fotografii, výtvarné fotografii, reklamní fotografii, životnímu stylu nebo fotografuje elektrárny. V reklamní fotografii používá malou hloubku ostrosti a rozostřené anamorfní postavy, jako například v kampani pro společnost Terrence Higgins Trust. Ve výtvarné fotografii využívá rentgenové záření, fotografuje například různé živočichy - ryby, mušle, raky, ale také revolver.\n\nSběratel moderního umění Kay Hartenstein Saatchi přirovnal Dazeleyho platinotisky s dílem surrealisty Man Raye. Andrew Coningsby z Coningsby Gallery jej označil za inovativního fotografa. Gavin Blyth z časopisu Image Magazine přirovnal jeho solarizované anamorfní postavy k dílům Alberta Giacomettiho.\n\n\n\n\n"}
{"id": "627953", "url": "https://cs.wikipedia.org/wiki?curid=627953", "title": "Enduro", "text": "Enduro\n\nEnduro je motocyklový sport, při němž je úkolem jezdce na motocyklu projet terénním úsekem v co nejkratší době. \n\nZávodí se na přírodní trati s hlinitým nebo hlinitopísčitým povrchem na speciálním motocyklu, který musí splňovat nutnou výbavu pro silniční provoz. Trať se skládá z testů a přejezdů. Testy jsou na vytyčené trati a měří se na nich čas průjezdu. Testy bývají nejčastěji ve formě cross testu (jezdí se po vytyčené motokrosové trati nebo na louce) či enduro testu (kdy se jezdí velmi náročný terén s prudkými výjezdy a sjezdy). U přejezdů se neměří čas, ale je nutno dojet ve stanoveném čase na start dalšího testu. Na přejezdové trase jsou kontrolní místa, která jezdec nesmí vynechat, jinak dostává trestné body, nebo hrozí vyloučení ze soutěže. Přejezdové trasy mohou vést i po běžných komunikacích nebo obcemi, kde závodník musí dodržovat pravidla silničního provozu.\n\nVrcholovým podnikem je mistrovství světa. Sportovci se sdružují pod Mezinárodní motocyklovou federaci FIM. Nejznámější motocyklovou soutěží v enduru je Mezinárodní motocyklová šestidenní nebo vytrvalostní závody typu Rallye Dakar.\n\nSlovo enduro je odvozeno z anglického (výdrž).\n\nMezi největší výrobce enduro motocyklů patří rakouská KTM a švédská Husqvarna. Mezi další přední výrobce patří japonská čtyřka Yamaha, Honda, Kawasaki, Suzuki, jejíž enduro speciály jsou odvozeny od motokrosových. Švédská Husqvarna, která byla majetkově propojena s německou BMW, je v současnosti v majetku rakouské firmy KTM. Dále v enduru závodí španělský Gas Gas, Beta.\n\nV minulosti se v tomto sportu výrazně prosadilo i Československo se svojí značkou Jawa.\n\n"}
{"id": "627958", "url": "https://cs.wikipedia.org/wiki?curid=627958", "title": "Typový druh", "text": "Typový druh\n\nTypový druh je druh, ke kterému se v biologické nomenklatuře trvale váže jméno určitého rodu. Pokud je rod obsahující více druhů rozdělen na několik rodů menších, původní rodové jméno automaticky náleží tomu novému rodu, do kterého je zařazen typový druh původního rodu. Tím se minimalizují případné nejednoznačnosti či zmatky.\n"}
{"id": "627963", "url": "https://cs.wikipedia.org/wiki?curid=627963", "title": "Otto Kohn", "text": "Otto Kohn\n\nOtto Kohn (6. prosince 1887 Líbeznice – 10. července 1965 New York) byl český architekt židovského původu. Řadu staveb realizoval se svým bratrem Karlem Kohnem.\n\nOtto Kohn je otcem matematika Josefa Kohna, dosud vyučujícího na Princetonské univerzitě, a pravděpodobně také biologickým otcem režiséra Miloše Formana.\n\nRodina jeho matky Schwarzové byla před válkou zcela asimilovaná bohatá pražská židovská rodina. Dědeček ze strany otce byl ortodoxní žid, jehož synové byli praktikující, ale neortodoxní židé. Sami bratři Otto i Karl Kohnovi vystudovali na pražské německé technice. Nejdříve projektovali budovy ovlivněné expresionismem a později funkcionalismem.\n\nV roce 1938 většina rodiny Kohnů (více než 20 členů rodiny) před nacisty uprchla do Francie a poté odcestovala do ekvádorského Quita. Rodina jeho matky za války zůstala v Praze a byla vyvražděna nacisty v koncentračních táborech.\nBratři Kohnové v Quitu nadále projektovali a vyučovali architektuře. Rodina Otty Kohna byla česky mluvící pražská židovská rodina.\n\nOtto Kohn se po válce v roce 1945 i s rodinou přestěhoval do USA, kde se stal bytovým architektem.\n\nDílu architektů Kohnů se mj. věnovala i výstava Splátka dluhu a stejnojmenná publikace věnovaná zmizelým židovským nebo německy mluvícím architektům v Československu. Mezi domy postavené Otto Kohnem patří například známá Janečkova vila či letenský Molochov v Praze.\n\n\n\n"}
{"id": "627971", "url": "https://cs.wikipedia.org/wiki?curid=627971", "title": "Infima", "text": "Infima\n\nInfima je název populární české modemové centrály BBS a stejnojmenné skupiny firem se sídlem v Praze (INFIMA s.r.o. , INFIMA Software s.r.o. , INFIMA Distribuce s.r.o. ...), která tuto BBS provozovala.\n\nNázev \"Infima\" vznikl ze slov \"Informatika IMA\". kde IMA byla zkratka \"Institut mikroelektronických aplikací\", kterýžto podnik (dnes IMA s.r.o.) byl součástí koncernu Tesla Eltos, a v něm koncem 80. let vznikla skupina zabývající se modemovou komunikací.\n\nVznikla v roce 1991 jako ukázková implementace softwaru \"Major BBS\" od americké firmy Galacticomm, který IMA / Infima lokalizovala do češtiny.\n\nV průběhu 90. let se stala jednou z nejpopulárnějších českých online destinací, až po nástupu internetu její použitelnost klesla.\n\nV roce 2000 byla odpojena od modemových linek a dál byla dostupná pouze přes internetové spojení.\n1. července 2002 ve 14:00 hodin byl její provoz skončen úplně.\n\nZačala v roce 1992 jako distributor softwaru \"Major BBS\" pro provozování modemových centrál. Kromě tohoto produktu se zabývala distribucí a prodejem modemů a poskytováním integračních služeb nad těmito produkty.\n\nPozději se stala distributorem značek Netscape, Webtrends, Websense, GTA a dalších.\n\nBěhem času fungovala v různých právních podobách od fyzické osoby, po několik s.r.o. V současné době nevyvíjí aktivní činnost.\n\nINFIMA začala vznikat koncem 80. let jako \"Oddělení informatiky\" uvnitř Institutu mikroelektronických aplikací Tesla ELTOS.\nZde byla v květnu 1991 založena BBS INFIMA - veřejná modemová komunikační služba běžící na softwaru \"Major BBS\" americké firmy Galacticomm, který skupina počeštila a úspěšně uvedla na zdejší trh.\n\nV roce 1992 při likvidaci podniku Tesla ELTOS se skupina kolem BBS INFIMA osamostatnila ve složení: Tomáš Svoboda, Josef Krejčí, Zdeněk Hladík, Jan Eisenreich. Pracoviště bylo V Olšinách ve Strašnicích. V dalších letech se kromě BBS rozvíjel prodej modemů, zejména značek U.S.Robotics, a ZyXel.\n\n1.9.1994 se firma přestěhovala do Velflíkovy ulice v Praze 6. Ze zakládajících spolupracovníků odešli Josef Krejčí a Zdeněk Hladík. V té době byl dokončen BBSman - modemový komunikační klient v češtině se zabezpečenou komunikací pomocí asymetrické kryptografie, kterého bylo během několika roků prodáno 15.000 licencí, většinou do bankovního sektoru.\n\nV letech 1995 až 1997 se firma snažila působit na českém trhu jako distributor pokrokových softwarových firem, například\n\na zejména\n\nOd 1.1.1996 se firma transformovala do nové právní formy jako INFIMA s.r.o. pod vedením Milana Nemčeka a Kateřiny Palečkové.\n\nV roce 1996 firma Galacticomm uvedla na trh a Infima počeštila inovovanou verzi programu Major BBS pod názvem Worldgroup. Byla to reakce na nadcházející trendy: Internet a Windows.\nV roce 1997 byl v Infimě lokalizován browser Netscape Communicator. Byl to první český WWW klient a první případ na světě, kdy Netscape povolil lokalizaci jiné firmě.\n\nV letech 1995–1996 se INFIMA snažila svou pozici v online světě, kterou měla díky své BBS, rozvíjet pomocí poskytování internetových služeb. Například tehdy poskytovala zdarma e-mailové schránky (jako první freemail v ČR).\n\nV dalších letech firma Netscape celosvětově upadala a to se odráželo i na postavení Infimy. Byla snaha tento výpadek nahradit distribucí produktů dalších firem \n\nSoučasně se INFIMA zabývala i vlastním vývojem a v roce 2003 uvedla na trh aplikaci pro obsluhu elektronické podatelny \"ePodatelna.NET\"\n\n\n"}
{"id": "627973", "url": "https://cs.wikipedia.org/wiki?curid=627973", "title": "Železniční trať Kysak–Muszyna", "text": "Železniční trať Kysak–Muszyna\n\nŽelezniční trať Kysak - Muszyna je mezistátní železniční trať, která vede ze stanice Kysak (na železniční trati Košice – Žilina) přes Prešov na slovensko-polský hraniční přechod Plaveč - Muszyna.\n"}
{"id": "627975", "url": "https://cs.wikipedia.org/wiki?curid=627975", "title": "Hilary Mantelová", "text": "Hilary Mantelová\n\nHilary Mary Mantelová CBE, rozená Thompsonová (* 6. července 1952, Glossop, Derbyshire) je britská spisovatelka, autorka románů, povídek a pamětí, básnířka, literární a filmová kritička. Za své dílo prolínající osobní vzpomínky a historickou fikci získala několik významných literárních nominací a ocenění. Je dvojnásobnou laureátkou Man Bookerovy ceny. Oceněna byla v roce 2009 za historický román \"Wolf Hall\" a v roce 2012 za pokračování nazvané \"Předveďte mrtvé\". Její prozaická díla byla adaptována i do jevištní podoby.\n\nNarodila se v Glossopu jako nejstarší ze tří sourozenců a vyrostla v hadfieldském mlýně v hrabství Derbyshire. Navštěvovala římskokatolickou základní školu. Rodiče Margaret a Henry Thompsonovi byli Angličané s irskými kořeny. Po odloučení s otcem, ke kterému došlo v jedenácti letech, přijala příjmení nevlastního otce Jacka Mantela. Víru v boha podle svých slov ztratila natrvalo o rok později, ve dvanácti letech.\nPo ukončení klášterní školy v Harrytownu v Romiley začala studovat v roce 1970 právo na londýnské London School of Economics. Z ní přestoupila na sheffieldskou univerzitu, kde dosáhla roku 1973 bakalářského titulu v právní vědě. Nastoupila do sociálního oddělení léčebny dlouhodobě nemocných a poté pracovala jako obchodní zástupkyně. V roce 1974 začala psát první román z prostředí francouzské revoluce, který později vyšel pod názvem \"A Place of Greater Safety\".\n\nV roce 1972 se provdala za geologa Geralda McEwena a o pět let později s ním odjela žít do Botswany. Čtyři roky také strávili v saúdskoarabské Džiddě, z něhož vznikla kniha vzpomínek \"Someone to Disturb\". O okamžiku odjezdu z Džiddy hovoří jako \"„o nejlepším dnu svého života.“\".\n\n\n\n"}
{"id": "627976", "url": "https://cs.wikipedia.org/wiki?curid=627976", "title": "Útočná válka", "text": "Útočná válka\n\nÚtočná válka je válka vedená bez oprávnění sebeobrany obvykle pro územní zisk a podrobení nepřátelského státu. V moderním mezinárodním právu vyjadřuje opak středověkého dobyvatelského práva. Od korejské války je vedení útočné války mezinárodním zločinem proti míru.\n\nJe obecně uznáváno odborníky na mezinárodní právo, že vojenské agrese nacistického Německa v druhé světové válce vedené k získání Lebensraum byly vedením útočné války, jež byla označena za nejvyšší zločin soudcem Robertem H. Jacksonem v Norimberském procesu.\n\nMezinárodní vojenský tribunál v Norimberku po druhé světové válce označil vedení agresivní války za:\nČlánek 39 charty Spojených národů stanoví pravomoc Rady bezpečnosti OSN rozhodnout o aktu agrese \"a doporučí nebo rozhodne, jaká opatření mají býti učiněna podle článků 41 a 42, aby byl zachován nebo obnoven mezinárodní mír a bezpečnost.\"\n\nPříkladem útočné války v moderní době může být jomkipurská válka a nebo válka v Iráku (ta byla za nelegální prohlášena i samotnou OSN).\n\nPříprava a podněcování útočné války je podle § 406 a § 407 českého trestního zákoníku trestné, nicméně podle § 408 přípravou a podněcováním útočné války není jednání související \"s účastí České republiky v obranných systémech mezinárodní organizace, jíž je Česká republika členem.\"\n"}
{"id": "627983", "url": "https://cs.wikipedia.org/wiki?curid=627983", "title": "Seznam teologických časopisů", "text": "Seznam teologických časopisů\n\nToto je seznam teologických časopisů vydávaných v České republice.\n\n"}
{"id": "627988", "url": "https://cs.wikipedia.org/wiki?curid=627988", "title": "Tunel Plabutsch", "text": "Tunel Plabutsch\n\nTunel Plabutsch ( ) je dálniční tunel u města Štýrský Hradec \"(Graz)\" v Rakousku. Zároveň je se svými 10 km délky druhým nejdelším silničním tunelem v zemi (po Arlberském silničním tunelu) a druhým nejdelším dvoutubusovým silničním tunelem v Evropě (po tunelu Gran Sasso v Itálii). Nachází se na dálnici A9 \"(Pyhrn Autobahn)\" a fakticky tvoří obchvat Štýrského Hradce. V tunelu se neplatí žádné speciální mýtné.\n\nPrvní plány ze 70. let 20. století počítaly pouze s nadzemní dálnicí, ale díky občanské iniciativě bylo rozhodnuto, že se zde postaví tunel. Stavba tunelu v polovičním profilu (stavěn byl pouze východní tubus) začala 4. srpna 1980. Tunel pak byl otevřen 27. července 1987. 19. července 1999 byl položen základní kámen západního tubusu, který byl otevřen 30. ledna 2004. V období od února do listopadu 2004 došlo k uzavírce východního tubusu za účelem opravy na bezpečnostní úroveň západního tubusu.\n\nTunel se skládá z východního a západního tubusu, které jsou v důsledku velké zatáčky v tunelu rozdílně dlouhé (východní tubus má 9 919 m, západní 10 085 m). V tunelu se rovněž nacházejí dva nouzové východy. Každých 106 metrů se v tunelu nachází protipožární výklenek a každých 212 metrů bezpečnostní výklenek.\n\nTunel svojí polohou významně odvádí dopravu ze Štýrského Hradce ve směru sever–jih. Díky své poloze na dálnici A9 skrze něj projíždí mnoho turistů mířících zejména k Jaderskému moři. Průměrně tunelem projíždí 30 000 aut za den, při zvýšeném provozu ale až 41 000 aut.\n\n\n"}
{"id": "627995", "url": "https://cs.wikipedia.org/wiki?curid=627995", "title": "Studia theologica", "text": "Studia theologica\n\nStudia theologica () je recenzovaný teologický čtvrtletník. Roku 1999 jej začaly vydávat Cyrilometodějská teologická fakulta Univerzity Palackého v Olomouci, Teologická fakulta Jihočeské univerzity a Teologická fakulta Trnavské univerzity v Trnavě. Od roku 2005 se k vydávání připojila i Katolická teologická fakulta Univerzity Karlovy.\n\nČasopis je zařazen v následujících databázích:\n\nPod stejným názvem vychází i teologický časopis v Norsku s podtitulem Nordic Journal of Theology.\n\n"}
{"id": "627997", "url": "https://cs.wikipedia.org/wiki?curid=627997", "title": "Mavrodaphne", "text": "Mavrodaphne\n\nMavrodaphne je označení pro sladké červené dezertní víno vyráběné v Řecku z bobulí stejnojmenné odrůdy. Řadí se mezi likérová vína, takže může obsahovat přídavek vinné pálenky. Historicky pochází z regionu Achaia na poloostrově Peloponesos\n\nK výrobě se používají hrozny odrůdy Mavrodaphne, případně v kombinaci s černým Korinthiaki. K fermentaci dochází ve velkých nádobách vystavených slunci. Fermentační proces je uměle ukončen přídavkem vinné pálenky získané z předchozí sklizně (tzv. fortifikace). Tím je ve víně zachován vyšší obsah zbytkového cukru a zároveň dosaženo obsahu alkoholu kolem 15%. Dále víno zraje ve sklepích, kde v (obvykle) menších sudech postupuje procesem známým pod názvem solera.\n\nTen zakládá na mísení vín různých ročníků s využitím několika sudů. Při použití čtyř sudů je ve čtvrtém roce polovina sudu s nejstarším vínem stočena do lahví a zbytek doplněn ze sudu s o rok novějším vínem. V dalším roce je opět stočena polovina obsahu nejstaršího sudu (který již obsahuje směs 4 a 5 let starého vína) a opět doplněna z o rok mladší směsi a tak dále. Tímto postupem je zaručena rovnoměrná kvalita a rychlejší dosažení charakteristik starého (sudově zralého) vína.\n\nVíno nabízí výrazně sladkou plnou ovocnou chuť s aromatem bylin, případně švestek, karamelu, rozinek nebo kávy. Barva bývá temná, proti světlu až červeno-hnědá. Víno je vhodné ke sladkým pokrmům, případně jako aperitiv. Kvůli vyššímu obsahu alkoholu se doporučuje chladit na 8-10°C.\n\nMavrodaphne je také používáno jako surovina pro přípravu různých pokrmů, především ovocných dezertů.\n\n"}
{"id": "628012", "url": "https://cs.wikipedia.org/wiki?curid=628012", "title": "Železniční trať Žilina–Čadca", "text": "Železniční trať Žilina–Čadca\n\nŽelezniční trať Žilina - Čadca je slovenská hlavní železniční trať, která spojuje Žilinu s Čadcou, odkud navazují tratě do Česka a Polska. Trať je součástí někdejší Košicko-bohumínské dráhy.\n\nTrať byla uvedena do provozu 8. ledna 1871 jakou součást Košicko-bohumínské dráhy. V roce 1915 byla trať zdvoukolejněna.. Po druhé světové válce bylo rozhodnuto o elektrifikaci Košicko-bohumínské dráhy. Úsek Žilina - Čadca byl do elektrického provozu uveden 23. září 1964.\n\nMezi lety 2008 až 2011 proběhla modernizace úseku Žilina - Krásno nad Kysucou, ve kterém nyní nejvyšší traťová rychlost dosahuje 140 km/h. V úseku Krásno nad Kysucou - Čadca dosahuje traťová rychlost 80 km/h. Modernizace tohoto úseku byla připravována v letech 2010 až 2015. Byla zpracována EIA, vydáno územní rozhodnutí a byla připravena dokumentace pro stavební povolení. Projekt byl připravován v několika variantách. Červená varianta počítá s vybudováním tunelu Kýčera v délce 4 650 m. Modrá varianta počítala s kratším tunelem v délce 3 810 m. K oběma variantám existovala ještě možnost současného zachování provozu po původní trati, což by umožnilo obsluhu zastávky Oščadnica. Po dokončení tohoto úseku měla být traťová rychlost zvýšena až na 160 km/h. Vzhledem k finanční náročnosti byla ovšem rozhodnutím ministerstva příprava zastavena a ŽSR dostaly za úkol připravit méně náročné optimalizační řešení..\n"}
{"id": "628018", "url": "https://cs.wikipedia.org/wiki?curid=628018", "title": "Nha Trang", "text": "Nha Trang\n\nNha Trang (vietnamsky Nha Trang) je hlavním městem vietnamské provincie Khanh Hoa (viet. Khánh Hoà). Má více než 361 000 obyvatel (2005). Město je známé zejména díky své 7 km dlouhé mořské pláži a nedalekým ostrovům. Kromě toho zde však lze nalézt i řadu jiných pozoruhodností, mj. čamské věže zasvěcené bohyni Ponagar z 8.-12. století, Oceánografický institut či Museum Alexandra Yersina. V roce 2008 hostil Nha Trang finále soutěže Miss Universe.\n"}
{"id": "628019", "url": "https://cs.wikipedia.org/wiki?curid=628019", "title": "Libor Michálek", "text": "Libor Michálek\n\nLibor Michálek (* 14. prosince 1968 Náchod) je český ekonom, politik, úředník a whistleblower známý kritikou a odhalováním korupčních praktik. V letech 2012 až 2018 byl senátorem za obvod č. 26 – Praha 2, od října 2018 je předsedou hnutí VIZE pro Česko.\n\nMaturitu složil na gymnáziu v Přerově. Je absolventem Přírodovědecké fakulty Univerzity Palackého v Olomouci a manažerského programu na Masarykově univerzitě. Dříve pracoval jako makléř ve Fondu národního majetku, v dohledu nad kapitálovým trhem na ministerstvu financí, v Komisi pro cenné papíry jako ředitel odboru kolektivního investování. Působil též jako expert dohledu nad finančním trhem v České národní bance. Jako konzultant pro licenční standardy pracoval ve Světové bance. V srpnu 2010 se stal ředitelem Státního fondu životního prostředí.\n\nLibor Michálek se zabýval také publikační a osvětovou činností v oblasti nemovitostních fondů a kolektivního investování. Získal certifikát Optimalizace práce manažera na Úřadu vlády ČR a certifikát Management a technika vedení lidí u firmy Hewlett-Packard.\n\nLibor Michálek je ženatý a praktikující křesťan, člen charismatického evangelikálního společenství International Christian Fellowship v Praze.\n\nV roce 1996, kdy pracoval ve Fondu národního majetku, kritizoval pomalou privatizaci bank a únik peněz (tunelování) z privatizačních fondů. Michálek tehdy okamžitě přišel o místo. Obrátil se na soud a ten mu nakonec (tj. cca po 6 měsících) dal za pravdu. Později se angažoval v odškodňování investorů postižených finanční kriminalitou.\n\nPoté, co Libor Michálek podal 13. prosince 2010 trestní oznámení kvůli podezření z trestného činu pletichy při zadání veřejné zakázky a při veřejné soutěži (jednalo se o zakázku na čističku odpadních vod, jejíž cena měla být předražena o 3 miliardy Kč a vítězná firma z této ceny měla vracet úplatky ve výši 1,5 miliardy Kč do těch \"správných rukou\" hochů \"co spolu mluví\"... Bohužel, jediný následek této aféry pro její aktéry bylo Klausovo prohlášení, že \"Drobil si nadrobil\"...) , byl následujícího dne ministrem Pavlem Drobilem odvolán z funkce ředitele Státního fondu životního prostředí. Ministr zároveň poslal na nucenou dovolenou náměstka ředitele SFŽP Dušana Fibingra a s okamžitou platností ukončil poradenskou smlouvu s Martinem Knetigem. Důvodem těchto opatření podle Drobila bylo, že členové vrcholového vedení Fondu včetně ministrova poradce naprosto ztratili schopnost komunikovat, nahrávali se skrytými mikrofony a navzájem na sebe podali trestní oznámení.\n\nNa konci července 2012 Libor Michálek oznámil, že bude ve volebním obvodu č. 26 kandidovat do Senátu ve volbách v roce 2012 za koalici Pirátů, Strany zelených a KDU-ČSL. Ve volebním programu má např. posílení přímé demokracie, boj proti korupci, podporu rodinné a sociální politiky, ochranu veřejného zájmu a životního prostředí.\n\nV prvním kole senátních voleb se umístil na prvním místě, když získal 24,3 % hlasů. Ve druhém kole byl zvolen senátorem ziskem 74,4 % hlasů.\n\nPo senátních volbách v roce 2014 byl zvolen místopředsedou nově vzniklého senátorského klubu Zelení – nezávislí. Michálek z něj ale v listopadu zase vystoupil, čímž přestal klub existovat, protože neměl dostatečný počet členů. Michálkovi vadily autoritářské prvky řízení klubu. On sám podle svého stanoviska byl naopak nařčen z toho, že si klade ultimativní požadavky.\n\nVe volbách do Senátu PČR v roce 2018 obhajoval svůj mandát za Piráty v obvodu č. 26 – Praha 2 a 3. Se ziskem 15,57 % hlasů skončil v prvním kole voleb na 2. místě a ve druhém kole se utkal s bývalým prezidentským kandidátem Markem Hilšerem. V něm však prohrál poměrem hlasů 20,24 % : 79,75 % a mandát senátora tak neobhájil.\n\nV polovině října 2018 se stal prvním předsedou hnutí VIZE pro Česko (zkratka VIZE), za něž neúspěšně kandidoval v doplňovacích volbách do Senátu PČR v dubnu 2019 v obvodu č. 24 – Praha 9. Získal 5,87 % hlasů a skončil tak na 6. místě.\n\n\n"}
{"id": "628020", "url": "https://cs.wikipedia.org/wiki?curid=628020", "title": "Joseph Kohn", "text": "Joseph Kohn\n\nJosef Kohn, též Joseph John Kohn (* 18. května, 1932 v Praze) je emeritní profesor matematiky na Princetonské univerzitě a jeden z předních světových matematiků. Díky společnému otci je polovlastním bratrem Miloše Formana.\n\nJosef Kohn se narodil v rodině předního pražského architekta Otto Kohna. Rodina v roce 1938 uprchla před nacisty do Francie a poté do Ekvádoru. V roce 1945 se přestěhovali do USA. Josef Kohn zde navštěvoval střední Brooklyn Technical High School a poté studoval prestižní techniku MIT (1953) a Princeton University, kde v roce 1956 získal doktorát.\n\nV roce 1979 získal Steelovu cenu Americké matematické společnosti, v roce 1990 získal čestný doktorát Boloňské univerzity a v roce 1993 mu Jednota českých matematiků a fyziků udělila medaili JČMF.\n\nPravidelně navštěvuje Českou republiku a hovoří plynně česky.\n\n"}
{"id": "628022", "url": "https://cs.wikipedia.org/wiki?curid=628022", "title": "Velvyslanec Spojených států amerických při OSN", "text": "Velvyslanec Spojených států amerických při OSN\n\nVelvyslanec Spojených států amerických při OSN (anglicky: Ambassador to the United Nations of the United States of America) je vedoucí delegace Spojených států při mezinárodní Organizaci spojených národů sídlící v New Yorku. \n\nFormálně je používán název „stálý zástupce Spojených států amerických při OSN“ (\"Permanent Representative of the United States of America to the United Nations\"). Jedná se o člena diplomatického sboru se statusem mimořádného a zplnomocněného velvyslance a zástupce Spojených států amerických v Radě bezpečnosti OSN. Zkráceně se hovoří o „americkém stálém zástupci při OSN“ (\"U.S. Permanent Representative\" nebo jen \"„Perm Rep“ to the United Nations\").\n\nAmerický stálý zástupce je pověřen reprezentovat Spojené státy jako stálého člena v Radě bezpečnosti a na všech plenárních zasedání Valného shromáždění. Výjimkou jsou mimořádné situace, které vyžadují přítomnost výše postaveného člena americké administrativy, obvykle ministra zahraničních věcí či prezidenta Spojených států. Stejně jako u všech dalších amerických velvyslanců, nominantem osoby na tento úřad je prezident a následnou podmínkou pak potvrzení Senátem USA. \n\nOd září 2019 zastává funkci velvyslankyně Kelly Craftová, která nahradila Nikki Haleyovou. Prezident Donald Trump ji nominoval 22. února 2019 a nominační listinu odeslal do Senátu 2. května téhož roku. Horní komora vyslovila souhlas 31. července poměrem hlasů 56 : 34. Velyslaneckou přísahu Craftová složila do rukou viceprezidenta Mika Pence 10. září 2019 a pověřovací listiny generálnímu tajemníku OSN Antóniu Guterresovi předala o dva dny později.\n\nV minulosti zastávala tento post řada významných amerických diplomatů a politiků včetně Henry Cabota Lodge, Adlai Stevensona, George H. W. Bushe, Daniela Patricka Moynihana, Jeane Kirkpatrickové, Richarda Holbrooka, Madeleine Albrightové, Billa Richardsona nebo Nikki Haleyové.\n\nPostavení stálého zástupce při OSN v rámci americké vlády se mění. V Clintonově stejně jako v Obamově vládě byl velvyslanec jejím členem. Naopak během vlád George W. Bushe, v období 2001–2009, nebyl velvyslanec součástí vlády. V první fázi Trumpova prezidenství byl velvyslanec členem kabinetu. Po odchodu Haleyové z úřadu Trump vyjmul velvyslanecký úřad z kabinetní úrovně.\n\n"}
{"id": "628023", "url": "https://cs.wikipedia.org/wiki?curid=628023", "title": "Seznam vědeckých a technologických parků", "text": "Seznam vědeckých a technologických parků\n\nSeznam vědeckých parků a technologických parků podle jednotlivých kontinentů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "628031", "url": "https://cs.wikipedia.org/wiki?curid=628031", "title": "Chráněná rybí oblast", "text": "Chráněná rybí oblast\n\nChráněná rybí oblast (CHRO) je vyhrazená část tekoucích nebo stojatých vod, kde je zakázán lov ryb. Vyhlašuje ji příslušný krajský úřad pro ty části rybářského revíru, kde dochází k rozmnožování ryb, kde je výskyt chráněných druhů nebo kde probíhá výzkum. Úřad v rozhodnutí stanoví, které vodní organizmy jsou předmětem ochrany; definuje zdroje a způsob jejich vysazování a podmínky pro jejich chov a lov. V chráněné rybí oblasti může být omezen nebo zakázán lov ryb nebo vodních organizmů.\n\nVyhlašování chráněné rybí oblasti se řídí zákonem č. 99/2004 Sb.\n\n"}
{"id": "628036", "url": "https://cs.wikipedia.org/wiki?curid=628036", "title": "Žid", "text": "Žid\n\nŽid nebo Židovka může být:\n\n\n\n\n\n"}
{"id": "628040", "url": "https://cs.wikipedia.org/wiki?curid=628040", "title": "AFC West", "text": "AFC West\n\nAFC West je divize American Football Conference (AFC, Americké fotbalové konference) National Football League (NFL, Národní fotbalové ligy). Má čtyři členy: Denver Broncos, Kansas City Chiefs, Oakland Raiders a Los Angeles Chargers.\n\nDivize byla založena v roce 1960 jako Western Division AFL. V roce 1970 se v rámci sloučení AFL a NFL stala AFC West, a během své historie přivítala několik týmů, nicméně dnes v ní de facto hrají stejné týmy, jako na začátku. \n\nPůvodní AFL Western měla čtyři členy: Dallas Texenas (v roce 1963 se stěhují do Kansasu), Denver Broncos, Los Angeles Chargers (stěhují se do San Diega v roce 1961) a Oakland Raiders. Tyto čtyři týmy zůstaly v divizi AFL/AFC West během celé její historie a v současné době jsou jejími jedinými členy. Přestože Raiders mezi roky 1982 – 1994 hráli v Los Angeles, zůstali v této divizi, protože všechny týmy spojuje silná vzájemná rivalita.\n\nCincinnati Bengals zde hráli poslední dvě sezóny v AFL a poté byli přesunuti do AFC Central (nyní AFC North).\n\nKaždý ze čtyř týmů vyhrál po znovuobnovení v roce 2002 divizní titul: Oakland v roce 2002, Kansas City 2003, San Diego 2004 a Denver 2005, což je jediný případ v celé NFL.\n\nPřezdívka této divize je „AFC Smythe“ podle staré „Smythe Division“ NHL, která se nyní dělí na Pacifickou a Severozápadní.\n\nV prvních letech nového století byla tato divize označována jako nejtěžší díky dobrým výsledkům týmů na domácích hřištích, ačkoli v roce 2008 byla nejslabší od AFC Central 1985. Vítězové San Diego Chargers se s bilancí 8-8 do play-off dostali, naproti tomu New England Patriots z AFC East s bilancí 11-5 nikoliv. I když je rovněž třeba poznamenat, že Chargers porazili Patriots 30-10 v šestém týdnu sezóny. \n\n1960 - Čtyři zakládající týmy AFL Western Division. \n\n1961 - 1962 – Chargers se stěhují do San Diega. \n\n1963 - 1967 – Texans se stěhují do Kansas City a mění název na Chiefs. \n\n1968 - 1969 – Přicházejí Cincinnati Bengals. \n\n1970 - 1975 – Z AFL Western Division se stává AFC West, Bengals se stěhují do AFC Central.\n\n1976 - Přichází Tampa Bay Buccaneers.\n\n1977 - 1981 – Z NFC West přichází Seattle Seahawks místo Tampy, která odchází do NFC Central.\n\n1982 - 1994 – Raiders se stěhují do Los Angeles.\n\n1995 - 2001 – Raiders v zpátky v Oaklandu.\n\n2002 - 2016 – Seattle odchází do NFC West.\n\n2017 - současnost – Chargers se stěhují do Los Angeles.\n\n! Oakland Raiders i Kansas City Chiefs končí sezónu bilancí 12-2-0. Raiders vítězí v dodatečném utkání na svém stadionu 41-6 a reprezentují Western Division v AFL Championship Game.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\n Chiefs se v roce 1968 dělili o první místo s Raiders, ale prohráli vložený zápas.<br>\n"}
{"id": "628041", "url": "https://cs.wikipedia.org/wiki?curid=628041", "title": "Stanislav Frank", "text": "Stanislav Frank\n\nStanislav Frank (18. dubna 1930 Přerov — 24. listopadu 2008) byl český ichtyolog, akvarista, šéfredaktor časopisu \"Akvárium Terárium\" a autor mnoha důležitých akvaristických publikací.\n"}
{"id": "628042", "url": "https://cs.wikipedia.org/wiki?curid=628042", "title": "Karl Kohn", "text": "Karl Kohn\n\nKarl Kohn (1894 Praha– 1979 Quito) byl pražský architekt židovského původu. Řadu staveb realizoval se svým bratrem Otto Kohnem.\n\nRodiče jeho matky Schwarzové byla před válkou zcela asimilovaná bohatá pražská židovská rodina. Dědeček ze strany otce byl ortodoxní žid, jehož synové byli praktikující, ale neortodoxní židé. Sami bratři Otto i Karl Kohnovi vystudovali na pražské německé technice a Karl Kohn i u architekta Gočára na AVU. Ještě v Praze se oženil s manželkou Věrou.\n\nNejdříve projektovali budovy ovlivněné expresionismem a později funkcionalismem.\n\nV roce 1938 většina rodina Kohnů (více než 20 členů rodiny) před nacisty uprchla do Francie a poté odcestovala do ekvádorského Quita. Rodina jeho matky za války zůstala v Praze a byla zcela vyvražděna nacisty v koncentračních táborech.\nBratři Kohnové v Quitu nadále projektovali a vyučovali architektuře, manželka Věra se věnovala a dosud věnuje psychologii.\n\nDílu architektů Kohnů se mj. věnovala i výstava Splátka dluhu a stejnojmenná publikace věnovaná zmizelým židovským nebo německy mluvícím architektům v Československu. Mezi domy postavené Otto Kohnem patří například známá Janečkova vila či letenský Molochov v Praze.\n\nVybrané stavby bratří Kohnů\n\n\n"}
{"id": "628043", "url": "https://cs.wikipedia.org/wiki?curid=628043", "title": "Seznam katovických biskupů a arcibiskupů", "text": "Seznam katovických biskupů a arcibiskupů\n\nSeznam biskupů a arcibiskupů arcidiecéze katovické.\n"}
{"id": "628051", "url": "https://cs.wikipedia.org/wiki?curid=628051", "title": "Milady Horákové (Praha)", "text": "Milady Horákové (Praha)\n\nUlice Milady Horákové v Praze je významná komunikace na hranici pražských Hradčan, Střešovic, Dejvic, Bubenče a Holešovic. Procházející západovýchodním směrem od ulice Patočkovy, přes Letenské náměstí na Strossmayerovo náměstí z Letné přes celou letenskou pláň do Holešovic. \n\nV roce 1990 byla přejmenována ze třídy Obránců míru na Milady Horákové, podle advokátky popravené v 50. letech. V ulici je vedena dvoukolejná tramvajová trať Strossmayerovo náměstí - Hradčanská - Malovanka pražské MHD. V současnosti trpí dopravními zácpami, řešenými stavbou tunelu Blanka a v dolní části odkloněním automobilové dopravy z Letenského náměstí do Veletržní ulice.\n\nZe silnice osady Ovenec se v 18. století vyvinula páteřní komunikace předměstských osad Holešovice a Bubny, které byly sloučeny a roku 1884 připojeny k Praze, což vyvolalo úpravu silnice na městskou ulici a stavební boom. Od roku 1888 do roku 1940 a od roku 1945 se nazývala Belcrediho třída na památku českého místodržitele a ministra Richarda Belcrediho. Za okupace se jmenovala Letenská (německy: Sommerbergstraße, od června roku 1947 Krále Jiřího VI. (jako projev vděku Velké Británii za účast v boji o osvobození Evropy) a poté po celé období socialismu až do roku 1990 Obránců míru. Na dětská léta zde prožitá vzpomínal spisovatel Václav Čtvrtek v knížce \"Z dětství i jinak\".\n\n10. července 1973 zde Olga Hepnarová na tramvajové zastávce \"Strossmayerovo náměstí\" zabila 8 lidí.\n\n\n\n"}
{"id": "628063", "url": "https://cs.wikipedia.org/wiki?curid=628063", "title": "Kostel Nejsvětější Trojice (Paříž)", "text": "Kostel Nejsvětější Trojice (Paříž)\n\nKostel Nejsvětější Trojice (francouzsky \"Église de la Sainte-Trinité\") je katolický farní kostel v 9. obvodu v Paříži na náměstí \"Place d'Estienne-d'Orves\".\n\nKostel byl vystavěn na příkaz barona Haussmanna během přestavby Paříže v 19. století. Budova byla postavena na malém náměstí, které navrhl Jean-Charles Alphand. Výstavba kostela začala v roce 1861 a byla dokončena v roce 1867. Dne 11. března 1869 se zde konal pohřeb Hectora Berlioze.\n\nArchitekt Théodore Ballu (1817–1885) navrhl stavbu, která je 90 m dlouhá, 34 metrů široká, 30 m vysoká a jejíž věž se zvedá do výšky 65 m. Fasáda je inspirována italskou renesancí. Je bohatě zdobená nikami, frontony a pilastry. Výzdoba a sochy znázorňují Nejsvětější Trojici a církevní Otce, kteří bránili toto dogma. V horní části průčelí se nacházejí sochy čtyř hlavních ctností a kolem zvonice jsou symboly čtyř evangelistů. Před kostelem je symbolika čísla tři, kterou představují tři fontány v oválném bazénu a nad nimi tři sochy znázorňující tři teologické ctnosti. V roce 2001 byla před nádrž umístěna série velkých obrazů představující cirkusové hry ve starověkém Římě. Slouží současně k představění současného umění i jako ochranná bariéra před pádem do bazénu.\n\nChór je zvýšený se schodištěm a s monumentálním hlavním oltářem, který je lemovaný deseti zeleně štukovanými sloupy představujícími Desatero. V hlavní lodi se nachází šest pilířů, který je každý podpírán dvěma apoštoly. Stěny jsou bohatě zdobeny malbami. Obrazy na arkádách zobrazují zejména církevní Otce. Nejsvětější Trojice je vyobrazena v oblouku v horní části chóru. Na západní straně je nad velkými varhanami scéna z Apokalypsy.\n\nV této části kostela se nachází balkon, který měl sloužit k návštěvě Napoleona III. a jeho doprovodu při významných náboženských obřadech, ovšem císař do tohoto vyhrazeného prostoru nikdy nevstoupil.\n\nPo obou stranách hlavní lodi a chóru se nacházejí kaple, které jsou také bohatě zdobené malbami. Napravo od lodi jsou kaple sv. Diviše, sv. Geneviève a sv. Vincence z Pauly. Na pravé straně je kaple Nejsvětějšího Srdce Ježíšova a na konci chóru kaple Panny Marie. Další dvě kaple se nacházejí po obou stranách galerie nad chórem. Tyto jsou pro návštěvníky nepřístupné. Hlavní varhany sestrojil v roce 1869 Aristide Cavaillé-Coll.\n\n"}
{"id": "628065", "url": "https://cs.wikipedia.org/wiki?curid=628065", "title": "Tommy Jakobsen", "text": "Tommy Jakobsen\n\nTommy Jakobsen (* 12. října 1970 v Oslo) je norský hokejový obránce, bývalý dlouholetý reprezentant Norska.\n\nS profesionálním hokejem začínal v norské lize, nejprve v mateřském klubu Furuset IF. Tam působil pět sezón, poté odehrál po jedné sezóně v Lillehammer IK (vybojoval norský titul), Storhamar Dragons a Spektrum Flyers. Po jednoletém angažmá ve švédském Djurgårdenu zakotvil v německé lize, kde odehrál své nejlepší sezóny. Pět let působil u Augsburger Panther a poté čtyři v DEG Metro Stars. Nejúspěšnější byla jeho poslední sezóna v Německu - 2005/2006, kdy s klubem vybojoval německý hokejový pohár a dostal se do finále ligy, kde ale tým podlehl Eisbärenu Berlin. Později hrál v Rakousku a Švýcarsku, na závěr kariéry se vrátil do Norska. V sezóně 2011/2012 přivedl tým Lørenskog IK\naž do finále. V letech 2003 a 2005 byl oceněn jako nejlepší norský hokejista.\n\nV seniorské reprezentaci Norska hraje od roku 1992. Účastnil se třech olympiád (v letech 1992, 1994 a 2010) a 16 turnajích mistrovství světa, z toho 12 v elitní kategorii. Na olympiádě 2010 ve Vancouveru byl při otevíracím ceremoniálu vlajkonošem norské výpravy.\n\n"}
{"id": "628066", "url": "https://cs.wikipedia.org/wiki?curid=628066", "title": "Protozoózy ptáků", "text": "Protozoózy ptáků\n\nProtozoózy jsou onemocnění vyvolávaná eukaryotními jednobuněčnými organismy velikosti 1-150 µm.\n\nPrvoky (\"Protozoa\") parazitující u drůbeže a ostatních ptáků můžeme zatím rozdělit do dvou skupin. První skupina \"Sarcomastigophora\" zahrnuje bičíkovce a améby. Množí se převážně podélným dělením a pohybují se pomocí pseudopodií nebo bičíků, případně oběma způsoby. Pro ptáky jsou důležití zejména zástupci rodů \"Giardia\", \"Histomonas\" a \"Trichomonas\". Druhá skupina \"Apicomplexa\" zahrnuje intracelulárně parazitující prvoky s tzv. apikálním komplexem, což jsou morfologické struktury vyskytující se u některých jejich vývojových stadií, umožňujících průnik do hostitelské buňky nebo fixaci na jejím povrchu. Patří sem kokcidie a krevní paraziti.\n\nStřevní prvoci \"Chilomastix gallinarum\", \"Cochlosoma anatis\", \"Entamoeba\" spp. a \"Endolimax\" spp. jsou v současné době považováni za nepatogenní pro drůbež. \"Balantidium struthionis\" a \"Blastocystis\" spp. jsou normálními obyvateli střeva pštrosů. Jejich cysty ale mohou imitovat oocysty kokcidií.\n\n"}
{"id": "628074", "url": "https://cs.wikipedia.org/wiki?curid=628074", "title": "Gonzalo Higuaín", "text": "Gonzalo Higuaín\n\nGonzalo Gerardo Higuaín [gonsalo igvajin] (* 10. prosince 1987 v Brestu ve Francii), přezdívaný El Pipita (česky též Pipita), je argentinský fotbalový útočník. Jako fotbalista upřednostňuje pravou nohu. Od července 2016 působí v italském klubu Juventus FC. Od ledna 2019 je na hostování v týmu Chelsea.\n\nGonzalo Higuaín je trojnásobným vítězem španělské ligy, a to za roky 2007, 2008 a 2012, vítězem španělského poháru (2010/11) a vítězem španělského Superpoháru za roky 2008 a 2012. Se SSC Neapol vyhrál v sezoně 2013/14 italský pohár a v sezoně 2014/15 italský Superpohár.\n\nGonzalo Higuaín se narodil v Brestu ve Francii argentinskému fotbalistovi Jorge Higuaínovi. Ačkoliv měl francouzské státní občanství, když mu bylo 10 měsíců, přestěhoval se s rodiči do Argentiny. Stejně jako jeho otec i on se stal fotbalistou. Už od mládežnických let Argentinu reprezentuje. Do Francie se znovu přestěhoval v roce 1998, když bylo fotbalové mistrovství světa.\n\nV roce 2004 začal hrát jako útočník za slavný argentinský fotbalový velkoklub CA River Plate, již v roce 2006 byl vyhlášen za „objev roku“, díky čemuž získal dres s číslem 9, což bývá u fotbalových útočníků velmi oblíbené číslo. Na konci roku podepsal smlouvu o přestupu z River Plate do španělského Realu Madrid. V roce 2007 získal argentinské státní občanství (měl tedy dvojité).\n\nV lednu 2007 také za 13 milionů eur (v přepočtu více než 300 milionů korun českých) do Realu Madrid přestoupil a ačkoliv v Realu Madrid působil jen jako náhradník, brzy se zde stal jedním z nejvýznamnějších útočníků a podle některých odborníků zde zastoupil Hernána Crespa. Přestupem získal dres s číslem 20. První gól za Real Madrid dal brankáři Leo Francovi z domácího týmu Atlético Madrid v zápase La Ligy. Jeho zřejmě nejvýznamnějším zápasem sezóny bylo utkání Realu Madrid a RCD Espanyolu na fotbalovém stadionu Santiaga Bernabéa, kdy Real po počátečních neúspěších vyrovnal z 1:3 pro Espanyol na 3:3 a Higuaín dal čtvrtý, vítězný gól Realu, a Real tak s konečným výsledkem 4:3 zvítězil. Poslední zápas sezóny odehrál Real proti Mallorce a díky Higuaínovi ho vyhrál 3:1 a získal třicetiligový titul. Higuaín se také stal klíčovým útočníkem v reprezentaci La Albiceleste (tzn. Argentinská fotbalová reprezentace). Ve španělské fotbalové lize v roce 2009 získal místo v základní sestavě Realu Madrid. V lize měl velký úspěch, dal dokonce o jeden gól víc než jeho proslulejší kolega Cristiano Ronaldo a stal se druhým nejlepším střelcem sezony (hned po slavnějším Lionelu Messim z klubu Barcelona). Díky jeho úspěchům o něj začaly mít zájem i jiné velkokluby, např. londýnská Chelsea FC ho chtěla odkoupit až za sumu (v přepočtu na koruny české) přibližně 850 milionů Kč. Higuaín ale raději prodloužil smlouvu s Realem Madrid až do roku 2016.\n\nV červenci 2013 přestoupil do italského klubu SSC Neapol za odhadovanou částku 40 mil. eur. 6. listopadu 2013 vstřelil 2 góly francouzskému týmu Olympique de Marseille v základní skupině Ligy mistrů, Neapol vyhrála 3:2. S Neapolí ale nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. V posledním utkání skupiny 11. prosince 2013 vstřelil gól proti Arsenalu a přispěl tak k vítězství 2:0, které na postup nestačilo (SSC potřebovalo vstřelit ještě 1 gól). V sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1.\n\nNeapoli se nepodařilo proniknout do základní skupiny Ligy mistrů UEFA 2014/15, Higuaín se tak představil v základní skupině I Evropské ligy, kde se kampánský tým střetl s AC Sparta Praha (ČR), ŠK Slovan Bratislava (Slovensko) a BSC Young Boys (Švýcarsko). V utkání 2. října 2014 proti Slovanu při výhře 2:0 vstřelil druhý gól utkání prakticky ihned po příchodu na hřiště. \n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Higuaín vstřelil v zápase oba góly svého týmu a proměnil svoji penaltu.\n\nV sezóně 2015/2016 se mu podařilo nastřílet v italské lize 36 branek, čímž překonal ligový rekord v počtu nastřílených gólů za jednu sezónu.\n\nPo rekordní sezóně se o Higuaina začaly zajímat nejlepší světové kluby. Nakonec jej získal italský mistr Juventus, který musel Neapoli zaplatit jeho výkupní klauzuli v hodnotě 90 miliónů eur, což z něj činí druhého nejdražšího hráče v historii italské ligy. Higuain podepsal se svým novým zaměstnavatelem pětiletý kontrakt.\n\nKdyž bylo Mistrovství světa ve fotbale 2010, dlouho se nemohl rozhodnout, za kterou zemi bude hrát. Otec ho přemlouval, ať hraje za Francii. Když však zbývaly podlední dva kvalifikační zápasy, dostal nabídku od trenéra Diega Maradony, aby hrál za Argentinu. Gonzalo Higuaín se tedy rozhodl pro Argentinu. 17. června 2010 dal v předposledním zápase po vlastním gólu jihokorejského útočníka Pak Čchu Jonga hattrick Korejské republice (Higuaín dal první gól hlavou, druhý a i při třetím dorazil střelu Lionela Messiho), čímž otočil výsledek z 1:1 na vítězných 4:1 pro svůj tým. Zajistil tak Argentině postup ze skupiny a stal se nejlepším hráčem MS ve fotbale za rok 2010.\n\nKvůli jeho dobré mušce o něm brazilský fotbalista Kaká řekl, že Higuaín je \"„jediný pravý Galáctico“\".\n\n22. března 2013 nastoupil v kvalifikačním zápase v Buenos Aires proti Venezuele, střetnutí skončilo vítězstvím domácí Argentiny 3:0. Higuaín vstřelil 2 góly.\n\nTrenér Alejandro Sabella jej vzal na Mistrovství světa 2014 v Brazílii.\nVe čtvrtfinále s Belgií (1:0) vstřelil v 8. minutě vítězný gól. Ve finále s Německem Argentina prohrála 0:1 v prodloužení a získala stříbrné medaile.\n\n\n\n\n\n\n\n"}
{"id": "628083", "url": "https://cs.wikipedia.org/wiki?curid=628083", "title": "Zuzana Bergrová", "text": "Zuzana Bergrová\n\nZuzana Bergrová (* 24. listopadu 1984 Ústí nad Labem) je bývalá česká atletka, běžkyně, jejíž hlavní disciplínou je čtvrtka s překážkami. Byla členkou atletického klubu USK Praha.\n\nPrvní výrazný úspěch zaznamenala v roce 2003 na juniorském mistrovství Evropy ve finském Tampere, kde doběhla v čase 58,72 s těsně pod stupni vítězů, na 4. místě. Bronz vybojovala její krajanka Zuzana Hejnová, která byla o 42 setin rychlejší. V roce 2006 na evropském šampionátu v Göteborgu skončila v úvodním rozběhu na posledním místě. Na halovém MS 2008 ve Valencii obsadila ve štafetě na 4×400 metrů 4. místo. Na Mistrovství Evropy v atletice 2010 v Barceloně skončila v semifinále na celkovém 15. místě.\n\nV roce 2010 na halovém MS v katarském Dauhá byla členkou štafety běhu na 4×400 metrů, která doběhla v čase 3:30,05 na 4. místě. Dalšími členkami byly Denisa Rosolová, Jitka Bartoničková a Zuzana Hejnová. Později však kvůli dopingu Bobby-Gaye Wilkinsové byly diskvalifikovány jamajské sprinterky a bronz dodatečně přidělen českému kvartetu.\n\nV Helsinkách se díky osobnímu rekordu 55.78 probila do finále, kde skončila na skvělém sedmém místě. Na stejném místě pomohla i s kolegyněmi Bartoničkovou, Hejnovou a Rosolovou k bronzu, na olympiádu se pro individuální start nekvalifikovala, se štafetou dosáhla sedmého místa.\n\nKvůli přetrvávajícím zdravotním problémům v tomto roce ukončila sportovní kariéru.\nRychlý holky\n\n"}
{"id": "628088", "url": "https://cs.wikipedia.org/wiki?curid=628088", "title": "Křestní svíčka", "text": "Křestní svíčka\n\nKřestní svíčka je tradiční prvek v křesťanské tradici. Poprvé je zapalována při křtu křtěnce. Podruhé při jeho prvním svatém přijímání. Potřetí při biřmování. Křestní svíčka by se podle této tradice měla nechat dohořet u lože umírajícího. Můžeme tedy říci, že tělo této svíčky symbolizuje život křesťana. Svíčka je zapálena v okamžiku, když jeho (duchovní) život začíná. Zkracuje se v okamžicích, když svůj život prožívá a dohořívá v okamžiku, když jeho pozemský život končí.\n\nTradiční velikost křestní svíčky v České republice je asi tato: délka cca jeden loket, průměr jeden palec.\n"}
{"id": "628091", "url": "https://cs.wikipedia.org/wiki?curid=628091", "title": "Oxid rhenistý", "text": "Oxid rhenistý\n\nOxid rhenistý (ReO) je jedním z oxidů rhenia. Oxidační číslo rhenia ve sloučenině je sedm.\nJe to anhydrid kyseliny rhenisté.\n\nKrystalický oxid rhenistý je polymerní látka složená z oktaedricky a tetraedricky koordinovaných iontů rhenistých. Ohřevem dochází k rozpadu polymeru za vzniku molekulárního ReO, který je tvořen dvěma tetraedry ReO spojenými přes vrchol. \n"}
{"id": "628094", "url": "https://cs.wikipedia.org/wiki?curid=628094", "title": "Fakulta podnikatelská Vysokého učení technického v Brně", "text": "Fakulta podnikatelská Vysokého učení technického v Brně\n\nFakulta podnikatelská Vysokého učení technického v Brně zahájila svou činnost v červenci roku 1993. Studenti zde mohou získat bakalářský, magisterský nebo doktorský titul. Nabízí také studium v programech celoživotního vzdělávání a programech MBA. Od roku 2012 je děkanem fakulty Stanislav Škapa.\n\nŠkola vyučuje budoucí ekonomy a manažery. Svým zaměřením přispívá k rozšíření poznání a kultivaci podnikatelské sféry.\n\nFakulta sídlí v budově v areálu Pod Palackého vrchem.\n"}
{"id": "628096", "url": "https://cs.wikipedia.org/wiki?curid=628096", "title": "Papoušek kouřový", "text": "Papoušek kouřový\n\nPapoušek kouřový (\"Polytelis anthopeplus\"), též papoušek horský, je druh papouška endemický k jihovýchodní části Austrálie a Jihozápadní části Austrálie. Je jedním ze tří zástupců rodu \"Polytelis\".\n\nJedná se o středně velkého papouška žijícího na území Austrálie.\n\nSamec se samicí mají několik společných znaků, růžový až červený zobák, křídla mají černý a červený pruh, ocas mají tmavý. Samec je převážně žlutý, červené skvrny na křídlech jsou výraznější než u samice, samice je oproti samci méně výrazná, její zbarvení je zelené, ocas je více do modra. Do jednoho roka života se samec podobá barevně samici a až po roce a půl se přebarví do žluta.\n\nTento papoušek žije volně na území Austrálie, kde žije v párech, ale i hejnech, je považován za jednoho z nejlepších letců tohoto kontinentu. Zdržuje se v lesích nebo křovinatém terénu a s rozvojem zemědělství se vyskytují i na polích, kde páchají škody místním zemědělcům, při hledání potravy je velice tichý. Hnízdí v dutinách stromů, které jsou hluboké 4 až 5 metrů, hnízdění probíhá od srpna do ledna.\n\nTento papoušek není vhodný do malých klecí nebo pokojových voliér, velice rád se proletuje, voliéra by měla být vždy delší než vyšší.\nTento papoušek je velice klidný a aktivní je jen brzo ráno a večer, přes den se jeví malátně. Díky své otužilosti může být celý rok venku, avšak je nutné zajistit aby mu nepromrzly nožičky a aby měl možnost se někam schovat před nepřízní počasí. Tito ptáci se dožívají 15 až 20 let.\n\nV našich podmínkách probíhá hnízdění v dubnu a květnu, někdy se stane že zahnízdí i dvakrát. V našich chovech se papoušci spokojí s budkou o průměru 35–40 cm a výšce 70 cm, vletový otvor by měl být o rozměru 7 až 8 cm, větší budka není na škodu, ale menší je již nevyhovující. Protože si papoušci hnízdo nepletou dává se jim na dno budky směs rašeliny a hoblin (tato směs by měla být v období hnízdění lehce vlhká). Snůška čítá 3 až 6 vajec, doba inkubace se pohybuje v rozmezí 21 až 23 dní, mláďata vylétají z budky ve stáří 5 týdnů. Ptáky můžeme nechat hnízdit až ve stáří dvou let. Mláďata jsou po vylétnutí podobná matce, po půl roce se plně vybarví.\n\n"}
{"id": "628102", "url": "https://cs.wikipedia.org/wiki?curid=628102", "title": "Quintana Roo", "text": "Quintana Roo\n\nQuintana Roo je jedním z 31 mexických států. Rozkládá se na východě poloostrova Yucatán. Sousedí se státy Yucatán a Campeche a středoamerickými státy Belize a Guatemala. Sever státu omývají vody Mexického zálivu, východní pobřeží se dotýká Karibského moře (tzv. \"Mexický Karibik\"). Právě pobřeží Karibiku se svými ostrovy (cayos) je vyhledávanou turistickou destinací. Největším městem v Quintana Roo je Cancún. Jméno tohoto státu odkazuje na Andrése Quintana Roo (1787 - 1851) - právníka, básníka a poslance, který s dalšími podepsal Deklaraci nezávislosti Mexika.\n\nNa území státu se nachází mnoho lokalit a staveb, které zde postavili Mayové před příchodem Evropanů na americký kontinent.\n\nVětšina Yucatánského poloostrova je tvořena velkou vápencovou krasovou tabulí. Vápencové půdy jsou porézní a umožňují srážkové vodě filtrovat do hlubších půdních vrstev. Pod povrchem se vytváří ohromné podzemní zásobárny vody - tzv. akvifery. Vyskytují se zde cenotes - přírodní studny velkých rozměrů. Pobřeží státu lemuje druhý největší korálový útes na zeměkouli - Mezoamerický korálový útes.\nPanuje zde tropické podnebí se střídáním mezi obdobím sucha (únor až květen) a obdobím dešťů (červen - říjen).\n"}
{"id": "628103", "url": "https://cs.wikipedia.org/wiki?curid=628103", "title": "Fosterův ostrov", "text": "Fosterův ostrov\n\nFosterův ostrov (\"angl. Foster Island\") je ostrov v zálivu Union na březích Seattlu. Záliv je částí Washingtonova jezera. Rozděluje ho dálnice Washington State Route 520 a patří do parku Washingtonovo arboretum. Mnoho místních obyvatel má v zálibě plavbu na kánoi okolo ostrova. Většina si půjčuje lodě v pobřežních zázemích University of Washington. Rovněž zde existuje stezka spojující Fosterův ostrov, nedaleký Marshův ostrov a pevninskou část Seattlu. Stezka překonává vody Washingtonova jezera sérií mostů a dřevěných chodníků.\n"}
{"id": "628105", "url": "https://cs.wikipedia.org/wiki?curid=628105", "title": "Luis Alfonso y Casanovas", "text": "Luis Alfonso y Casanovas\n\nLuis Alfonso y Casanovas (1. června 1845, Palma de Mallorca – 18. ledna 1892, Madrid) byl španělský spisovatel, novinář a ve své době přední literární a umělecký kritik. \n\nLuis Alfonso y Casanovas byl editorem novin \"La Política\", \"La Epoca\" a \"La Dinastia\", jeho kritiky vycházely v nejvýznamnějších španělských časopisech (např. \"La Esfera\" a další). Jako kritik umění obhajoval idealismus a byl velkým nepřítelem naturalismu jak v literatuře, tak i ve všech ostatních uměleckých formách. K jeho přátelům, se kterými udržoval čilou korespondenci, patřil například Benito Pérez Galdós, Emilia Pardová Bazánová, José María de Pereda a další.\n\nVe svém literárním díle byl Luis Alfonso y Casanovas kronikářem elegantních salónů měšťácké společnosti z konce 19. století a vzdělanější části této společnosti byla také jeho díla především určena. K jeho nejvýznamnějším románům patří \"Azul, amarillo y verde, novela tricolor\" (1874, Modrá, žlutá a zelená trikolóra), \"El guante\" (1886, Rukavička), \"Historias cortesanas\" (1887, Příběhy kurtizány), \"Dos Noches Buenas\" (1887) a \"Cuentos raros\" (1890).\n"}
{"id": "628108", "url": "https://cs.wikipedia.org/wiki?curid=628108", "title": "Jaroslava Staňková", "text": "Jaroslava Staňková\n\nJaroslava Staňková-Novotná (14. března 1937 Poděbrady – 26. dubna 2010) byla česká architektka, vysokoškolská učitelka a spisovatelka.\n\nPřednášela předmět vývoj architektury na Českém vysokém učení technickém v Praze.\n\n"}
{"id": "628109", "url": "https://cs.wikipedia.org/wiki?curid=628109", "title": "Captain Morgan", "text": "Captain Morgan\n\nCaptain Morgan je jamajský rum, který od roku 1944 vyrábí firma The Captain Morgan Rum Company. Ikonou tohoto rumu je kapitán Henry Morgan (1635 - 1688), který byl dobrodruhem, mořeplavcem, rozeným vůdcem, sirem, ale také jamajským guvernérem.\n\nHlavní surovinou je melasa, tmavý lepkavý odpadní produkt, který vzniká při výrobě třtinového cukru, ze které se vyrábějí ty nejsilnější rumy. Pro dosáhnutí jemnější chuti se tedy do tohoto nápoje přimíchávají bylinky, ovoce a koření. \n\n\n\n\n"}
{"id": "628110", "url": "https://cs.wikipedia.org/wiki?curid=628110", "title": "Saola", "text": "Saola\n\nSaola (\"Pseudoryx\") je málo známý sudokopytník z čeledi turovitých, ve které byl zařazen pro svou příbuznost do podčeledi turů (Bovinae). Vytváří monotypický rod s jediným druhem \"Pseudoryx nghetinhensis\".\n\nAreál jejího výskytu se nachází v Jihovýchodní Asii v Annamitském pohoří na rozhraní států Vietnam a Laos. Žije skrytě v hustém deštném pralese a byla pro svět objevena až v roce 1992 podle kosterních pozůstatků a kůží a vědecky popsána a zařazena o rok později. Chytit a zkoumat saolu zblízka se žádnému vědci dlouho nedařilo, živou ji v přírodě žádný neviděl, fotografií existuje jen pár a v žádné zoologické zahradě nežije. Existují nicméně pozorování jedinců žijících krátký čas v zajetí.\n\nNa prvý pohled se podobá arabským a africkým antilopám přímorožcům také zařazeným mezi tury. To se odráží v jeho latinském názvu \"Pseudoryx\" (přímorožec je latinsky \"Oryx\"). V kohoutku dosahuje výšky kolem 85 cm a váží 85 až 100 kg. Přibližná délka jeho těla je 150 cm a ocasu 25 cm.\nSrst má tmavohnědou se světlejším odstínem na šíji a spodních partiích těla. Úzký tmavý pruh od kořene ocasu přechází na zadní končetiny. Na hlavě má světle skvrny, nad očima bílé proužky. Okolí spodního rtu a brada jsou také bílé. Ocas, na kterém se střídá bílá barva s hnědou, je zakončen chomáčem černých chlupů. Saola má silný a dlouhý krk. Mírně zahnuté rohy, dlouhé 35 až 50 cm, jsou tmavé barvy a vyrůstají samcům i samicím. Mají vřetenovitý tvar, což bylo příčinou domorodého jména zvířete, \"saola\" znamená laosky \"vřeteno\". Tento popis byl vytvořen podle několika málo jedinců kdy spatřených.\n\nNa konci srpna 2010 bylo z Laosu oznámeno, že vesničané jednu saolu, samce, polapili a přivedli do vesnice, kde za několik dnů zvíře uhynulo. Dokázali ho pouze vyfotografovat. Její tělo pak dostali vědci ke zkoumání.\n\nPodle Červeného seznamu IUCN patří \"Pseudoryx nghetinhensis\" ke zvířatům zařazených do kategorie kriticky ohrožený druh. Proto se sešli odborníci z několika ochranářských organizací, aby naplánovali další ochranu unikátních kopytníků. Podle zprávy Světového fondu na ochranu přírody (WWF) chtějí ochranáři především v Annamitském pohoří potlačit pytláctví (dosud zlikvidováno téměř 200 tisíc drátěných ok) a snížit počet honicích psů. V plánech je také zlepšení postupů při pozorování saol a jejich označkování radiovými obojky.\n\nOchranu koordinuje pracovní skupina pro záchranu saol The Saola Working Group (SWG), která plánuje vybudování záchranné stanice pro tento druh. S jejím zprovozněním se počítá již v roce 2018. Na podpoře se podílí několik zoologických zahrad včetně Zoo Praha.\n\n"}
{"id": "628122", "url": "https://cs.wikipedia.org/wiki?curid=628122", "title": "Hraničář", "text": "Hraničář\n\nHraničář může být:\n\n\"V reálném světě\":\n\"Ve hrách a fiktivní literatuře\":\n"}
{"id": "628125", "url": "https://cs.wikipedia.org/wiki?curid=628125", "title": "Kvalifikace na olympijský turnaj v ledním hokeji", "text": "Kvalifikace na olympijský turnaj v ledním hokeji\n\nKvalifikace na olympijský turnaj v ledním hokeji je systém turnajů pořádaných před zimními olympijskými hrami, který má určit část účastníků turnaje. \n\nKvalifikace se začala pořádat před ZOH 1956, kdy se utkaly reprezentace SRN a NDR o právo reprezentovat \"Společné německé družstvo (SND)“. To se opakovalo i před ZOH 1960 a 1964. Před ZOH 1964 se přihlásilo více než 16 zemí a poprvé se musela hrát olympijská kvalifikace. Na ZOH 1968, 1972 a 1976 se konala kvalifikace v rámci olympijského turnaje. Od ZOH 1984 se začala olympijská kvalifikace pořádat pravidelně před ZOH. \n\nNa ZOH 1998 byl do olympijského programu zařazen i ženský hokej, zatím bez olympijské kvalifikace. Ta byla poprvé uspořádaná před ZOH 2002. \n\n"}
{"id": "628126", "url": "https://cs.wikipedia.org/wiki?curid=628126", "title": "The Captain Morgan Rum Company", "text": "The Captain Morgan Rum Company\n\nThe Captain Morgan Rum Company je společnost, která prodává rum značky Captain Morgan. Společnost založil v roce 1945 Sam Bronfman, dříve prezident a výkonný šéf Seagram's drinks company, který přijel ve 40. letech 20. století do Karibiku a využil možnosti, které nabízely kořeněné rumy. Nakonec se stal jedním z nejvýznamnějších prodejců rumu ve světě. Koupil lihovar v Long Pond a starý rodinný recept na kořeněný rum, který se stal základem pro Captain Morgan - \"Original Spiced Gold\". Dnes společnost a její rum Captain Morgan je známý po celém světě.\n\n"}
{"id": "628132", "url": "https://cs.wikipedia.org/wiki?curid=628132", "title": "Explikace", "text": "Explikace\n\nExplikace (lat. \"explicatio\", rozvinutí, vysvětlení) znamená vysvětlení nejasného nebo neurčitého výrazu. Ve starší filosofii znamenalo také rozvinutí implicitního, implikovaného a v tomto smyslu je zavedl do fyziky D. Bohm.\n\nDo matematické logiky zavedl pojem Rudolf Carnap, podle něhož explikace znamená nahrazení neurčitého nebo nepřesného označení (explikandum) přesnějším explikátem. \n\nExplikát (lat. \"explicatum\", rozvinuté, vysvětlené) musí podle Carnapa splňovat následující podmínky:\n\nExplikát se podobá definici, je však zpravidla závislý na nějaké teorii a různým teoriím mohou odpovídat různé explikáty.\n\nPředstava i pojem explikace jako ontologického rozvinutí se vyskytuje ve starší filosofii například u Plotina nebo Mikuláše Kusánského, podle něhož je například mnohost explikací jednotky (\"explicatio unitatis\"). \n\nPojmy explikátní a implikátní řád zavedl do fyziky David Bohm. V implikátním řádu nejsou podle něho pro určování vztahů mezi objekty určující prostor a čas, které vystupují teprve v explikátním řádu. \n\nV právu jde o zpřesňování významu právního textu demonstrativním výčtem zásadních znaků určitého právního pojmu. Vzhledem k pouze příkladmému výčtu však nejde o závaznou legální definici.\n\n"}
{"id": "628138", "url": "https://cs.wikipedia.org/wiki?curid=628138", "title": "Bojovnice (rozcestník)", "text": "Bojovnice (rozcestník)\n\nBojovnice je bojující bytost ženského pohlaví, válečnice. V různých oborech má různé speciální a přenesené významy:\n\n\n"}
{"id": "628139", "url": "https://cs.wikipedia.org/wiki?curid=628139", "title": "Ezio Auditore da Firenze", "text": "Ezio Auditore da Firenze\n\nEzio Auditore da Firenze je fiktivní postava v herní sérii \"Assassin's Creed\". Ezio Auditore da Firenze (za jméno se v Itálii přidávalo město, ze kterého člověk pocházel) byl italský šlechtic z Florencie žijící během italské renesance, ústřední člen a později velmistr řádu asasínů. Narodil se do rodiny Auditore, sloužící tomuto řádu, tudíž se i na něj přeneslo rodinné dědictví. Ezio je protagonistou her \"Assassin's Creed II\", \"Assassin's Creed: Brotherhood\" a \"Assassin's Creed: Revelations\". Vyskytuje se v krátkých animovaných filmech \"Assassin's Creed: Lineage\", \"Assassin's Creed: Embers\" a \"Assassin's Creed: Ascendance\". Ezio se dále vyskytuje jako hratelná postava ve hře \"Soulcalibur V\". Je to předek Desmonda Milese, ale také zároveň není potomkem Altaïra Ibn-La'Ahada, jak se ovšem mnoho lidí nesprávně domnívá. Pouze jejich pokrevní linie se spojují v Desmondovi.\n\nEzio se narodil do vznešeného rodu Auditore, jako druhorozený syn. V dětství strávil mnoho času se starším bratrem, Federicem, který ho naučil velmi dobře lézt po budovách, skákat z velkých výšek do stohů sena a jiné akrobatické dovednosti, dnes bychom je nazvali jako parkour.\nZlom nastal ve věku 17 let. Zde také jeho život začíná sledovat hra Assassin's Creed II. Jednoho rána uspořádal pěstní bitvu s přáteli po svém boku proti přívržencům rivalského rodu de'Pazzi s jeho členem, Eziovým vrstevníkem Vieri de'Pazzim. Právě v této bitvě, ze které vyšel vítězně, přišel k oné viditelné jizvě na tváři, když ho do obličeje trefil kámen. Den strávil s bratrem Federicem a ukončil jej malou návštěvou ke své přítelkyni, Cristině Vespucci. Druhého dne ráno byl objeven v jejím pokoji jejím otcem, urychleně utekl oknem a šel za svou matkou Mariou do domu Auditore. Právě ona ho seznámila s jeho nejlepším přítelem, Leonardem da Vinci. Do odpoledne ještě zbil nevěrného přítele jeho mladší sestry Claudie a poté pomohl sesbírat pírka jeho bratru Petruccimu. Následně potkal otce Giovanniho, který mu uložil několik úkolů po městě. Po těchto obchůzkách měl ještě odnést dva dopisy. První byl pro jednoho zloděje a kurtizánu, a druhý pro žoldáka. Ten si dopis vzal, avšak vzkázal Giovannimu, že se události urychlily a že už není čas. Následně si Ezio všiml velké skupiny vojáků, mířících směrem k domu Auditore.\n\nEzio přišel pozdě, stráže odvedli otce i bratry pryč, doma byla jen jejich služka Anetta s Eziovou matkou a sestrou. Aneta vzala matku a sestru k její sestře a Ezio mezitím vyšplhal až na vrcholek florentského Pallazo della Signoria, kde byl uvězněn jeho otec. Ten mu pověděl o tajné místnosti ve své pracovně, a řekl, ať si Ezio vezme vše, co najde a ať předá Ubertu Albertimu dokumenty, které tam také nalezne. V otcově pracovně objeví mechanismus otevírající tajné dveře a v truhle nalezne Giovanniho asasínský oblek, meč, zlomenou skrytou čepel s chráničem na ruku, kousek zašifrovaného kodexu a dokument obsahující spiknutí proti rodu Auditore a nepřátelské plány. Tento dokument donesl podle otcových instrukcí Ubertu Albertimu, rodinnému příteli, kterého předešlý den potkal u otce v pracovně a v pozadí si všiml osoby s širokou černou kápí. Uberto slíbil, že otec s bratry budou volní už druhý den, že se postará. Následně šel opět ke Cristině domů, kde jí pověděl o situaci a strávil zde noc. Druhý den se šel podívat na náměstí, jaká je situace. Bohužel se událo to nejhorší - poprava otce a bratrů. Na pódiu vedle nich stál Uberto Alberti, rodinný přítel, a v pozadí tajemná postava v kápi. Ezio tomu chtěl zabránit, avšak jakmile páka spadla, Ezia obestoupili vojáci a musel se dát na útěk.\n\nEzio strávil noc u Cristiny a druhý den ho kontaktovala služebná o její příbuzné, která může Eziovi pomoct. Ten nabídku přijal a s matkou i sestrou se na ono místo dostavil. To místo byl veřejný dům. Místní vlastník byla kurtizána Paola, která naučila Ezia, jak se vyhýbat se strážím, stát se součástí davu - splynout s ním a také jak krást. Po menší lekci vrátila Eziovi skrytou čepel, kterou mu potají během cvičení sama vzala, a poradila, aby ji vzal k Leonardu da Vincimu. Ten mu skrytou čepel pomocí zašifrované stránky kodexu opravil aby se Ezio mohl pomstít. Nepozorován se dostal na náměstí před Pallazo della Signoria, kde Uberto Alberti rozmlouval s Lorenzem de'Medicim. Po chvilce se zastavili v soukromé zahradě hned vedle Pallazo. Ezio po střechách obešel náměstí a proklouzl kolem stráží k oné zahradě. Lorenzo už tu naštěstí nebyl. Ezio se dostal dolů a vykonal na Albertim svou pomstu. Poté utekl.\n\nEzio dal na radu Paoly a odstranil ve Florencii plakáty s ním na obrázku jako hledaným zločincem. Poté se rozhodl s matkou a sestrou opustit Florencii a jít za strýcem Mariem do Monteriggioni. Nedaleko od Monteriggioni je nečekaně napadl Vieri de'Pazzi s oddílem vojáků, avšak dříve než bylo pozdě, zachránil Ezia i s matkou a sestrou jeho strýc Mario Auditore s jeho žoldáky. Vila v Monteriggioni se pak stala pro Ezia a zbytek rodiny na dlouhou dobu bezpečným domovem. Mario ho brzy naučil dobře zacházet s mečem, aby mohl pomstít smrt otce a bratrů, avšak po zjištění, že Ezio chce utéct z Itálie do Španělska, se rozlítil. Bez Eziova vědomí se vydal s žoldáky do San Gimignana zabít Vieriho, ale ještě před útokem ho dostihl Ezio a osobně se o nepřítele postaral. Vieri mu však před svou smrtí nic neprozradil a prchlivý Ezio začal třást s jeho mrtvolou a řvát italské nadávky. V tu chvíli ho strýc poučil, že při úmrtí kohokoli se mu má prokázat poslední úcta zavřením víček a pronesením latinského \"Requiescat in pace\", neboli \"Odpočívej v pokoji\".\n\nBěhem svého pátrání se Eziovi podařilo nejen sjednotit stránky Altaïrova kodexu na poprvé od doby Domenica Auditore, ale také zachránil města Florencie, Benátky a později Řím od templářské zloby. Zajistil budoucnost putování Kryštofa Kolumba do \"Nového Světa\" a osvobození Říma od kontroly Borgiů, pomohl také rozšířit renesanci a assassinské ideály nezávislosti a svobodné myšlení celé Itálie.\n\nKrátce před smrtí Rodriga Borgii roku 1503 byl Ezio zvolen hlavním mistrem, neboli \"Il Mentore\" Niccoló Machiavellim.\n\nPodle hry Assassin's Creed II, Brotherhood a Revelations našel Ezio Auditore ve Vatikánu v Římě kryptu, ve které byla římská bohyně Minerva, která mluvila o konci světa.\n\nVe hře Assassin's Creed: Brotherhood papežova vojska napadnou rodinou vilu a Maria a Eziovu snoubenku zajme Cesare, který Maria před Eziem popraví, a zbytek města se evakuuje pryč. Ezio putuje do Říma, kde má v úmyslu zničit rod Borgiů. Postupem času nachází různé poklady Cesareho a dalších, přičemž mu pomáhá Leonardo da Vinci s vylepšováním zbraní a hledáním Da Vinciho vynálezů.\n\nPo zničení celého rodu Borgiů Ezio putuje do Masyafu, aby získal tajnou knihovnu asasínů. Tu ale již ovládají templáři, a tak je nucen odcestovat do Istanbulu, kde za pomoci asasína Yusufa Tazima objevuje tzv. masyafské klíče. V Istanbulu také potkává svou budoucí ženu Sofii Sartor.\n\nPoslední roky svého života strávil Ezio ve vile v Toskánsku se svou ženou Sofií a dvěma dětmi, dcerou Flavií a synem Marcellem. V roce 1524 se u jeho dveří objevila záhadná Číňanka s žádostí o pomoc. Jméno neznámé zní Shao Jun (Šao Ťün), je členkou poraženého řádu Assassinů a žádá Ezia o radu, jak pomoci svému lidu a obnovit řád. Ezio neváhá a sám vyráží s Shao (Šao) do boje proti vojákům, které vyslal čínský císař Jiajing (Ťia-ťing). Po jejich porážce odchází Shao zpět do Číny \"vyzbrojená\" moudrostí, kterou hledala a našla u Ezia. Krátce poté Ezio umírá na infarkt během procházky se svou ženou na florentském tržišti. Bylo mu 65 let.\n\n"}
{"id": "628140", "url": "https://cs.wikipedia.org/wiki?curid=628140", "title": "Monte Bondone", "text": "Monte Bondone\n\nMonte Bondone je hora o výšce 2180 m n. m. Tentýž název může označovat i horskou skupinu (též \"Alpe di Trento\") a lyžařské středisko, které se nachází v Italských Alpách a je vzdálené 18 km jihozápadně od města Trento v provincii Trentino. Monte Bondone patří mezi nejstarší lyžařská střediska vůbec. Místo je oblíbené lyžaři, kteří upřednostňují udržované tratě a rádi se kochají výhledem na trentinské okolí – Dolomity Brenta, vrcholy Paganella atd. Nejvýše položený bod střediska je vrchol Palon (2090 m n. m.) nad obcí Vason. Vlastní hora Bondone leží necelých 5 km dále na jih.\nPrvní vlek byl v tomto centru postaven v roce 1934, díky čemuž se skutečně řadí mezi jedny z nejstarších lyžařských středisek. Lyžaři se zájmem o historii mohou navštívit nedaleké Trento, jeho historické centrum bylo postaveno v době 5. století př. n. l.\n\nZajímavostí střediska je sedačková lanovka Rocce Rosse, která má největší výškový rozdíl v Evropě. Za 7 minut překoná 809 m.\n\n"}
{"id": "628142", "url": "https://cs.wikipedia.org/wiki?curid=628142", "title": "Borecké skály", "text": "Borecké skály\n\nChráněné území Borecké skály je přírodní památka (ev. č. 919), která se nachází v severních Čechách na území Libereckého kraje, v těsné blízkosti severovýchodní hranice CHKO Český ráj. Toto chráněné území má rozlohu 29,64 ha a bylo vyhlášeno okresním národním výborem v Semilech v r. 1985. Přírodní památka se rozkládá na katastrálním území Hnanice pod Troskami, Rovensko pod Troskami a Štěpánovice u Rovenska pod Troskami a je v péči Krajského úřadu Libereckého kraje.\n\nPředmětem ochrany je pískovcové skalní město z období druhohor, na které je vázána typická flóra a fauna, včetně pozůstatků reliktního boru, tvořeného zakrslými borovicemi a břízami. \n\nSkály nepředstavují typické \"útvarové\" skalní město; zajímavý je spíše jejich povrch ovlivněný zvětrávacími procesy. Nachází se zde také několik jeskyní s významnými archeologickými nálezy.\n\nNa lokalitě najdeme hlavně borové lesy se svou typickou chudou flórou, výjimky tvoří vzácný kolenec Morisonův (\"Spergula morisonii\") a upolín nejvyšší (\"Trollius altissimus\"). Fauna je zastoupena převážně bezobratlými a ptactvem vázaným na lesní porosty a skalní oblasti. \n\nLokalita je hojně navštěvována turisty hlavně díky vyhlídkám na okraji skal, jež nabízejí nevšední výhledy do okolní krajiny..\n\nPřírodní památka Borecké skály se nachází v katastrálních územích obcí Borek pod Troskami a Rovensko pod Troskami. Podle vesničky Borek nesou skály své jméno. Lokalita je součástí Geoparku Český ráj, turistům je přístupná po modré turistické značce, která tudy prochází a vede dále směrem ke zřícenině hradu Trosky.\n\nBorecké skály tvoří malé skalní město z pískovcových bloků, které jsou součástí tzv. rovenské kuesty a obklopují vrch Bor (360 m n. m.). V jižní části je skalní stěna obnažená – lze ji vidět už z dalekého okolí. Stejně jako další skalní města Českého ráje jsou i Borecké skály tvořené druhohorním pískovcem – podloží i skalní výchozy vznikly usazením pískovce v období turonu svrchní křídy. Samotné skalní město se zformovalo v mladším pleistocénu. V tu dobu také započaly procesy zvětrávání, které ovlivňují vývoj skalních útvarů až do současnosti.\n\nBorecké skály jsou zvláštní tím, že se zde nenacházejí téměř žádné skalní věže, jež jsou typické pro města okolní. Skály mají s výjimkou několika formací kompaktní charakter. Nevýraznost útvarů je vynahrazena rozmanitostí jejich povrchu, který je ovlivněn jak mechanickým, tak chemickým zvětráváním. Můžeme zde vidět např. voštiny, různé typy dutin, římsy, skalní okna a hodiny. Rezavě zbarvené plochy a výstupky jsou železité inkrustace – tzv. železivce.\n\nVe skalách se nachází několik jeskyní, jež jsou zajímavými archeologickými nalezišti. Mezi nejznámější patří pseudokrasová Ludmilina jeskyně s archeologickými nálezy mezolitického stáří. \n\nCo se týče půdních profilů jsou zde především mělké kambizemě, litozemě a podzoly. \n\nNa skalách se nachází hojné porosty borovice lesní (\"Pinus sylvestris\"), na některých místech přechází bory spíše do typu borových doubrav (\"Vaccinio vitis-idaeae – Quercetum\"), s výskytem dubu letního (\"Quercus robur\"). Na samotném okraji skalních masivů se nachází reliktní bor tvořený zakrslými pokroucenými borovicemi a břízami. Na těchto obzvlášť suchých a slunných stanovištích můžeme nalézt jetel rolní (\"Trifolium arvense\") a s trochou štěstí i vzácný kolenec Morisonův (\"Spergula morisonii\").\n\nPůda v lese je velmi chudá na živiny, podrost tvoří hlavně nízké keříky – borůvka černá (\"Vaccinium myrtillus\"), brusinka obecná (\"Vaccinium vitis-idea\") a vřes obecný (\"Calluna vulgaris\"). Na svazích kaňonů, nacházejících se podél zalesněného hřbetu, je více vlhko a lesy zde mají spíše listnatý charakter – převládají tu doubravy s hájovou květenou, jejímiž typickými zástupci jsou sasanka hajní (\"Anemone nemorosa\"), přeslička lesní (\"Equisetum sylvaticum\"), strdivka nící (\"Melica nutans\") a bika bělavá (\"Luzula luzuloides\"). \n\nNa vlhkých loukách, jež se v rámci přírodní památky také vyskytují, se velmi vzácně nachází upolín nejvyšší (\"Trollius altissimus\").\n\nPísčité suché půdy jsou domovem mnoha druhů bezobratlých, typické jsou samotářské vosy – kutilky, zastoupené druhem kutilka písečná (\"Ammophila sabulosa\"). Dále zde žije např. mravkolev běžný (\"Myrmeleon formicarius\") či svižník písčinný (\"Cicindela arenaria\").\n\nZ ptáků se v borových lesích vyskytuje sýkora uhelníček (\"Parus ater\"), sýkora parukářka (\"Lophophanes cristatus\") a linduška lesní (\"Anthus trivialis\"). Skalní útvary jsou se svými výběžky a převisy dokonalými místy pro hnízdění ptáků. Svá hnízda si tu staví poštolka obecná (\"Falco tinnunculus\") a rehek domácí (\"Phoenicurus ochruros\"). Jako na jednom z prvních míst v regionu zde v 80. letech 20. století zahnízdil také krkavec velký (\"Corvus corax\").\n\nSkalní pukliny slouží k přezimování netopýrů (rod \"Myotis\").\n\nPůvodní les byl tvořen převážně duby a buky, druhová skladba se však v průběhu času změnila – nyní je na lokalitě převaha smrku ztepilého (\"Picea abies\") a borovice lesní (\"Pinus sylvestris\"). Borovice vejmutovky (\"Pinus strobus\"), duby červené (\"Quercus rubra\") a modříny opadavé (\"Larix decidua\"), které se zde v menším počtu vyskytují, nejsou dřeviny původní, proto by měly být postupně nahrazeny borovicí lesní. Stávající borový les se zatím úspěšně obnovuje přirozeně, proto není nutné dělat větší zásahy, při obnově smrkových porostů jsou částečně doplňovány meliorační a zpevňující dřeviny – jedle bělokorá (\"Abies alba\") a buk lesní (\"Fagus sylvatica\").\n\nV údolí kdysi tekl potok, který byl během roku 2011 uměle přeměněn na kaskádu rybníčků, mokřadních ploch a tůněk. Vzniklo tak místo vhodné zejména pro obojživelníky a různé druhy hmyzu.\n\nStav lokality je velmi dobrý i přes to, že se nachází v těsné blízkosti silnice I/35 a železniční trati Jičín–Turnov. Rekreační chaty nepředstavují větší problém, jejich okolí je udržované. Problémem by v budoucnu mohla být čím dál tím znatelnější eroze v prostoru vyhlídek.\n\nLokalita je hojně navštěvována turisty. Vede přes ni modrá turistická značka, která začíná v Rovensku p. Troskami a končí na zřícenině hradu Trosky. Vyhlídky vybudované na kraji skal jsou pro turisty velkým lákadlem, neboť nabízejí pěkné výhledy do krajiny Českého ráje.\nNa okraji i uvnitř památky stojí několik rekreačních chat.\n\nBoreckým skalám se díky jejich kráse a zvláštní atmosféře přezdívá Pohádkový les. Stejný název nese i akce, která je zde pořádána pro děti a jejich rodiče každým rokem na jaře. Děti na procházce lesem potkávají různé pohádkové bytosti, které jim dávají plnit rozličné úkoly, za jejichž správné splnění nechybí drobné odměny.\n\nBorecké skály příslušejí do skalní oblasti Hruboskalsko v oblasti Český ráj. Jedná se o méně známou lokalitu, která byla z hlediska využití pro horolezecké aktivity poprvé popsána Karlem Adamičkem v roce 1977. V publikaci bylo z oblasti Boreckých skal popsáno 25 pískovcových skalních věží. Od 80. let 20. století zde horolezecký průzkum pokračoval a byly zpracovány další popisy a mapky.\n\n\n"}
{"id": "628143", "url": "https://cs.wikipedia.org/wiki?curid=628143", "title": "Nils Ambolt", "text": "Nils Ambolt\n\nNils Peter Ambolt (2. dubna 1900 Lund – 24. listopadu 1969, Danderyd) byl švédský geodet, astronom a spisovatel. Zúčastnil se expedice Svena Hedina do Střední Asie v letech 1927–1933. Své zážitky z této expedice popsal ve své knize \"Karavan\" (1935, Karavana). Knihu doprovodil vlastními fotografiemi.\n\nRoku 1944 byl Ambolt zvolen do Královské švédské akademie válečných věd a roku 1960 do Královské švédské akademie věd.\n\n\n\n"}
{"id": "628148", "url": "https://cs.wikipedia.org/wiki?curid=628148", "title": "Přehlídka", "text": "Přehlídka\n\nPřehlídka je obecně nějaká společenská, kulturní, vědecká, obchodní či sportovní akce, kdy se něco veřejně předvádí či prezentuje, často velmi názornou a konkrétní formou. \n\nV praxi se může jednat například o:\n\n\n"}
{"id": "628153", "url": "https://cs.wikipedia.org/wiki?curid=628153", "title": "Manfred Kielnhofer", "text": "Manfred Kielnhofer\n\nManfred \"KILI\" Kielnhofer (* 28. ledna 1967 Haslach an der Mühl) je rakouský malíř, sochař a fotograf.\n\nManfred KILI Kielnhofer vystudoval technickou vysokou školu v Linzi, kterou dokončil závěrečnou zkouškou v roce 1995. Ve své práci dokázal skloubit technický obor, design a umění dohromady. Od roku 2000 žije na volné noze jako umělec v Linzi. V roce 2005 založil galerii Artpark v městském parku Lenaupark v Linci, o rok později vznikla Galerie Fotopark. Od roku 2005 je členem organizace Bildrecht Bildender Künstler.\n\nPo dlouhém vývoji vznikli \"Strážci času\" (\"„Timeguards“\"). Zabývá se přitom diskusí o pojetí soch v prostoru, mystikou a původním náboženstvím. Roku 2006 vzniklo první dílo tohoto druhu a připomíná mnicha. Kielnhofer staví své postavy na rušná místa, do starobylých klášterů, vysoké budovy nebo v opuštěných solných dolech.\n\nKielnhoferův \"strážce\" se objevuje a mizí, nikdy se nedá odhadnout kde se objeví příště. Měli bychom vědět, že nikdy nejsme bez dozoru. Každý náš krok stráže vidí a vyhodnocuje. Byli tu už dlouho předtím, než lidé obývali Zemi ... (umělecká kritika: Martina Gansterer).\n\nV roce 2009 vytváří řadu fotografií aktu. Za tím účelem si ve svém ateliéru postavil vanu s vodou, ve které fotografoval akty včetně jejich odrazů ve vodní lázni.\n\nJeden snímek z této série byl zveřejněn v červnu 2009 ve vydání Kronen Zeitung.\nV roce 2010 se podílel spolu s Martinou Schettinou na konceptu prvního rakouského Bienále umění světla (Biennale für Lichtkunst Austria 2010).\n\nJeho židle \"Interlux-Chair\" sklízela úspěch během Lichtkunst-Biennale (bienále světelného umění).\n\n\n\n\n\n"}
{"id": "628156", "url": "https://cs.wikipedia.org/wiki?curid=628156", "title": "JQuery UI", "text": "JQuery UI\n\njQuery UI je javascriptový framework zaměřený na uživatelské rozhraní, vytvořený s cílem ulehčit vývojářům implementaci pokročilých efektů a vylepšení funkcionality HTML prvků v jejich webových stránkách. Snaží se zjednodušit programování při udržení širokého spektra podporovaných prohlížečů. Je vyvíjen jako součást projektu The jQuery Project, do kterého mimo jQuery UI spadá ještě univerzálnější knihovna jQuery, nástroj QUnit sloužící na unit testování v javascriptu a DOM nástroje Sizzle. První vydání jQuery UI bylo 17. září roku 2007. jQuery UI je stejně jako ostatní součásti jQuery projektu vyvíjeno pod licencí MIT a GPL. Domovská stránka nabízí stažení knihovny s volitelnými součástmi, stejně jako s několika předvolenými i plně customizovatelnými styly.\n\njQuery UI se dělí do čtyřech základních částí:\nKaždá obsahuje několik metod a atributů pro přizpůsobení funkčnosti. Existuje ještě část \"Utilities\", která zahrnuje pomůcky pro snadnější a rapidnější vývoj. Takto vypadala struktura frameworku v roce 2014:\n\nJádro knihovny. Netýká se konkrétních ovládacích prvků, ale modulů, z kterých je knihovna složena. Skládá se z těchto položek:\n\nObsahuje metody pro implementaci pokročilých interakcí mezi uživatelem a rozhraním webové aplikace.\n\nPokročilé elementy UI jako vyskakovací okna, tlačítka, progressbar.\n\nPoskytuje široký výběr grafických efektů\n\nPomůcky pro usnadnění práce s jQuery UI.\n\njQuery UI je podporováno v prohlížečích:\n\nZákladní použití je velmi snadné. Stačí libovolnému elementu přidat atribut \"id=\"draggable\"\", do HTML nalinkovat knihovnu jQuery UI a mezi tagy \"<script>\" a \"</script>\" zapsat následující řádek. To je vše pro zajištění funkce draggable.\n\nNíže je kompletní zdrojový kód pro vytvoření po stránce posouvatelného \"div\" elementu s blikajícím a měnícím se nápisem. Tento příklad je poměrně komplexní je v něm použita i knihovna jQuery pro vykonávání akcí.\ncodice_1\n\n\n"}
{"id": "628162", "url": "https://cs.wikipedia.org/wiki?curid=628162", "title": "Fréderic Cailliaud", "text": "Fréderic Cailliaud\n\nFréderic Cailliaud (9. června 1787, Nantes, Francie – 1. května 1869, tamtéž) byl francouzský cestovatel, přírodovědec a mineralog. V letech 1819–1820 prozkoumal oázy v Libyjské poušti. V následujících letech cestoval přes Egypt do Núbie, navštívil východní Súdán a byl prvním Evropan, který spatřil soutok Modrého a Bílého Nilu, poté pokračoval na území Etiopie. Do Francie se vrátil v roce 1827. Od roku 1836 až do smrti v roce 1869 byl kurátor muzea v Nantes.\n\n\n"}
{"id": "628165", "url": "https://cs.wikipedia.org/wiki?curid=628165", "title": "Bohuslav Vrbenský", "text": "Bohuslav Vrbenský\n\nBohuslav Vrbenský (29. března 1882 Opočnice – 25. listopadu 1944 Moskva) byl český stomatolog, novinář a politik, meziválečný ministr a poslanec Národního shromáždění; člen Československé socialistické strany, později zakladatel Neodvislé socialistické strany dělnické a nakonec politik Komunistické strany Československa.\n\nStudoval na české lékařské fakultě v Praze, promoval v roce 1909. V letech 1904–1906 působil ve funkci předsedy Svazu českého studentstva. Před první světovou válkou patřil k představitelům českého anarchisticko-komunistického hnutí a byl jedním ze zakladatelům Federace českých anarchistů. V letech 1914–1917 byl internován rakouskými úřady.\n\nV dubnu 1918 se mu podařilo převést větší část českých anarchistů do národně socialistické strany. V letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění za socialisty (národní socialisty). Působil ve funkci předsedy jejich poslaneckého klubu.\n\nV té době došlo též k vypracování nového programu strany, který byl podstatným způsobem ovlivněn právě i anarchisty. V tomto novém programu Vrbenský mimo jiné požadoval, aby byla sféra státní moci odloučena od sféry hospodářské. Státní socialismus odmítal a předpokládal, že národ svěří znárodněné výrobní prostředky v držbu a správu bezprostředním výrobcům či jejich odborům, po případě spotřebitelům. Kromě těchto požadavků zde byly i požadavky kulturní, obsahující odluku církve od státu a odcírkevnění škol. S pozdějším odchodem anarchistů ze strany byl tento program v tichosti opuštěn.\n\nZastával i četné vládní posty. V letech 1918–1919 působil jako ministr výživy lidu ve vládě Karla Kramáře, v roce 1920 byl ministrem veřejných prací v druhé vládě Vlastimila Tusara a v letech 1921–1922 zastával post ministra veřejného zdravotnictví a tělesné výchovy ve vládě Edvarda Beneše. Podílel se mimo jiné na prosazení výstavby a koncepce Státního zdravotního ústavu Republiky československé.\n\nRoku 1923 společně s dalšími bývalými anarchisty hlasoval v Národním shromáždění s komunistickými poslanci proti zákonu na ochranu republiky. Za toto rozhodnutí byl společně s ostatními 3. března téhož roku ze strany vyloučen. Ztratil i poslanecký mandát. Jeho křeslo ve sněmovně jako náhradnice obsadila roku 1923 Otilie Podzimková. V letech 1923–1925 se stal předsedou nově vzniklé Neodvislé socialistické strany dělnické, která byla založena bývalými anarchisty. V roce 1925 vstoupili její členové do KSČ.\n\nV letech 1934–1939 zastával funkci předsedy Svazu přátel SSSR, v letech 1938–1939 byl náměstkem pražského primátora Petra Zenkla. Počátkem nacistické okupace byl krátkou dobu vězněn a po svém propuštění emigroval do SSSR, kde začala jeho úzká spolupráce s Gottwaldovou skupinou. Od ledna 1942 působil jako člen exilové Státní rady československé v Londýně a delegát Československého červeného kříže v SSSR. Podílel se na budování československých jednotek v SSSR.\n\n\n"}
{"id": "628167", "url": "https://cs.wikipedia.org/wiki?curid=628167", "title": "Tage Aurell", "text": "Tage Aurell\n\nTage Aurell (2. března 1895, Christiania, dnes Oslo, Norsko – 21. února 1976, Mangskog, Värmland, Švédsko) byl švédský spisovatel, novinář a překladatel, manžel spisovatelky Kathrine Aurellové. Ve svých stylisticky náročných psychologických prózách zachytil problematiku izolace jedince v moderní společnosti, jedince bezradného ve své osamělosti a neschopného \"věřit, že je v něm uvnitř nějaká radost\".\n\n\n\n\n"}
{"id": "628168", "url": "https://cs.wikipedia.org/wiki?curid=628168", "title": "San-ja", "text": "San-ja\n\nSan-ja ( , pchin-jinem \"Sanya\") je město a městská prefektura v Čínské lidové republice na jihu provincie Chaj-nan. Na stejnojmenném ostrově je druhým největším městem po hlavním městě provincie Chaj-kchou. Jedná se o nejjižnější město Čínské lidové republiky.\n\nK městu patří mezinárodní letiště San-ja Feng-chuang, v rámci ostrova druhé mezinárodní letiště po rušnějším letišti Chaj-kchou Mej-lan ležícím na jeho severu. Leží v městském obvodě Tchien-ja přibližně jedenáct kilometrů severozápadně od centra San-ji.\n\n\n"}
{"id": "628171", "url": "https://cs.wikipedia.org/wiki?curid=628171", "title": "Státní oblastní archiv v Třeboni", "text": "Státní oblastní archiv v Třeboni\n\nStátní oblastní archiv v Třeboni je státní oblastní archiv s působností pro Jihočeský kraj s hlavním sídlem v Třeboni a pobočkami v Českých Budějovicích, Českém Krumlově a Jindřichově Hradci. Za rok vzniku archivu je považován rok 1602, kdy vznikl nový rožmberský rodový archiv, když Petr Vok z Rožmberka přesunul rodové sídlo z Českého Krumlova do Třeboně, po Rožmbercích spravovali archiv dlouhou dobu Schwarzenberkové. Depozitář archivu sídlí na rozdíl od ostatních státních oblastních archivů v historické budově (na třeboňském zámku), což s sebou nese řadu nevýhod v oblasti ochrany archiválií. Podstatná část archiválií byla přesunuta z třeboňského zámku do městským úřadem v Třeboni uvolněného západního traktu bývalého Augustiniánského kláštera, archiv byl opět otevřen 1. září 2014.\n\nMezi nejpodstatnější archivní soubor (je to archivní sbírka) patří Historica (1216–1669) díky velkému rožmberskému významu důležitá k dějinám střední Evropy a od roku 2000 je národní kulturní památkou. Nalézá se v tzv. zámecké Dlouhé chodbě, mezi Masarykovým náměstím a bývalým třeboňským Augustiniánským klášterem, kde i do budoucna zůstane. Tento archivní soubor, stejně jako další materiály (matriční knihy, kroniky, soupisy poddaných nebo sčítací operáty z let 1857–1921...) je on-line přístupný (Digitální archiv SOA v Třeboni)\n\nV roce 1645 zde Bohuslav Balbín znovuobjevil Kristiánovu legendu o \"Životě a umučení svatého Václava a jeho babičky svaté Ludmily\".\n\nPod SOA v Třeboni spadá ještě sedm státních okresních archivů.\n\n\n"}
{"id": "628189", "url": "https://cs.wikipedia.org/wiki?curid=628189", "title": "InterCityExperimental", "text": "InterCityExperimental\n\nIntercity Experimental (později přejmenované na ICE V) byla experimentální vlaková souprava v rámci vývoje vysokorychlostních tratí, předchůdce vlaků třídy InterCityExpress, jejíž název byl později upraven na Intercity-Express.\n\nInterCityExperimental navazoval na vlaky třídy InterCity jezdící v rámci Německých spolkových drah rychlostmi až 200 km/h a dokázal dosáhnout maximální rychlosti přes 400 km/h při výkonu 8 400 kW. Celkem se skládal z pěti vozů, přičemž první a poslední byly hnací.\n\nVýroba byla dokončena v roce 1985 a souprava poté sloužila pro testování a předvádění až do roku 1998, přičemž v rámci testů 1. května 1988 ustavila nový rekord v maximální rychlosti pro kolejová vozidla v hodnotě 406,9 km/h.\n"}
{"id": "628191", "url": "https://cs.wikipedia.org/wiki?curid=628191", "title": "Poltruba", "text": "Poltruba\n\nPoltruba je tůň, která vznikla v místě dřívějšího toku řeky Labe mezi Čelákovicemi a Přerovem nad Labem východně od vesnice Císařská Kuchyně v okrese Nymburk ve Středočeském kraji v Česku. Má rozlohu 0,1766 ha. Je 65 m dlouhá a 42 m široká. Leží v nadmořské výšce 173 m. Patří do skupiny Hrbáčkových tůní, přičemž leží na hranici přírodní rezervace Káraný - Hrbáčkovy tůně.\n\nOkolí tůně pokrývají pole, která dosahují až k jejím břehům, pouze na jihu roste les. Ve vzdálenosti 80 m západně se nachází Černá tůň. Leží u západního konce Budečské hráze. U tůně se nachází vědecká základna Přírodovědecké fakulty Univerzity Karlovy.\n\nTůní protéká Zámecký potok, jež je přítokem Výmoly. Přitéká z jihu ze Salvátorského rybníku v Přerově nad Labem přes les Netušil a odtéká na sever do Procházkové tůně. Přítok z Černé tůně ústí do Zámeckého potoka těsně nad jeho ústím do tůně Poltruba. Náleží k povodí Labe.\n\nPřístup je možný po polní cestě:\n\n"}
{"id": "628192", "url": "https://cs.wikipedia.org/wiki?curid=628192", "title": "Adolf Fridrich VI. Meklenburský", "text": "Adolf Fridrich VI. Meklenburský\n\nAdolf Fridrich VI. Meklenbursko-Střelický (německy: \"Adolf Friedrich VI. von Mecklenburg-Strelitz\"; 17. června 1882 – 23. února 1918) byl v letech 1914 až 1918 poslední meklenbursko-střelický velkovévoda.\n\nAdolf Fridrich Meklenbursko-Střelický se narodil 17. června 1882 v Neustrelitzu jako syn meklenburského prince Adolfa Fridricha V. a jeho ženy Alžbětě Anhaltské, jako třetí dítě a nejstarší syn. Měl mladšího bratra Karla Borwina, který se měl oženit a být pokračovatelem rodu. Byl ale zabit při souboji s hrabětem Georgem Jametelem v roce 1908.\n\nPo smrti děda v roce 1904 se stal následníkem trůnu a dědičným velkovévodou. Jeho otec ale vládl jen deset let a zemřel krátce před začátkem první světové války. Jediným právoplatným a nemorganatickým následníkem velkovévodského trůnu se stal jeho bratranec vévoda Karel Michael, který ale žil v Rusku, kde sloužil v ruské armádě. Ten také zaslal v roce 1914 bratranci dopis s tím, že se chce vzdát práva na trůn.\n\nDne 23. února 1918 spáchal Adolf Fridrich VI. v Neustrelitzu sebevraždu, díky čemuž nastala v Meklenbursku-Střelicku následnická krize, jelikož jediný právoplatný následník vévoda Karel Michael, který byl následníkem od roku 1914, žil trvale v Rusku, které válčilo s Německem. Stejné stanovisko v otázce následnictví zaujal Karl Michael i v roce 1918 a odmítl opustit Rusko. Meklenbursko-Střelický trůn by tak zřejmě připadl druhorozenému synovi Fridricha Františka IV., Kristiánovi Ludvíkovi, s čímž počítal i Adolf Fridrich. Proto také ve své vůli odkázal dalšímu vzdálenějšímu potenciálnímu dědici trůnu meklenbursko-zvěřínskému princi Kristiánovi Ludvíkovi nashromážděný majetek přibližně ve výši 30 milionů marek, pokud se ovšem stane meklenbursko-střelickým velkovévodou a usídlí se v Neustrelitzu. V opačném případě se částka měla snížit na 3 miliony marek.\n\nOvšem než k tomu mohlo dojít Německo prohrálo válku a všechny německé monarchie padly. Od smrti Adolfa Fridricha až do pádu německých monarchií vykonával funkci velkovévody jako regent meklenbursko-zvěřínský velkovévoda František Fridrich IV.\n\n\n\n"}
{"id": "628193", "url": "https://cs.wikipedia.org/wiki?curid=628193", "title": "Polsat", "text": "Polsat\n\nPolsat je celopolská komerční televize. Polsat zahájil vysílání 5. prosince 1992 v 16:30. Televizi vlastní Zygmunt Solorz-Żak.\n\nTelewizja Polsat Sp. z o.o.\nul. Ostrobramska 77\n04-175 Warszawa\ntel.:(22) 514 40 00\n\nPolsat patří do skupiny Polsat Group, která zahrnuje:\n"}
{"id": "628194", "url": "https://cs.wikipedia.org/wiki?curid=628194", "title": "Peter van de Kamp", "text": "Peter van de Kamp\n\nPeter van de Kamp, vlastním jménem \"Piet van de Kamp\" (26. prosince 1901 – 18. května 1995), byl nizozemsko-americký astronom. Stal se známým svým průzkumem Barnardovy hvězdy.\n\nVan de Kamp žil od roku 1923 v USA. Nejprve tam pracoval na observatoři McCormick, později pracoval na Lickově observatoři. Promoval v roce 1925. Poté se vrátil na observatoř McCormick Observatory.\n\nV roce se stal ředitelem 1937 observatoře Sproul Observatory Swarthmore College. Zde se začal specializovat na astrometrii, pozoroval pohyb Barnardovy hvězdy. V šedesátých letech publikoval práce o periodickém vlastním pohybu hvězdy, které ukazovaly na dva planetární průvodce přibližně o hmotě Jupitera. Později vyšlo najevo, že se jednalo o systematické chyby pozorovacích přístrojů.\n\nJeho jméno nese i planetka hlavního pásu van de Kamp s katalogovým číslem 1965.\n\n"}
{"id": "628195", "url": "https://cs.wikipedia.org/wiki?curid=628195", "title": "Mary Poppins (muzikál)", "text": "Mary Poppins (muzikál)\n\nMary Poppins je britský muzikál, který byl poprvé uveden v roce 2004 v Londýně na námět pocházející z knih britsko-australské spisovatelky Pamely Lyndon Traversové a stejnojmenného hollywoodského filmu studia Walta Disneye z roku 1964. Od roku 2010 ho mělo v České republice na repertoáru Městské divadlo Brno, které ho uvedlo jako první divadlo v České republice.\n\nTento muzikál měl premiéru v Londýně roku 2004 v Prince Edward Theatre. Tato premiéra měla obrovský úspěch. Dalším městem měl být New York – zde bylo nutné najít scénu, která by technicky vyhovovala. Nakonec se ukázalo jako nejlepší New Amsterdam Theatre. Když se dělala tato inscenace podruhé, mohli tvůrci provést jisté změny. Tentokrát se však podařilo sladit jak americké, tak anglické provedení.\n\nPříběh se odehrává v Londýně v průběhu 19. století. Hlavní hrdinkou je Mary Poppinsová, která se zjeví na přání malých dětí Banksových, kterým rodiče nevěnují žádnou pozornost. Tato dokonalá vychovatelka disponující mnoha kouzelnými vlastnostmi prozáří jejich dětský svět hravostí a fantazií a zcela převrátí přísný řád Banksovic domu natolik, že nakonec dokáže proměnit i samotné rodiče.\n\nTento muzikál mělo na repertoáru od 20. listopadu 2010 Městské divadlo Brno, stalo se tak teprve 6. divadlem světa, kterému byla pro uvádění tohoto muzikálu exkluzivně povolena licence. Délka představení je 2 hodiny 50 minut s jednou dvaceti minutovou přestávkou. Derniéru mělo 21. prosince 2013.\n\nVětšina rolí je alternována.\n\n"}
{"id": "628198", "url": "https://cs.wikipedia.org/wiki?curid=628198", "title": "Klub přátel muzea", "text": "Klub přátel muzea\n\nKlub přátel muzea byla společenská organizace založená v České Lípě v roce 1967. Podporovala činnost zdejšího Vlastivědného muzea a galerie. V roce 1997 se klub spojil s podobným Vlastivědným spolkem Českolipska.\n\nVznik a činnost muzeum v České Lípě podporovaly zdejší vlastivědné spolky Excursions Club (1878-1939) a Český muzejní spolek (1928-1938), Muzejní spolek pro Kraj Českolipský (1945-1951). \n\nMěstské (německé) muzeum vzniklo v roce 1900 a české menšinové roku 1928. Po válce byly sbírky spojeny.. Muzeum se stalo v roce 1952 Okresním vlastivědným muzeem, dnešní název je Vlastivědné muzeum a galerie v České Lípě.\n\nPo roce 1953 muzeum podporovaly četné zájmové kroužky při nově vytvořeném Okresním domě osvěty, zejména později spojené muzejní a vlastivědný kroužek Aktivisté v kroužku pořádali v rámci \"Socialistické akademie\" přednášky o historii, vlastivědné vycházky a v roce 1958 vydali kolektivní práci s názvem \"Z kroniky revolučního hnutí v České Lípě\". Mladší generace se z této oblasti vytrácela, získána aktivem \"Státní ochrany přírody\". Po roce 1963 nastalo v oblasti kulturně výchovné činnosti na okrese období útlumu.\n\nV roce 1967 vydaly státní orgány doporučení k zakládání Klubů přátel muzea v ČSSR. V České Lípě se aktivizovalo několik desítek pracovníků muzea, archivu, učitelů a z iniciativy ředitele muzea Břetislava Vojtíška byla svolána ustavující schůze českolipského Klubu přátel muzea (KPM) v září 1967. Klub nebyl samostatnou právnickou osobou, byl napojen na muzeum. V té době již sídlilo v budově bývalého kláštera. Členský příspěvek byl 10 Kč ročně. V letech 1968 až 1970 byl počet členů 70 – 90.\nKlub organizoval přednášky, výlety, připravoval ediční činnost. \n\nV období tzv.normalizace došlo k řadě kádrových čistek, tlaku ONV a stranických orgánů i vůči muzeu a klubu. Klub přestal na 10 let aktivně pracovat, formálně však zrušen nebyl, zbývající členové platili příspěvky, pomáhali muzeu a spolupracovali i s archivem kvůli jím vydávanému sborníku Českolipsko literární. Předsedy spolku byli v 70. letech Miroslav Brunclík a pak primář nemocnice MUDr. Karel Vlasák. V letech 1979 – 1986 na půdě Klubu vznikl a velmi úspěšně se rozvíjel \"Komorní pěvecký sbor\" pod sbormistrem Zadinou, který poté přešel pod \"Sdružený klub pracujících\". \n\nV roce 1986 vydalo Ministerstvo kultury ČSR metodický materiál \"Zásady zájmové činnosti v oblasti muzeí a galerií\" pod čj. 6654/86 – IV/3. Nedlouho poté se 28. listopadu 1986 sešla schůze, na níž přišli nejen členové klubu, ale i mnoho dalších zájemců z řad veřejnosti. Schůzi řídil tehdejší ředitel muzea Petr Svoboda a tajemník klubu Ladislav Smejkal. Postupně se vytvořil nový výbor, začaly veřejné přednášky, procházky městem s výkladem a od roku 1987 výlety po okolí i na kraj Německa. V roce 1988 začaly přípravy k obnovení vlastivědného sborníku Bezděz, první obnovené číslo se však podařilo vydat až roku 1990. \n\nV roce 1991 vznikla další společenská organizace s širším záběrem, než mohl ze své podstaty poskytovat Klub. Byl to Vlastivědný spolek Českolipska, jehož hlavní prioritou bylo obnovení sborníku Bezděz, který kvůli hlavně finančním problémům v letech 1991 – 1993 opět nevycházel. Ve spolku se zapojili titíž lidé, jako v Klubu přátel muzea.\n\nNehledě na problémy se sborníkem Bezděz Klub přátel muzea vyvíjel po roce 1990 velmi intenzivní veřejnou činnost. Výstavy, výlety, přednášky, počet akcí byl až 30 za rok. \n\nLogickým vyústěním personálně propojených spolků vedlo k společné schůzi 20. ledna 1997, které se zúčastnili zástupci muzea, okresního archivu a kompletní výbor Vlastivědného spolku. Schůze rozhodla obě organizace spojit, nový název je Vlastivědný spolek Českolipska - Klub přátel muzea. Ten funguje stále a na oba původní spolky ve své činnosti navázal. \n\n\n"}
{"id": "628201", "url": "https://cs.wikipedia.org/wiki?curid=628201", "title": "Jezuitské misie na území Guaraní", "text": "Jezuitské misie na území Guaraní\n\nJezuitské misie na území Guaraní je souhrnné pojmenování pro 5 bývalých jezuitských redukcí v pohraničí Argentiny a Brazílie, které byly společně zapsány na seznam Světového dědictví UNESCO. Jedná se o 4 lokality v argentinské provincii Misiones a 1 lokalitu v brazilském státě Rio Grande do Sul.\n\nRedukce byly zakládány v 17. a 18. století uprostřed tropického pralesa Jezuity s účelem evangelizovat domorodé obyvatelstvo kmene Guaraní. V průběhu času vzniklo na 30 redukcí na území dnešních států Paraguay, Argentina a Brazílie. Ve všech redukcích panoval téměř shodný řád. Jezuité vytvořili velmi propracovaný model společnosti, který řešil otázky ekonomiky (rozdělení práce, výroba předmětů každodenní potřeby, pěstování plodin), náboženství i kulturu. Jedním ze základních principů fungování redukcí bylo společné vlastnictví. Jednotlivé redukce byly silně nezávislé na španělské koloniální správě, pročež si vysloužily přirovnání ke „státu ve státě“.\n\nKaždá redukce měla náměstí, na kterém se nacházel kostel, „dům otců“ ( \"Casa de Padres\", ubytovna kněží) a společenské budovy. Okolo náměstí byly domy indiánů. Některé zdroje udávají, ve všech redukcí mohlo dohromady žít až 100 000 indiánů. V roce 1767 vyhostil španělský král Karel III. Jezuity ze Španělska i ze všech kolonií. Jezuité tedy opustili i tyto redukce, které krátce po jejich odchodu zpustly. V současnosti jsou ruiny jednotlivých redukcí v různém stádiu rozpadu.\n\n"}
{"id": "628206", "url": "https://cs.wikipedia.org/wiki?curid=628206", "title": "Chuxiongosaurus", "text": "Chuxiongosaurus\n\nChuxiongosaurus (\"ještěr z města Chuxiong\") byl rod vývojově primitivního sauropodomorfního dinosaura, který žil v období spodní jury (asi před 190 miliony let) na území dnešní provincie Jün-nan na jihu Číny. Byl dlouhý přibližně 4 metry a vážil zhruba 200 kilogramů.\n\nFosílie tohoto dinosaura sestávají z téměř kompletní lebky, která naznačuje jistou vývojovou příbuznost s rodem \"Thecodontosaurus\". Byl vývojově ještě primitivnější, než severoamerický rod \"Anchisaurus\". Typový druh \"C. lufengensis\" byl popsán čínskými paleontology v roce 2010.\n\n"}
{"id": "628207", "url": "https://cs.wikipedia.org/wiki?curid=628207", "title": "Pratt &amp; Whitney F100", "text": "Pratt &amp; Whitney F100\n\nPratt & Whitney F100 (firemní označení JTF22) je dvouproudový motor s přídavným spalováním, vyráběný společností Pratt & Whitney, který pohání vojenské letouny F-15 Eagle a F-16 Fighting Falcon.\n\nV roce 1967 americké námořnictvo a letectvo vydaly společný požadavek na motor (Request for Proposals, RFP) pro letoun F-14 Tomcat a FX (FX se stal souběžným návrhem pro stíhací letoun, který v roce 1970 vedl k vývoji strojů F-15).\n\n\n\n\n\n"}
{"id": "628211", "url": "https://cs.wikipedia.org/wiki?curid=628211", "title": "One Williams Center", "text": "One Williams Center\n\nOne Williams Center (nebo Bank of Oklahoma Tower, zkráceně BOK Tower) je mrakodrap v americké Tulse. Postaven byl podle návrhu, který vypracovala firma Minoru Yamasaki & Associates. Má 52 podlaží a výšku 203,3 m, je tak nejvyšším mrakodrapem ve městě, ale i ve státě Oklahoma. Byl dokončen v roce 1975.\n\n"}
{"id": "628214", "url": "https://cs.wikipedia.org/wiki?curid=628214", "title": "Schiffer", "text": "Schiffer\n\nPříjmení Schiffer nosí více různých osobností:\n\n\n"}
{"id": "628218", "url": "https://cs.wikipedia.org/wiki?curid=628218", "title": "Gladwyn Jebb", "text": "Gladwyn Jebb\n\nSir Hubert Miles Gladwyn Jebb, první baron Gladwyn z Bramfieldu (25. dubna 1900 Firbeck Hall – 24. října 1996 Halesworth) byl britský politik, diplomat a státní úředník. Od ratifikace Charty OSN dne 24. října 1945 zastával funkci úřadujícího generálního tajemníka Organizace spojených národů, a to až do jmenování oficiálně první osoby v úřadu Nora Trygve Lieho, které se uskutečnilo 2. února 1946.\n\nV roce 1960 se stal členem britské šlechty peerem a obdržel dědičný titul baron.\n\nPo ukončení elitní střední školy Eton College, pokračoval studiem historie na Magdalen College Oxfordské univerzity. V roce 1929 se oženil se Cynthií Nobleovou. Měli tři děti, syna Milesa a dcery Vanessu a Stellu.\n\nV roce 1924 se stal členem diplomatického sboru Spojeného království. Pracoval na různých pozicích na ministerstvu zahraničí (\"Foreign Office\"), mimo jiné byl osobním tajemníkem ředitele nebo součástí diplomatických misí v Teheránu a Římě.\n\nV roce 1938 byl členem britské delegace při podpisu Mnichovské dohody. Za druhé světové války působil od roku 1942 na ministerstvu hospodářství a o rok později se stal členem rady ministerstva zahraničí. V této pozici byl přítomen na řadě mezinárodních jednání včetně konferencí v Teheránu, na Jaltě a v Postupimi.\n\nPo skončení druhé světové války pracoval od srpna 1945 ve funkci výkonného tajemníka přípravné komise OSN. Od října téhož roku do jmenování prvního generálního tajemníka OSN v únoru 1946 zastával post úřadujícího generálního tajemníka. V letech 1946–1947 pak působil jako poradce zahraničního úřadu pro záležitosti OSN. Stal se zástupcem Spojeného království na úrovni velvyslance v rámci podpisu Bruselského paktu. V období 1950–1954 pracoval jako britský velvyslanec při OSN, následnou etapu 1954–1960 prožil ve funkci velvyslance ve Francii a aktivní kariéru zakončil v letech 1973–1976 jako poslanec Evropského parlamentu. Roku 1979 v europarlamentních volbách mandát neobhájil.\n\nByl členem Liberální strany.\n\n"}
{"id": "628219", "url": "https://cs.wikipedia.org/wiki?curid=628219", "title": "Continental Center One", "text": "Continental Center One\n\nContinental Center One je mrakodrap v texaském městě Houston. Má 53 pater a výšku 223 metrů, je tak 8. nejvyšší mrakodrap ve městě. Byl dokončen v roce 1984, za designem budovy stojí Morris-Aubry. V budově sídlí letecká společnost Continental Airlines.\n\n"}
{"id": "628224", "url": "https://cs.wikipedia.org/wiki?curid=628224", "title": "Churšat Tal", "text": "Churšat Tal\n\nChuršat Tal (: חורשת טל, doslova „Chermónská rosa“) je národní park a přírodní rezervace v Severním distriktu v Izraeli. V roce 1968 zde bylo celkem 765 dunamů vyhlášeno národním parkem (zařízení pro návštěvníky zabírá zhruba 250 dunamů) a 107 dunamů bylo vyhlášeno přírodní rezervací.\n\nNárodní park Churšat Tal se nachází při dálnici 99, východně od Kirjat Šmony v severní části Chulského údolí. Rekreační zázemí zde nabízí bungalovy a sruby. Parkem protéká potok, který je přítokem řeky Dan, jenž vodou zásobí zdejší přírodní bazén. Pro návštěvníky je rovněž k dispozici rybářský park.\n\nHebrejský název tohoto místa je odvozen z Knihy žalmů 133:3, kde se objevuje výraz „chermónská rosa.“\n\nDůvodem vyhlášení zdejší přírodní rezervace byly především 240 let staré duby šupinaté (). Tyto stromy přežily mnoho let díky zařazení pod místní arabská svatá místa. Stáří některých ze stromů se odhaduje na 350 až 400 let. Podle místní pověsti se v těchto místech zastavilo k odpočinku deset Mohamedových stoupenců, kteří však nemohli najít strom, u kterého by uvázali své koně. Zapíchli tedy do země své hůlky, ze kterých se staly kořeny zdejších stromů. Příběh se odráží i v arabském názvu tohoto místa – (doslova „Háj deseti“).\n"}
{"id": "628226", "url": "https://cs.wikipedia.org/wiki?curid=628226", "title": "Fulbright Tower", "text": "Fulbright Tower\n\nFulbright Tower je mrakodrap v texaském městě Houston. Má 52 pater a výšku 221 metrů, je tak 9. nejvyšší mrakodrap ve městě. Byl dokončen v roce 1982, za designem budovy stojí Caudill Rowlett Scott. V budově se nachází převážně kancelářské prostory, které obsluhuje celkem 29 výtahů.\n\nMrakodrap byl pojmenován na počest Jamese Williama Fulbrighta (1905–1995), občana státu Arkansas a jednoho z nejdéle sloužících senátorů senátu Spojených států amerických. Pro vzdělání studentů celého světa se zasloužil tím, že již roku 1946 založil nadaci, která udílí Fulbrigtovo stipendium. Z tohoto fondu je každoročně rozdělováno na 8.000 stipendií pro studenty a doktoranty vysokých škol na celém světě, včetně České republiky.\n\n"}
{"id": "628227", "url": "https://cs.wikipedia.org/wiki?curid=628227", "title": "1400 Smith Street", "text": "1400 Smith Street\n\n1400 Smith Street je mrakodrap v texaském městě Houston. Má 50 pater a výšku 210,6 metrů, je tak 11. nejvyšší mrakodrap ve městě. Byl dokončen v roce 1983, za designem budovy stojí firma Lloyd Jones Brewer & Associates. Hlavním nájemníkem je americká energetická společnost Chevron.\n\n"}
{"id": "628230", "url": "https://cs.wikipedia.org/wiki?curid=628230", "title": "Lake Washington Ship Canal", "text": "Lake Washington Ship Canal\n\nLake Washington Ship Canal je lodní kanál v Seattlu, který spojuje Washingtonovo jezero a Pugetův záliv. V kanále se nachází Chittendenova zdymadla, která byla navržena podle těch v Panamském průplavu a pomáhají lodím překonat šestimetrový rozdíl nadmořské výšky hladiny kanálu. Od východu k západu leží v kanále záliv Union, jezero Union, Montlakeský průliv, záliv Portage, Fremontský průliv, Lososí záliv a záliv Shilshole. Pugetův záliv, do kterého se kanál vlévá, ho spojuje s Tichým oceánem. Výstavba začala roku 1911 a oficiálně skončila v roce 1934.\n\nUž v roce 1854 se začalo uvažovat o výstavbě přímého spojení jezera se zálivem pro přepravu klád, pilin a rybářů. O třináct let později (1867) schválilo Námořnictvo Spojených států amerických návrh na výstavbu, který zahrnoval i přístav na jezeře. V roce 1891 začali ženisté americké armády vytvářet projekt. Příprava na stavbu začala v roce 1906 a o pět let později začala stavba samotná. \n\nMosty, které překračují kanál, od východu k západu:\n\nKanál jako celek a Chittendenova zdymadla jsou zapsána v Národním rejstříku historických míst. Montlakeský průliv a Montlake Bridge se nachází mezi památkami města Seattle.\n"}
{"id": "628232", "url": "https://cs.wikipedia.org/wiki?curid=628232", "title": "Čáslav (rozcestník)", "text": "Čáslav (rozcestník)\n\nČáslav může být:\n\n\n"}
{"id": "628233", "url": "https://cs.wikipedia.org/wiki?curid=628233", "title": "Schieffer", "text": "Schieffer\n\nPříjmení Schieffer nosí více různých osobností:\n\n\n"}
{"id": "628235", "url": "https://cs.wikipedia.org/wiki?curid=628235", "title": "Three Allen Center", "text": "Three Allen Center\n\nThree Allen Center je kancelářský mrakodrap v texaském městě Houston. Má 50 pater a výšku 208,7 metrů, je tak 12. nejvyšší mrakodrap ve městě. Byl dokončen v roce 1980, za designem budovy stojí Lloyd Jones Brewer and Associates.\n\n"}
{"id": "628236", "url": "https://cs.wikipedia.org/wiki?curid=628236", "title": "Ommaya rezervoár", "text": "Ommaya rezervoár\n\nOmmaya rezervoár je druh intraventrikulárního (nitrokomorového) katétru, který se používá jak pro přímou a opakovanou intratekální aplikaci léků (např. chemoterapie) do mozkomíšního moku, tak pro odsávání mozkomíšního moku. Zařízení tak pacienta ušetřuje opakovaných lumbálních punkcí. Skládá se z katétru, který vede z laterární mozkové komory, respektive komorového systému mozku, do rezervoáru, který je implantován do podkoží hlavy. Samotná aplikace ommaya rezervoáru je prováděna chirurgicky.\n\nByl vyvinut v roce 1963 pákistánsko-americkým neurochirurgem Ayubem K. Ommayou.\n\n"}
{"id": "628237", "url": "https://cs.wikipedia.org/wiki?curid=628237", "title": "One Houston Center", "text": "One Houston Center\n\nOne Houston Center je kancelářský mrakodrap v texaském městě Houston. Má 46 pater a výšku 206,6 metrů, je tak 13. nejvyšší mrakodrap ve městě. Byl dokončen v roce 1978 a za designem budovy stojí firma 3D/International.\n\n"}
{"id": "628240", "url": "https://cs.wikipedia.org/wiki?curid=628240", "title": "Hari Mandir Sáhib", "text": "Hari Mandir Sáhib\n\nHari Mandir Sáhib (paňdžábsky: ਹਰਿਮੰਦਰ ਸਾਹਿਬ), nebo Harimandra Sáhiba (paňdžábsky: ਹਰਿਮੰਦਿਰ ਸਾਹਿਬ) je nejposvátnější svatyně sikhismu, která se nachází v Amritsaru, v indickém státu Paňdžáb, obecně známá jako Zlatý chrám. Harimandir doslova znamená „Boží chrám“, \"Hari\" je výraz pro Boha a \"Mandir\" znamená chrám. Stoupenci Sikhismu, pro něž je chrám symbolem svobody a duchovní nezávislosti, přicházejí do chrámu z celého světa, aby si užili jeho okolí a nabídli modlitby.\n"}
{"id": "628243", "url": "https://cs.wikipedia.org/wiki?curid=628243", "title": "Mnemosyne (program)", "text": "Mnemosyne (program)\n\nMnemosyne je software pro výuku založený na opakování karet s otázkami a odpovědmi, proto se používá zejména pro cizí jazyky. Pojmenován je po Mnémosyné, řecké bohyni paměti, maskotem je motýl jasoň dymnivkový (\"Parnassius mnemosyne\").\n\nVyužívá upraveného SM 2 algoritmu, který plánuje, kdy se určitá karta objeví znovu, v závislosti na tom, jak zkoušený ohodnotil svoji znalost této karty. Hodnotí se pomocí stupnice od 0 do 5, v níž 0 a 1 znamenají nezapamatovanou kartu a 5 kartu zopakovanou příliš brzy, vybavenou bez námahy.\n\nKromě textových karet lze používat obrázky a zvuky, program podporuje také HTML a LaTeX.\n\nNa webu programu jsou k dispozici některé připravené sady karet.\n\nPokud uživatel souhlasí, jsou data z Mnemosyne odeslána autorovi a slouží k výzkumu v oblasti dlouhodobé lidské paměti.\n\nDalšími programy tohoto zaměření jsou Anki, SuperMemo nebo Winflash.\n"}
{"id": "628244", "url": "https://cs.wikipedia.org/wiki?curid=628244", "title": "First City Tower", "text": "First City Tower\n\nFirst City Tower je kancelářský mrakodrap v texaském městě Houston. Má 49 pater a výšku 201,7 metrů, je tak 14. nejvyšší mrakodrap ve městě. Byl dokončen v roce 1981 a za designem budovy stojí firma Morris-Aubry.\n\n"}
{"id": "628245", "url": "https://cs.wikipedia.org/wiki?curid=628245", "title": "Tabasco (paprička)", "text": "Tabasco (paprička)\n\nTabasco je odrůda papriky křovité (\"Capsicum frutescens\"). Nejznámější je svým využitím v omáčce Tabasco a papričkovém octu.\n\nRostlinka tabaska má typicky keříkovitý růst. Pro zpevnění je rostlinka při komerčním pěstování přistřihována. Kuželovité plody jsou okolo 4 cm dlouhé, mají zpočátku bledě žluto-zelenou barvu, která se mění na žlutou a oranžovou, přičemž plně zralá je zářivě červená. Tabasco má od 30 000 do 50 000 Scovilleových jednotek (SHU).\n\nTabasco je pojmenováno podle jednoho z mexických států – Tabasco.\n\nDo nedávna byly všechny papričky, které se používaly pro omáčku Tabasco, pěstovány na Avery Islandu v Louisianě. Dnes se sice v této oblasti stále ještě určité menší množství papriček pěstuje, ale většina je ve velkém pěstována ve střední a Jižní Americe, kde je lepší podnebí a také dostupnější zemědělská půda. Je tím také zajištěna určitá diverzifikace rizika pro případ neúrody nebo napadení plodiny chorobou. Velkou část pěstebních ploch totiž v 60. letech 20. století napadl virus tabákové mozaiky. V 70. letech proto byly vyšlechtěny nové rezistentní odrůdy (\"Greenleaf Tabasco\").\n\n"}
{"id": "628247", "url": "https://cs.wikipedia.org/wiki?curid=628247", "title": "BG Group Place", "text": "BG Group Place\n\nBG Group Place (známý též jako MainPlace) je mrakodrap v texaském městě Houston. Výstavba probíhala od roku 2008 do roku 2011. V roce 2010 byl zastřešen. Má 46 pater a výšku 192 metrů, je tak 15. nejvyšší mrakodrap ve městě. Za designem budovy stojí firma Gensler, Pickard Chilton Architects, Inc.\n\n"}
{"id": "628251", "url": "https://cs.wikipedia.org/wiki?curid=628251", "title": "Exxon Building (Houston)", "text": "Exxon Building (Houston)\n\nExxon Building (známý také jako ExxonMobil Building) je kancelářský mrakodrap v texaském městě Houston. Má 44 pater a výšku 185 metrů, je tak 17. nejvyšší mrakodrap ve městě. Po dokončení v roce 1963 se stal nejvyšší budovou Texasu, v roce 1965 jej překonal mrakodrap Elm Place stojící v Dallasu. Za designem budovy stojí George Pierce a Abel B. Pierce.\n\n"}
{"id": "628255", "url": "https://cs.wikipedia.org/wiki?curid=628255", "title": "1500 Louisiana Street", "text": "1500 Louisiana Street\n\n1500 Louisiana Street je kancelářský mrakodrap v texaském městě Houston. Má 40 pater a výšku 183 metrů. Výstavba probíhala v letech 1999–2002 a za designem budovy stojí César Pelli.\n\n"}
{"id": "628256", "url": "https://cs.wikipedia.org/wiki?curid=628256", "title": "Métisové", "text": "Métisové\n\nMétisové (z franc. \"métis\", míšenec) jsou potomci evropských lovců a obchodníků a domorodých matek v Kanadě a v USA. V Kanadě je to jedna ze tří oficiálně uznaných domorodých národností. Historicky se podle jazyka dělili na francouzsky a anglicky mluvící, od poloviny 20. století vystupují jednotně.\n\nMétisové jsou potomci francouzských, skotských, anglických otců a zejména kríjských, čipevských a athabaských matek. Roku 2006 se k métiské národnosti přihlásilo téměř 380 tisíc občanů, i když skutečný podíl v kanadské populaci je daleko větší. Métisové původně lovili, kladli pasti a obchodovali s kožešinami, dnes se většinou živí jako zemědělci a řemeslníci. Mluví anglicky, francouzsky, kríjsky a dalšími nářečími a většinou patří k římskokatolické církvi.\n\nOd 17. století uzavírali zejména francouzští obchodníci a lovci přátelské vztahy s původními obyvateli prostřednictvím sňatků s domorodými dívkami a jejich dětem se začalo říkat \"métis\". Métisové či „\"bois-brulées\"“ byli vynikající lovci i obchodníci s kožešinami. Když Společnost Hudsonova zálivu získala veliké území kolem Hudsonova zálivu a začala tam provozovat lov kožešinových zvířat, pracovali mnozí Métisové pro ni jako lovci i tlumočníci, jiní odcházeli dále na západ. Počátkem 19. století se do oblasti Red River v dnešní Manitobě stěhovali hlavně skotští zemědělci, a tak zde vznikla komunita \"countryborn\" či „míšenců od Red River“.\n\nMétisové měli pro Kanadu veliký význam, protože patřili mezi první kolonisty směrem na západ a protože pomáhali překlenovat propast mezi evropskou a domorodou kulturou. Patří proto ke kanadským dějinám i kanadské identitě.\n\nVztahy Métisů s kanadskou vládou nebyly vždy dobré a v letech 1869 a 1885 vypukla dvě neúspěšná povstání. Jejich vůdce Louis Riel byl roku 1885 odsouzen za velezradu a popraven. Od roku 1930 se různí aktivisté pokoušeli zlepšit společenské postavení Métisů, až v roce 1972 Pierre Trudeau, sám métiský vůdce a později kanadský premiér, zahájil jednání o problémech týkajících se půdy Métisů a starých smluv. V roce 1982 byli Métisové uznáni za jednu ze tří domorodých národností, což jim umožnilo legálně vymáhat tradiční práva. Ve všech kanadských provinciích mají dnes své samosprávné organizace, které sdružuje Národní rada. \n\n\n"}
{"id": "628257", "url": "https://cs.wikipedia.org/wiki?curid=628257", "title": "Emanuela Kittrichová", "text": "Emanuela Kittrichová\n\nEmanuela Kittrichová-Mazancová (10. ledna 1909, Horažďovice – 8. prosince 1989, Praha) byla česká architektka, návrhářka bytového zařízení a publicistka.\n\nVystudovala České vysoké učení technické v Praze v letech 1927–1933 v ateliéru profesora Antonína Engela. V roce 1934 se provdala za architekta Josefa Kittricha. V letech 1934–1938 pracovala v Ústavu staveb budov. Zabývala se návrhy interiérů.\n\nV letech 1951–1959 pracovala ve Státním ústavu pro projektování hl. m. Prahy. V letech 1959–1972 v ÚBOKu.\n\n\n\n\n\n\nDále publikovala články v časopisech \"Architekt SIA\", \"Architektura\", \"Československý architekt\", \"Domov\", \"Kulturní práce\", \"Moderní bytový interiér\", \"Otázky socialistického bydlení\", \"Umění a řemesla\", \"Výtvarná práce\".\n\n"}
{"id": "628260", "url": "https://cs.wikipedia.org/wiki?curid=628260", "title": "Anaheim (paprička)", "text": "Anaheim (paprička)\n\nAnaheim je odrůda papriky seté (\"Capsicum annuum\"), která je pouze mírně pálivá. Jméno „Anaheim“ je odvozeno od oblasti Anaheim v Kalifornii, kam její „objevitel“ farmář Emilio Ortega kolem roku 1900 přivezl její semínka. Říká se jí také kalifornské chilli nebo Magdalena, někdy též pro její novomexický původ novomexická paprika.\n\nVelikost papričky je přibližně 15 cm. Pálivost anaheimu je opravdu mírná, na Scovilleově stupnici to je mezi 500 až 2500 jednotek (SHU), nicméně typické kultivary pěstované v Novém Mexiku dosahují pálivosti od 500 do 10 000 jednotek. Pro porovnání Tabasco má od 30 000 do 50 000 SHU.\n\nAnaheim může být součástí vegetariánských jídel, jako dušená zelenina k masu, zejména v mexické kuchyni.\n\n\n"}
{"id": "628262", "url": "https://cs.wikipedia.org/wiki?curid=628262", "title": "America Tower", "text": "America Tower\n\nAmerica Tower (známý též jako American General Center) je kancelářský mrakodrap v texaském městě Houston. Má 42 pater a výšku 180 metrů. Byl dokončen v roce 1983 a za designem budovy stojí Lloyd Jones Brewer & Associates.\n\n"}
{"id": "628265", "url": "https://cs.wikipedia.org/wiki?curid=628265", "title": "Ma'ale Nurit", "text": "Ma'ale Nurit\n\nMa'ale Nurit (: מעלה נורית) je výšina o nadmořské výšce okolo 100 metrů v severním Izraeli, v pohoří Gilboa.\n\nLeží na severním okraji pohoří Gilboa, cca 10 kilometrů jihovýchodně od města Afula a 1 kilometr jižně od obce Gid'ona . Má podobu mírně skloněné, převážně odlesněné planiny, po níž prochází lokální silnice 667. Západním směrem terén klesá do zemědělsky využívaného Jizre'elského údolí. Na severu je to Charodské údolí, kam stéká vádí Nachal Nurit. Na jihovýchodní straně stojí hora Har Giborim. Do jižní části planiny zasahuje zastavěné území obce Gan Ner, na severním okraji je to lokalita bývalé (a po roce 2010 opět obnovované) vesnice Nurit.\n\n"}
{"id": "628267", "url": "https://cs.wikipedia.org/wiki?curid=628267", "title": "Two Houston Center", "text": "Two Houston Center\n\nTwo Houston Center je kancelářský mrakodrap v texaském městě Houston. Má 40 pater a výšku 176,4 metrů. Byl dokončen v roce 1974 a za designem budovy stojí Pierce Goodwin Flanagan.\n\n"}
{"id": "628270", "url": "https://cs.wikipedia.org/wiki?curid=628270", "title": "Nachal Chochit", "text": "Nachal Chochit\n\nNachal Chochit (: נחל חוחית) je vádí v severním Izraeli, v pohoří Gilboa a v Jizre'elském údolí, které rovněž zčásti protéká územím Západního břehu Jordánu.\n\nZačíná v nadmořské výšce okolo 300 metrů v západní (severní) části pohoří Gilboa, na jižních svazích hory Har Giborim a vrchu Giv'at Chochit. Vádí směřuje k jihu a klesá po odlesněných svazích směrem k palestinské vesnici Arabuna, kterou míjí na západní straně. Vádí zde vstupuje na území Západního břehu Jordánu, které od počátku 21. století odděluje izraelská bezpečnostní bariéra. Pak se stáčí k západu a vstupuje do zemědělsky využívaného Jizre'elského údolí, kde pak opětovně vstupuje na území Izraele. Jižně od vesnice Sandala zde ústí zleva do vádí Nachal Gilboa.\n\n"}
{"id": "628273", "url": "https://cs.wikipedia.org/wiki?curid=628273", "title": "Kozí chlup", "text": "Kozí chlup\n\nKozí chlup je mrtvé říční rameno, které vzniklo v místě dřívějšího toku řeky Labe mezi Starou Boleslaví a Lysou nad Labem jižně od vesnice Byšičky v okrese Nymburk ve Středočeském kraji v Česku. Má rozlohu 2,314 ha. Je 640 m dlouhé a 50 m široké. Leží v nadmořské výšce 174 m. Patří do skupiny Hrbáčkových tůní a leží v přírodní rezervaci Káraný - Hrbáčkovy tůně.\n\nOkolí tůně je zarostlé starými stromy, za jejichž úzkými pásy jsou pole.\n\nTůň nemá povrchový přítok, zatímco odtok zajišťuje průtok na jihu, který vede nejprve do jižní oddělené části tůně a poté do Labe. Před ústím do Labe přes něj vede betonový můstek.\n\n\nŽijí zde zajíci, lišky, volavky, motáci stepní, srny, psíci mývalovití. Z ryb jsou zastoupeni karas obecný, lín obecný, úhoř říční, sumeček americký.\n"}
{"id": "628274", "url": "https://cs.wikipedia.org/wiki?curid=628274", "title": "Labíčko", "text": "Labíčko\n\nLabíčko je staré říční rameno, které vzniklo v místě dřívějšího toku řeky Labe. Nachází se severně od Čelákovic u osady Hatě v okrese Praha-východ ve Středočeském kraji v Česku. Má rozlohu 0,890 ha. Je 340 m dlouhé a 40 m široké. Leží v nadmořské výšce 173 m. Patří do skupiny Hrbáčkových tůní avšak není zahrnuto do přírodní rezervace Káraný - Hrbáčkovy tůně.\n\nOkolí tůně je zarostlé starými stromy, za jejichž úzkým pásem se na severu nachází pole. Na jihu je prostor mezi jezerem a Labem zarostlý lesem. Na západě a na jihu se na kraji lesa nachází osada Hatě. Břehy jsou převážně zarostlé rákosem. Přístup k vodě umožňují dřevěná mola vybudovaná myslivci.\n\nJezero nemá povrchový přítok. Z jihozápadního konce jezera odtéká 100 m dlouhý průtok do Labe.\n\nPřístup je možný po:\n\nNa jezeře žijí motáci, orli mořští, černí čápi. Z ryb jsou zastoupeni lín obecný, karas obecný, kapr obecný.\n\n"}
{"id": "628275", "url": "https://cs.wikipedia.org/wiki?curid=628275", "title": "Řehačka", "text": "Řehačka\n\nŘehačka je jezero vzniklé spojením starého říčního ramene, které vzniklo v místě dřívějšího toku řeky Labe a písníku, který vznikl po těžbě písku v roce 1953. Nachází se mezi Čelákovicemi a Lysou nad Labem u osad Řehákova Bouda a Tři Chalupy v okrese Nymburk ve Středočeském kraji v Česku. Má rozlohu 7,55 ha. Je 450 m dlouhé a 340 m široké. Leží v nadmořské výšce 174 m. Patří do skupiny Hrbáčkových tůní avšak není zahrnuta do přírodní rezervace Káraný - Hrbáčkovy tůně.\n\nOkolí tůně je zarostlé starými stromy, za jejichž úzkými pásy jsou na severu a západě pole. Na jihu roste mezi jezerem a Labem les. Na západním břehu se nacházejí osady Řehákova Bouda a Tři Chalupy. V západní části jezera se nacházejí dva zalesněné ostrovy a v severní části dlouhý a úzký poloostrov, který odděluje původní říční rameno a písník. Přes průliv oddělující jihovýchodní zátoku od jezera vede lávka.\n\nDo jezera ústí potok od Řehákovy Boudy. Několik metrů od západního břehu protéká Mlynařice, do které ústí průtok směřující z jezera do Labe.\n\nPřístup je možný po:\n\nNa jezeře žijí kachny, nutrie, divoké hrdličky, lysky, volavky, černí čápi. Je známá lovem trofejních sumců.\n\n"}
{"id": "628276", "url": "https://cs.wikipedia.org/wiki?curid=628276", "title": "Václavka (tůň)", "text": "Václavka (tůň)\n\nVáclavka je mrtvé říční rameno, které vzniklo v místě dřívějšího toku řeky Labe mezi Starou Boleslaví a Lysou nad Labem západně od vesnice Byšičky v okrese Praha-východ ve Středočeském kraji v Česku. Má rozlohu 1,264 ha. Je 520 m dlouhé a 35 m široké. Leží v nadmořské výšce 173 m. Patří do skupiny Hrbáčkových tůní a leží v přírodní rezervaci Káraný - Hrbáčkovy tůně.\n\nOkolí tůně je na severu zarostlé starými stromy. V jižní části se za úzkým pásem stromů nachází na východě pole a na západě louka. Po západním břehu prochází železniční trať 231\n\nTůň nemá povrchový přítok ani odtok. Na severu navazuje lužním lesem na tůn Homolka-Urbanka a na jihu tůň přechází v mokřad, který původně tůň vyplňovala a dosahovala plochy 6 ha. Na jihu byla dříve povrchově propojená s Labem, k jehož povodí náleží.\n\nZápadní břeh je přístupný po neznačené polní cestě:\n\nZ ryb jsou zastoupeni kapr obecný, lín obecný, karas obecný, sumeček americký, perlín ostrobřichý.\n\n"}
{"id": "628277", "url": "https://cs.wikipedia.org/wiki?curid=628277", "title": "Mansfeldova tůň", "text": "Mansfeldova tůň\n\nMansfeldova tůň je tůň, která vznikla v místě dřívějšího toku řeky Labe mezi Čelákovicemi a Přerovem nad Labem východně od vesnice Císařská Kuchyně v okrese Nymburk ve Středočeském kraji v Česku. Má rozlohu 0,0417 ha. Je 30 m dlouhá a 15 m široká. Leží v nadmořské výšce 173 m. Patří do skupiny Hrbáčkových tůní, přičemž leží na hranici přírodní rezervace Káraný - Hrbáčkovy tůně.\n\nOkolí tůně pokrývají pole, která dosahují až k jejím břehům, pouze na jihu roste les. Leží u Budečské hráze.\n\nTůň nemá povrchový přítok ani odtok. Náleží k povodí Zámeckého potoka, jež je přítokem Výmoly.\n\nPřístup je možný po polní cestě:\n\n"}
{"id": "628282", "url": "https://cs.wikipedia.org/wiki?curid=628282", "title": "Homolka-Urbanka", "text": "Homolka-Urbanka\n\nHomolka-Urbanka je mrtvé říční rameno, které vzniklo v místě dřívějšího toku řeky Labe mezi Starou Boleslaví a Lysou nad Labem západně od vesnice Byšičky na hranici okresů Nymburk a Praha-východ ve Středočeském kraji v Česku. Má rozlohu 1,303 ha. Je 440 m dlouhé ze severu na jih a 230 m široké v rozšíření na jihu. Leží v nadmořské výšce 174 m. Patří do skupiny Hrbáčkových tůní a leží v přírodní rezervaci Káraný - Hrbáčkovy tůně.\n\nOkolí tůně je zarostlé starými stromy a kmeny jsou napadané i ve vodě. Hlavní část představuje tůň Homolka a tůň Urbanka tvoří její zátoku na severovýchodě, přičemž obě tůně tvoří jednotnou vodní plochu.\n\nTůň má nepojmenovaný povrchový přítok ze severu a nemá povrchový odtok. Náleží k povodí Labe.\n\nPo severozápadním břehu vedou:\n\nJe známá lovem trofejních úhořů.\n\n"}
{"id": "628283", "url": "https://cs.wikipedia.org/wiki?curid=628283", "title": "Hrad (tůň)", "text": "Hrad (tůň)\n\nHrad je staré říční rameno, které vzniklo v místě dřívějšího toku řeky Labe. Nachází se severovýchodně od Sedlčánek u osady Zájezd v okrese Praha-východ ve Středočeském kraji v Česku. Má rozlohu 1,3142 ha. Je 410 m dlouhé a 40 m široké. Leží v nadmořské výšce 172 m. Patří do skupiny Hrbáčkových tůní avšak není zahrnuto do přírodní rezervace Káraný - Hrbáčkovy tůně.\n\nV okolí tůně se nachází jen několik stromů, mezi nimiž vyniká na severu chráněný Čelákovický dub. Až ke břehům dosahují pole, jenom na severovýchodě se nachází louka. Tok Labe je na severu vzdálen v nejužším místě 50 m, přičemž na druhém břehu se nachází tůň Kozí chlup. je zarostlé starými stromy, za jejichž úzkým pásem se na severu nachází pole. Na východě navazuje Procházková tůň. Na západě se nachází zástavba osady Zájezd u Sedlčánek.\n\nJezerem protéká Zámecký potok. Přitéká na východě z Procházkové tůně a odtéká na západě, aby se po 100 m zprava vliv do Výmoly ve vzdálenosti 100 m před jejím ústím do Labe.\n\nPřístup je možný ze Sedlčánek nebo Přerova nad Labem k západnímu konci, kde po břehu vedou:\n\nNa jezeře rostou stulíky žluté a žijí rákosníci velcí, chřástalové vodní, bukači velcí, cvrčilky říční, ledňáčci říční, nutrie říční, slavíkové obecní. Záběry bukáčka malého natočené na tůni byly použity v přírodopisném filmu o Dunajské deltě. Z ryb jsou zastoupeni amur bílý, kapr obecný.\n\n"}
{"id": "628284", "url": "https://cs.wikipedia.org/wiki?curid=628284", "title": "Černá tůň", "text": "Černá tůň\n\nČerná tůň je tůň, která vznikla v místě dřívějšího toku řeky Labe mezi Čelákovicemi a Přerovem nad Labem východně od vesnice Císařská Kuchyně v okrese Nymburk ve Středočeském kraji v Česku. Má rozlohu 0,15 ha. Je kruhového tvaru s průměrem 15 m. Leží v nadmořské výšce 173 m. Patří do skupiny Hrbáčkových tůní, přičemž leží na hranici přírodní rezervace Káraný - Hrbáčkovy tůně.\n\nOkolí tůně je zarostlé starými stromy, na jihu přechází v les a na severu do pole. Leží u západního konce Budečské hráze. U tůně se nachází vědecká základna Přírodovědecké fakulty Univerzity Karlovy.\n\nTůň nemá povrchový přítok a má odtok do 80 m vzdálené tůně Poltruba, kterou protéká Zámecký potok, jež je přítokem Výmoly. Náleží k povodí Labe.\n\nPřístup je možný po polní cestě:\n\n"}
{"id": "628292", "url": "https://cs.wikipedia.org/wiki?curid=628292", "title": "Lední hokej na Zimních olympijských hrách 1992 – kvalifikace muži", "text": "Lední hokej na Zimních olympijských hrách 1992 – kvalifikace muži\n\nKvalifikace na olympijský turnaj 1992 byla soutěž hokejových reprezentačních celkú, která určila dvanáctého účastníka olympijského turnaje.\nPřímo na olympijské hry se kvalifikovalo osm týmů z misrovství světa 1991 skupiny \"A\", dva nejlepší ze skupiny \"B\" a hostitelská Francie. O poslední místo se utkali čtvrtý tým ze skupiny \"B\" a nejlepší z skupiny \"C\" mistrovství světa 1991.\n\n Dánsko - Polsko 4:6 (0:5, 2:1, 2:0)\n\n14. dubna 1991 – Kodaň\n\n16. dubna 1991 - Osvětim\n\n\n"}
{"id": "628293", "url": "https://cs.wikipedia.org/wiki?curid=628293", "title": "Marathon Oil Tower", "text": "Marathon Oil Tower\n\nMarathon Oil Tower je kancelářský mrakodrap v texaském městě Houston. Má 41 pater a výšku 171 metrů. Byl dokončen v roce 1983 podle projektu firmy PGAL (Pierce Goodwin Alexander & Linville).\n\n"}
{"id": "628294", "url": "https://cs.wikipedia.org/wiki?curid=628294", "title": "Wedge International Tower", "text": "Wedge International Tower\n\nWedge International Tower je kancelářský mrakodrap v texaském městě Houston. Má 43 pater a výšku 168 metrů. Byl dokončen v roce 1983 podle projektu firmy 3D/International.\n\n"}
{"id": "628295", "url": "https://cs.wikipedia.org/wiki?curid=628295", "title": "Bik'at ha-Šita", "text": "Bik'at ha-Šita\n\nBik'at ha-Šita (: בקעת השיטה) je údolí v severním Izraeli.\n\nNachází se v nadmořské výšce okolo - 70 metrů mezi obcemi Tel Josef a Bejt ha-Šita. Jde o nevelký severní výběžek většího Charodského údolí o ploše cca 2 x 1 kilometr. Obě výše uvedené vesnice stojí na lokálních vyvýšeninách, mezi nimiž k severu vybíhá údolí Bik'at ha-Šita. Od severu do něj přitékají vádí Nachal Josef a Nachal Kipodan. Vlastní dno údolí je převážně zemědělsky využíváno, s rozsáhlým areálem umělých vodních nádrží. Po jižním okraji údolí prochází dálnice číslo 71. U ní stojí areál věznice Šita.\n\n"}
{"id": "628303", "url": "https://cs.wikipedia.org/wiki?curid=628303", "title": "KBR Tower", "text": "KBR Tower\n\nKBR Tower je kancelářský mrakodrap v texaském městě Houston. Má 40 pater a výšku 167,6 metrů. Byl dokončen v roce 1973 podle návrhu firmy Neuhaus & Taylor.\n\n"}
{"id": "628305", "url": "https://cs.wikipedia.org/wiki?curid=628305", "title": "Václav Jiráček", "text": "Václav Jiráček\n\nVáclav Jiráček (* 28. září 1978 Praha) je český divadelní a filmový herec.\n\nVystudoval obchodní akademii. Po absolutoriu vykonával civilní službu v divadle ABC. V roce 2001 byl přijat na pražskou DAMU (katedra alternativního a loutkového divadla), kterou dokončil v roce 2009.\n\nJeště jako posluchač DAMU byl obsazen režisérkou Agnieszkou Hollandovou do titulní role koprodukčního snímku o Jánošíkovi, který byl dokončen kvůli problémům s rozpočtem až po sedmi letech. Další výrazné filmové role vytvořil ve snímcích \"Krev zmizelého\" a \"Hlídač č. 47\", v thrilleru \"Hodinu nevíš\" ztvárnil nemocničního sériového vraha.\n\nSe spolužáky z ročníku založil v roce 2001 nezávislé divadelní sdružení LETÍ. V současnosti hostuje v Dejvickém divadle v inscenacích \"Hamlet\" a \"Teremin\" (autor a režie Petr Zelenka).\n\n"}
{"id": "628307", "url": "https://cs.wikipedia.org/wiki?curid=628307", "title": "Tel Josef ha-Jašana", "text": "Tel Josef ha-Jašana\n\nTel Josef ha-Jašana (: תל יוסף הישנה, : \"Tal eš-Šejch Hasan\") je pahorek o nadmořské výšce – 55 metrů v severním Izraeli, v Charodském údolí.\n\nLeží nedaleko od severního úpatí pohoří Gilboa, cca 13 kilometrů jhovýchodně od města Afula a 2 kilometry severozápadně od vesnice Chefciba. Má podobu nevýrazného odlesněného návrší, které vystupuje z roviny Charodského údolí. V okolí se nacházejí rozsáhlé areály umělých vodních nádrží, severně od pahorku protéká hlavní vodní osa údolí – Nachal Charod. Ve 20. letech 20. století na pahorku vznikla židovská osada typu kibuc Tel Josef, která využila zdejší polohy kontrolující Charodské údolí i blízkost pramenů \"Ejn Ajalot\" (עין עילות) a \"Ejn Josef\" (עין יוסף). Později se osadníci přesunuli o několik kilometr na sever, kde vesnice Tel Josef stojí dodnes. Na tomto místě je dnes památník původním osadníkům. Pahorek je turisticky využíván. Na sever od Tel Josef ha-Jašana se rozkládá podobný pahorek Tel Šalvim.\n\n"}
{"id": "628311", "url": "https://cs.wikipedia.org/wiki?curid=628311", "title": "Tel Šalvim", "text": "Tel Šalvim\n\nTel Šalvim (: תל שלוים, : \"Tal al-Fer\") je pahorek o nadmořské výšce - 69 metrů v severním Izraeli, v Charodském údolí.\n\nLeží nedaleko od severního úpatí pohoří Gilboa, cca 13 kilometrů jhovýchodně od města Afula a 2 kilometry jihovýchodně od vesnice Tel Josef. Má podobu nevýrazného odlesněného návrší, které vystupuje z roviny Charodského údolí. V okolí se nacházejí rozsáhlé areály umělých vodních nádrží, po severním okraji pahorku protéká hlavní vodní osa údolí - Nachal Charod. Na jih od Tel Šalvim se rozkládá podobný pahorek Tel Josef ha-Jašana .\n\n"}
{"id": "628313", "url": "https://cs.wikipedia.org/wiki?curid=628313", "title": "Giardióza ptáků", "text": "Giardióza ptáků\n\nGiardióza (syn. Lamblióza) je onemocnění střevního traktu ptáků způsobované bičíkovci rodu \"Giardia\". Giardie se vyskytují i u savců, včetně člověka; morfologicky se ale liší od ptačích. Jejich rozšíření v přírodě je celosvětové.\n\nPůvodcem onemocnění u ptáků je \"Giardia psittaci\", poprvé zjištěná u andulek, a \"G. ardeae\". Giardie se rozmnožují binárním dělením, živiny přijímají endocytózou. Nemají cytostom, mitochondrie ani chloroplasty.\nGiardie se vyvíjejí bez mezihostitele (vývoj je přímý). Infekce mezi hostiteli se přenáší tenkostěnnými cystami (cystózní stadium). Po pozření se z cyst uvolňují trofozoity (vegetativní stadium), které se k povrchu střevního epitelu fixují pomocí přísavného disku. Nepronikají do buněk a parazitují na povrchu sliznice tenkého střeva, porušují její resorbční schopnost a narušují trávení.\nCysty jsou vylučovány přerušovaně trusem hostitele a kontaminují prostředí, krmivo a vodu. Ve vnějším prostředí jsou stabilní K nakažení dochází perorálně, prepatentní doba (doba vývoje parazita v organismu hostitele od infekce do pohlavní dospělosti) je 1-3 týdny. Cysty jsou v prostředí velmi odolné, přežívají ve vodě a půdě několik týdnů a slouží jako zdroj infekce pro další hostitele. Běžnými dezinfekčními prostředky nejsou ničeny. Trofozoity jsou mimo organismus hostitele nestabilní.\n\nGiardie mají omezený okruh hostitelů a druhy izolované u ptáků nejsou infekční pro savce. U papoušků se giardie vyskytují zejména u andulek, korel a agapornisů; ojedinělý výskyt je pozorován u amazoňanů, aratingů, kakaduů, arů, tukanů, hrabavých a vrubozobých. U drobných pěvců jsou giardie diagnostikovány vzácně, u kanárů zatím nebyly prokázány. Frekvence výskytu je různá podle regionů i světadílů, např. giardióza u korel je mnohem častější v USA než v Evropě.\n\nVýskyt giardiózy u ptáků je pravděpodobně jako u savců podmíněn oslabením jejich obranného mechanismu, protože mnohem častěji dochází ke klinickému onemocnění u ptáků nevhodně krmených, držených ve špatných zoohygienických podmínkách nebo při vysokém stupni inbrídinku. Rekonvalescenti jsou vnímaví k reinfekci, takže imunita je buď krátkodobá nebo nedostatečná.\n\nGiardióza u \"Psittaciformes\" probíhá nejčastěji bez příznaků s vylučováním oocyst trusem nebo s příznaky postižení zažívacího traktu, jako jsou řídké zapáchající výkaly, hlenovitý průjem, zánět střev, anorexie, dehydratace, deprese a celková slabost. Souběžně se mohou vyskytovat kvasinkové infekce. U andulek a korel se pozoruje suchá kůže a oštipování peří. Mláďata se opožďují v růstu a jejich úmrtnost je zvýšená (u andulek až 20-50 %). Chronický průběh se projevuje přetrvávajícími průjmy a malabsorpcí (porucha vstřebávání).\n\nDiagnóza giardiózy je založena na nálezu trofozoitů v čerstvých nativních nebo barvených (Giemsa) preparátech zhotovených z duodenálního obsahu nebo seškrabu stěny střevní. Trofozoity jsou ploché a pohybují se jemným kolébavým způsobem. Vzorky musí být vyšetřeny do 10 minut po odběru. Přítomnost cyst v trusu se zjišťuje flotační metodou; cysty lze zvýraznit přidáním kapky Lugolova roztoku. Vzhledem k nepravidelnému vylučování oocyst je doporučováno opakované vyšetření trusu.\n\nK léčbě se používají nitrofurany a nitroimidazoly. Dimetridazol může být toxický pro oblíbené nebo v zajetí chované ptáky (působí silně hepatotoxicky, může způsobit i úhyn). Metronidazol je kontraindikován u malých zpěvných ptáků (zebřiček).\n\nPrevence giardiózy spočívá v zoohygienických opatřeních, založených na čistotě, suchu a sanaci chovného prostředí, včetně napáječek i krmítek. Kontaminovaná voda je častým zdrojem infekce; cysty giardií přežívají i v chlorované vodě.\n\n\n"}
{"id": "628318", "url": "https://cs.wikipedia.org/wiki?curid=628318", "title": "Giv'at Kumi", "text": "Giv'at Kumi\n\nGiv'at Kumi (: גבעת קומי) je vrch o nadmořské výšce cca 90 metrů v severním Izraeli, v Charodském údolí.\n\nLeží nedaleko od severního okraje Charodského údolí, cca 11 kilometrů jihovýchodně od města Afula, na severním okraji vesnice Ejn Charod Ichud. Má podobu výrazného odlesněného návrší, které na jižní straně klesá do Charodského údolí, na východní straně do údolí Bik'at ha-Šita, kam směřuje vádí Nachal Josef.\n\n"}
{"id": "628327", "url": "https://cs.wikipedia.org/wiki?curid=628327", "title": "Giv'at Bolek", "text": "Giv'at Bolek\n\nGiv'at Bolek (: גבעת בולק) je vrch o nadmořské výšce 138 metrů v severním Izraeli, v Dolní Galileji.\n\nLeží na pomezí jižních svahů masivu Giv'at ha-More a náhorní planiny Ramot Jisachar, severně od Charodského údolí, cca 9 kilometrů východně od města Afula a cca 3 kilometry západně od vesnice Ramat Cvi. Má podobu výrazného odlesněného návrší, které se na jižní straně zvolna sklání do Charodského údolí, kam podél západní strany vrchu směřuje vádí Nachal Geva a jižně od kopce vádí Nachal Šejzafim. Východně od vrchu prochází lokální silnice 716. Kopec je turisticky využíván. Nabízí se odtud výhled na okolní krajinu. Archeologické výzkumy zde prokázaly stopy osídlení z helénistického a byzantského období včetně pohřebních jeskyň a vodních cisteren.\n\n"}
{"id": "628331", "url": "https://cs.wikipedia.org/wiki?curid=628331", "title": "Martin Poláček (varhanář)", "text": "Martin Poláček (varhanář)\n\nMartin Poláček (13. května 1957) je český varhanář a restaurátor varhan, soudní znalec v oboru hudebních nástrojů, držitel licence Ministerstva kultury. Je uveden v encyklopedii \"Who is Who? (v České republice)\".\n\n\nSpecializuje se na stavbu malých varhan, positivů a portativů dle historických vzorů, zejména pro interprety staré hudby. Na nástroje z jeho dílny hraje např.:\n\n\nPůsobí jako restaurátor historických varhan, požívajících nejvyšší stupeň památkové ochrany, např:\n"}
{"id": "628332", "url": "https://cs.wikipedia.org/wiki?curid=628332", "title": "Giv'at Gazit", "text": "Giv'at Gazit\n\nGiv'at Gazit (: גבעת גזית) je vrch o nadmořské výšce 282 metrů v severním Izraeli, v Dolní Galileji.\n\nLeží na severním okraji náhorní planiny Ramot Jisachar, nedaleko od východního okraje masivu Giv'at ha-More, cca 13 kilometrů východně od města Afula a cca 1 kilometr jižně od vesnice Kafr Misr. Má podobu výrazného, částečně zalesněného návrší, které se na jižní straně zvolna sklání do planiny Ramot Jisachar, do níž odtud stéká i vádí Nachal Jisachar a vádí Nachal Chamud. Na severní straně klesá terén do údolí při toku Nachal Tavor, kam směřují vádí Nachal Gazit a Nachal Šumar. Na severovýchodním úpatí kopce stojí rovněž vesnice Gazit.\n\n"}
{"id": "628335", "url": "https://cs.wikipedia.org/wiki?curid=628335", "title": "Giv'at Chamud", "text": "Giv'at Chamud\n\nGiv'at Chamud (: גבעת חמוד) je vrch o nadmořské výšce 150 metrů v severním Izraeli, v Dolní Galileji.\n\nLeží na severním okraji náhorní planiny Ramot Jisachar, cca 16 kilometrů východně od města Afula a cca 1,5 kilometru jihovýchodně od vesnice Gazit. Má podobu plochého návrší, jehož vrcholová partie je zemědělsky využívána. Od vlastní náhorní planiny Ramot Jisachar je vrch oddělen na jižní a jihovýchodní straně rychle se zařezávajícím údolím vádí Nachal Chamud. Na severní straně klesá terén do hlubokého údolí při toku Nachal Tavor.\n\n"}
{"id": "628339", "url": "https://cs.wikipedia.org/wiki?curid=628339", "title": "Axion", "text": "Axion\n\nAxiony jsou hypotetické elementární částice, které předpověděli Roberto Peccei a Helen Quinnová v roce 1977. Tyto částice by měly vyřešit problémy CP symetrie v kvantové chromodynamice (QCD) a jsou to hlavně částice, ze kterých by se měla skládat temná hmota.\n\nExperimentů, které se snaží nalézt axiony, je mnoho, ale doposud se nepodařilo potvrdit jejich existenci. Tyto experimenty lze rozdělit do několika kategorií:\n\nExperimentů v jednotlivých skupinách je poměrně mnoho, ale mezi nejvýznamnější experimenty současnosti patří pravděpodobně PVLAS, OSQAR, CAST.\n\nV roce 2013 navrhl Christian Beck z Univerzity v Cambridgi, že axiony by mohly být detekovány pomocí Josephsonových přechodů.\n\n\n\n"}
{"id": "628341", "url": "https://cs.wikipedia.org/wiki?curid=628341", "title": "Kniha roku Lidových novin 2010", "text": "Kniha roku Lidových novin 2010\n\nKniha roku Lidových novin 2010 je dvacátý ročník od obnovení ankety \"Lidových novin\" o nejzajímavější knihu roku 2010 (do ankety jsou také započítány hlasy pro knihy vydané koncem roku 2009). V anketě hlasovalo 228 z celkových zhruba 400 oslovených osobností a s 30 hlasy zvítězil román \"Zeptej se táty\" Jana Balabána. Hlasování se uzavřelo 30. listopadu 2010 a výsledky ankety vyšly ve zvláštní příloze \"Lidových novin\" 18. prosince 2010.\n"}
{"id": "628350", "url": "https://cs.wikipedia.org/wiki?curid=628350", "title": "Martinus J. G. Veltman", "text": "Martinus J. G. Veltman\n\nMartinus Justinus Godefriedus Veltman (* 27. června 1931) je nizozemský teoretický fyzik. Spolu se svým bývalým studentem Gerardusem 't Hooftem získal roku 1999 Nobelovu cenu za fyziku „za objasnění kvantové struktury elektroslabých interakcí“.\n\nNarodil se ve Waalwijku v Nizozemsku. V roce 1948 začal studovat matematiku a fyziku na Univerzitě v Utrechtu. Roku 1955 se stal asistentem profesora Michelse ve Van der Wallsově laboratoři v Amsterdamu. Ve stejném roce se však vrátil zpět do Utrechtu, kde pod vedením Leona Van Hovea, bývalého ředitele CERNu, získal magisterský titul. Následovala dvouletá vojenská služba. Na Utrecht University se vrátil v roce 1959, následně zde roku 1963 získal doktorský titul v teoretické fyzice a v roce 1966 byl na Utrecht University jmenován profesorem.\n\nV letech 1963/64 strávených v SLAC National Accelerator Laboratory vytvořil počítačový program Schoonschip pro symbolické výpočty, který je považován za první počítačový algebraický systém. Pozdější systémy pracují na stejném základě jako tento Veltmanův program. Mezi roky 1964 a 1966 pracoval také v evropském středisku pro jaderný výzkum CERN.\n\nV roce 1971, kdy Gerardus 't Hooft pod jeho vedením dokončoval svůj doktorský titul, zjistili, že kalibrační teorie jsou renormalizovatelné. Pokud jsou symetrie Yang-Millsovy teorie v módu spontánního narušení, označovaném jako Higgsův mechanismus, lze zmíněnou teorii renormalizovat. . \n\nV roce 1991 odešel z Univerzity v Utrechtu na Michiganskou univerzitu, protože ho zklamalo, že většina zásluh za dizertační práci byla přidělena 't Hooftovi. Přitom cítil, že většinu přípravných prací udělal on. Nakonec ale dostali Nobelovu cenu v roce 1999 oba dva.\n\nV současnosti je emeritním profesorem na Michiganské univerzitě. Na jeho počest byl po něm pojmenován asteroid 9492 Veltman.\n\nV roce 2003 vydal knihu o fyzice částic s názvem \"Facts and Mysteries in Elementary Particle Physics\" určenou pro širší publikum. Tato kniha vyšla v roce 2007 i v českém překladu Nakladatelství Academia. \n\n\n"}
{"id": "628352", "url": "https://cs.wikipedia.org/wiki?curid=628352", "title": "Tel Kišjon", "text": "Tel Kišjon\n\n\"Možná hledáte Kišon (řeka v Izraeli)\"\n\nTel Kišjon (: תל קשיון) je pahorek a sídelní tel o nadmořské výšce 100 metrů v severním Izraeli, v Dolní Galileji.\n\nLeží na východním okraji údolí Bik'at Ksulot, které je východním výběžkem zemědělsky využívaného Jizre'elského údolí, necelé 2 kilometry od jižního úpatí hory Har Tavor, cca 11 kilometrů severovýchodně od města Afula a cca 2 kilometry západně od vesnice Ejn Dor. Má podobu nevýrazného odlesněného návrší, situovaného do rovinaté zemědělsky obhospodařované krajiny. Podél východní strany vrchu vede vádí Nachal Ejn Dor, které tu ústí do Nachal Tavor vedoucího severně od pahorku. Pahorek má dlouhou sídelní tradici z eneolitu a doby bronzové. O zdejším osídlení se zmiňují i staroegyptské prameny v 15. století před naším letopočtem. Lidské osídlení tu pokračovalo až do středověku, do křižáckých dob. Na jižním úpatí vrchu vytéká pramen \"Ejnot Kišjon\" (עינות קשיון). Na západní straně pahorek míjí dálnice číslo 65, ze které tu odbočuje lokální silnice 7266.\n\n"}
{"id": "628356", "url": "https://cs.wikipedia.org/wiki?curid=628356", "title": "Oxid sirnatý", "text": "Oxid sirnatý\n\nOxid sirnatý (SO) je jedním z oxidů síry. Je to za normální teploty plyn, ovšem velmi nestabilní. Jeho dimerní forma SO je poněkud stabilnější.\n"}
{"id": "628357", "url": "https://cs.wikipedia.org/wiki?curid=628357", "title": "SO", "text": "SO\n\nSpojení písmen S a O může mít různé významy:\n\n\n"}
{"id": "628360", "url": "https://cs.wikipedia.org/wiki?curid=628360", "title": "Tel Agol", "text": "Tel Agol\n\nTel Agol (: תל עגול) je pahorek o nadmořské výšce cca 330 metrů v severním Izraeli, v Dolní Galileji.\n\nLeží na severním okraji masivu Giv'at ha-More, v místech kde terén postupně klesá do údolí Bik'at Ksulot, které je východním výběžkem zemědělsky využívaného Jizre'elského údolí, cca 8 kilometrů severovýchodně od města Afula a cca 2 kilometry východně od vesnice Najn. Má podobu výrazného, převážně zalesněného kužele, který vystupuje z okolní krajiny. Jde o vrch sopečného původu. Na jih a západ od něj se rozkládají vojenské a průmyslové areály včetně průmyslové zóny Alon ha-Tavor. Původní krajinný typ je dochován na sever od pahorku, kde zalesněné svahy klesají do údolí Bik'at Ksulot, kam směřuje podél východních svahů pahorku i vádí Nachal ha-Kosemet.\n\n"}
{"id": "628362", "url": "https://cs.wikipedia.org/wiki?curid=628362", "title": "Slovenské národní obrození", "text": "Slovenské národní obrození\n\nSlovenské národní obrození (slovensky \"Slovenské národné obrodenie\") bylo národní obrození Slováků, stejně jako české národní obrození namířeno proti germanizaci, ale hlavně proti maďarizaci. Toto období se také stalo obdobím formování moderního slovenského národa.\n\nOd přelomu 18. a 19. století až do roku 1820. Prvním impulsem byly reformy císaře Josefa II.. V této době se vzdělaní Slováci snažili o kodifikaci slovenského jazyka. Tímto se zabývaly dva proudy, každý s trochu jiným názorem na směr slovenského jazyka – evangelíci a bernolákovci. Evangelický názor na spisovnou slovenštinu byl ten, že by jím měla být biblická čeština. Bernolákovci sdružení kolem katolického kněze Antona Bernoláka zastávali názor, že by touto slovenštinou mohl být jazyk vycházející ze západoslovenského nářečí, ale jak jedni, tak druzí neuspěli.\n\n2. etapa trvala od 20. let 19. století až do roku 1830. V této době došlo k opravdovému \"„probuzení“\" Slováků. Vznikly další dva proudy. První byli zastánci poslovenštěné češtiny, kterým se do čela postavili Jan Kollár a Pavel Josef Šafařík. Druhá skupina byla uspořádaná kolem Jana Hollého a Martina Hamuljaka.\n3. etapa trvala od roku 1830 do roku 1848. V této době byli hlavními postavami obrození lidé shromáždění okolo Ľudovíta Štúra, kteří se snažili nejen o obnovu slovenštiny, ale i o zrušení roboty. Po dohodě s bernolákovci roku 1843 také vznikl konečný slovenský jazyk na základě středoslovenského nářečí. V této době se jedním z center obrození stal Liptovský Mikuláš. Ale maďarizace hrozila až do vzniku ČSR.\n"}
{"id": "628363", "url": "https://cs.wikipedia.org/wiki?curid=628363", "title": "Tel Zavdon", "text": "Tel Zavdon\n\nTel Zavdon (: תל זבדון, : \"Zebed\") je pahorek o nadmořské výšce 94 metrů v severním Izraeli.\n\nLeží na jižním okraji zemědělsky využívaného Jizre'elského údolí, cca 10 kilometrů jihojihozápadně od města Afula, na jižním okraji vesnice Ram On. Má podobu nevýrazného, převážně odlesněného návrší, které vystupuje z okolní rovinaté krajiny. Po jeho západní straně prochází vádí Nachal Zavdon. Pahorek leží jen několik desítek metrů od Zelené linie, která odděluje Izrael od Západního břehu Jordánu.\n\n"}
{"id": "628365", "url": "https://cs.wikipedia.org/wiki?curid=628365", "title": "Martin Hamuljak", "text": "Martin Hamuljak\n\nMartin Hamuljak (19. dubna 1789, Oravská Jasenica – 31. března 1859, Námestovo) byl slovenský jazykovědec, obrozenec, redaktor a vydavatel.\n\nNarodil se ve šlechtické rodině v obci v okrese Námestovo. Roku 1834 založil spolu s Jánem Kollárem \"Spolek milovníků slovenské řeči a literatury\". Jako vydavatel almanachu \"Zora\" v letech 1835–1840 stál za souhrnným vydáním děl P. J. Šafaříka, J. Kollára a B. Tablice. Stál také za vydáním kancionálu Jána Hollého.\n\nJho jméno nese vesnice Hamuliakovo v okrese Senec.\n\n"}
{"id": "628366", "url": "https://cs.wikipedia.org/wiki?curid=628366", "title": "Tel Kedeš (Jizre'elské údolí)", "text": "Tel Kedeš (Jizre'elské údolí)\n\n\"Možná hledáte Tel Kedeš (pahorek v Izraeli, u libanonských hranic)\"\n\nTel Kedeš (: תל קדש, : \"Tal Abu Kudejs\") je pahorek o nadmořské výšce 86 metrů v severním Izraeli.\n\nLeží na jižním okraji zemědělsky využívaného Jizre'elského údolí, cca 9 kilometrů jihozápadně od města Afula a 1,5 kilometru východně od vesnice Giv'at Oz. Má podobu nevýrazného odlesněného návrší, které vystupuje z okolní rovinaté krajiny. Nedaleko od jeho severozápadního úpatí prochází vádí Nachal Oz. Pahorek leží jen 1 kilometr od Zelené linie, která odděluje Izrael od Západního břehu Jordánu. V roce 1968 zde izraelští archeologové provedli průzkum, který zde odhalil sídelní vrstvy z doby bronzové, železné, ze starověkého Říma i byzantského období nebo z arabského středověku.\n\n"}
{"id": "628370", "url": "https://cs.wikipedia.org/wiki?curid=628370", "title": "Tel Šadud", "text": "Tel Šadud\n\nTel Šadud (: תל שדוד, : \"Tal Šadud\") je pahorek o nadmořské výšce 107 metrů v severním Izraeli.\n\nLeží na severním okraji zemědělsky využívaného Jizre'elského údolí, cca 8 kilometrů jihozápadně od města Nazaret a necelý kilometr východně od vesnice Sarid. Má podobu nevýrazného odlesněného návrší, které vystupuje z okolní rovinaté krajiny. Na jižním úpatí se nachází pramen \"Ejn Šadud\" (עין שדוד). Severně odtud se terén prudce zvedá do svahů pohoří Harej Nacrat (\"Nazaretské hory\"). Stojí na nich průmyslová zóna Migdal ha-Emek-jih a město Migdal ha-Emek. Svahy jsou rovněž zalesněny (lesní komplex Ja'ar Balfour).\n\n"}
{"id": "628372", "url": "https://cs.wikipedia.org/wiki?curid=628372", "title": "Mezistátní utkání české hokejové reprezentace v sezóně 2010/2011", "text": "Mezistátní utkání české hokejové reprezentace v sezóně 2010/2011\n\nMezistátní utkání české hokejové reprezentace v sezóně 2010/2011\n\n Česko – Kanada 2:4 (0:2, 0:2, 2:0)\n\n27. dubna 2011 – Praha\nBranky Česka: 46. Martin Havlát, 53. Martin Havlát \nBranky Kanady: 16. Schen, 20. Burns, 21. Clutterbuck, 26. Spezza.\nRozhodčí: Fraňo, Minář – Pouzar, Bláha (CZE)\nVyloučení: 3:3 (0:1)\nDiváků: 16 289\n\nČesko: Ondřej Pavelec – Karel Rachůnek, Martin Škoula, Marek Židlický, Ondřej Němec, Radek Martínek, Lukáš Krajíček, Jakub Nakládal, Martin Ševc – Jaromír Jágr, Roman Červenka, Petr Průcha – Jakub Klepiš, Patrik Eliáš, Milan Michálek – Jakub Voráček, Jan Marek, Tomáš Rolinek – Martin Havlát, Jiří Novotný, Petr Hubáček.\n\nKanada: Reimer – Burns, Phaneuf, Methot, Schenn, Pitrangelo, Scalzo – Clutterbuck, Zajac, Vermette – Stewart, Duchene, Nash – Eberle, Spezza, Ladd – Kane, Tavares, Skinner.\n\n\n"}
{"id": "628373", "url": "https://cs.wikipedia.org/wiki?curid=628373", "title": "Tel Šor", "text": "Tel Šor\n\nTel Šor (: תל שור, : \"Tal Thorah\") je pahorek o nadmořské výšce 45 metrů v severním Izraeli.\n\nLeží v centrální části zemědělsky využívaného Jizre'elského údolí, cca 12 kilometrů severozápadně od města Afula a 2 kilometry západně od vesnice Kfar Baruch. Má podobu nevýrazného odlesněného návrší, které vystupuje z okolní rovinaté krajiny. Na západním úpatí se nachází pramen \"Ejn Šor\" (עין שור). Z jihu pahorek míjí vádí Nachal Cvi, které tu ústí do řeky Kišon. Severně odtud leží letecká základna Ramat David. Na severozápad od Tel Šor leží podobný pahorek Tel Šem.\n\n"}
{"id": "628377", "url": "https://cs.wikipedia.org/wiki?curid=628377", "title": "Michaela Židlická", "text": "Michaela Židlická\n\nMichaela Židlická (* 18. srpna 1952 Brno) je česká právnička. V letech 2004–2014 působila jako soudkyně Ústavního soudu České republiky. Přednáší římské právo na Právnické fakultě Masarykovy univerzity. Její syn je podnikatel Daniel Křetínský.\n\nPráva vystudovala na Právnické fakultě UJEP v Brně (dnes MU) v roce 1975, kde v roce 1981 získala titul doktora práv a postgraduální studium absolvovala v letech 1992–1995 na Právnické fakultě Univerzity Komenského v Bratislavě. Docentkou pro obor římského práva se stala v roce 2002 na Právnické fakultě Trnavské univerzity. Absolvovala mnoho zahraničních stáží, je autorkou řady odborných monografií, statí a článků. Soudkyní Ústavního soudu byla jmenována prezidentem Václavem Klausem dne 16. června 2004.\n\n\n"}
{"id": "628378", "url": "https://cs.wikipedia.org/wiki?curid=628378", "title": "Tel Šem", "text": "Tel Šem\n\nTel Šem (: תל שם, : \"Tal eš-Šemam\") je pahorek o nadmořské výšce 45 metrů v severním Izraeli.\n\nLeží v západní části zemědělsky využívaného Jizre'elského údolí, cca 14 kilometrů severozápadně od města Afula, na jižním okraji vesnice Kfar Jehošua. Má podobu nevýrazného odlesněného návrší, které vystupuje z okolní rovinaté krajiny. Podél severního okraje pahorku do roku 1948 vedla železniční trať v Jizre'elském údolí, jejíž některé prvky jsou zde dosud zachovány. Z východu pahorek míjí vádí Nachal Nahalal, které nedaleko odtud ústí do řeky Kišon. Dál k východu odtud leží letecká základna Ramat David. Na jihovýchod od Tel Šem leží podobný pahorek Tel Šor.\n\n"}
{"id": "628381", "url": "https://cs.wikipedia.org/wiki?curid=628381", "title": "Belva Plain", "text": "Belva Plain\n\nBelva Plain, rodným jménem Belva Offenberg (9. října 1915 – 12. října 2010) byla americká spisovatelka, jejíž díla se řadila mezi ženskou mainstreamovou fikci.\n\nNarodila se v New Yorku, kde i vyrůstala, a patří do třetí generace amerických židovských imigrantů z Německa. Vystudovala historii na Barnard College, Columbia University, kde roku 1939 zdárně odpromovala. Žila v Short Hills ve městě Millburn v New Jersey. Jejím manželem byl po více než čtyřicet let Irving Plain, který zemřel roku 1982.\n\nNež se stala spisovatelkou, psala krátké příběhy do časopisů. Svůj první příběh prodala v 25 letech do časopisu \"Cosmopolitan\" a později přispívala do řady ženských časopisů. První román \"Evergreen\" vydala roku 1978. Po čtyřicet jedna týdnů se držel v čele žebříčků bestsellerů deníku The New York Times a na jeho motivy byl natočen televizní seriál.\n\nV době její smrti bylo jejích více než 20 románů vydáno ve 22 jazycích a prodáno v počtu 30 milionů výtisků. Dvacet z jejích románů se objevilo v žebříčků bestsellerů deníku \"The New York Times\". Nevlastnila počítač a všechna svá díla napsala ručně.\n\n\n\n"}
{"id": "628386", "url": "https://cs.wikipedia.org/wiki?curid=628386", "title": "Přehrada Box Canyon (Washington)", "text": "Přehrada Box Canyon (Washington)\n\nBox Canyon Dam je gravitační přehrada s vodní elektrárnou na řece Pend Oreille v americkém státě Washington.\n\nNachází se v Selkirkově pohoří a produkuje levnou elektřinu. Vodu využívá podle dostupnosti. Jejím vlastníkem je okres Pend Oreille, který ji nechal postavit mezi lety 1952 a 1956. Při stavbě nebyly použity žádné peníze získané z výběru daní.\n"}
{"id": "628387", "url": "https://cs.wikipedia.org/wiki?curid=628387", "title": "Martina Schettinová", "text": "Martina Schettinová\n\nMartina Schettinová, rozená \"Martina Ingeborg Tuceková\" (* 7. března 1961, Vídeň) je rakouská malířka, sochařka a umělkyně.\n\nMartina Schettinová se narodila v roce 1961 ve Vídni, kde také vystudovala reálné gymnázium. Maturovala v roce 1979 a poté nastoupila studium matematiky a fyziky na Vídeňské univerzitě. Studium absolvovala v roce 1983 a přitom se jako samouk věnovala malířství. V roce 1989 se přestěhovala do Dolního Rakouska, kde si v Langenzersdorfu zřídila umělecký ateliér. Své umělecké školení a vzdělání získala na letních školách v Gerasu 1993 (Ulrich Gansert), 1994 (Peter Sengl) a 1995 (Hubert Aratym). Později se vyučila čínskou malbu tuší u čínského malíře Siao-lan Chuang-pchu. Schettinová učila v letech 1984–2007 matematiku a fyziku na gymnáziu Alberta Magnuse ve Vídni. Od roku 2008 se její malby pravidelně objevují jako ilustrace v nedělní příloze \"Kronen-Zeitung\" a občas v deníku \"Kleine Zeitung\". Martina Schettinová je členkou profesního sdružení \"IG Bildende Kunst\" a profesního sdružení rakouských umělců. Od roku 1992 vystavuje na národní i mezinárodní úrovni. Její první samostatná výstava v zahraničí proběhla v roce 1999 v galerii \"Mots & Tableaux\" v Bruselu. Od té doby vystavovala v četných muzeích a galeriích. Kromě toho byla její díla zastoupena na mezinárodních veletrzích umění jako \"Art Expo\" v New Yorku, \"China International Gallery Exposition\" v Pekingu a \"Art Shanghai\". V roce 2010 společně s Manfredem Kielnhoferem vyvinuli koncept pro první rakouské bienale světelného umění.\n\n\n\n\n"}
{"id": "628388", "url": "https://cs.wikipedia.org/wiki?curid=628388", "title": "Holly Madison", "text": "Holly Madison\n\nHolly Madison Cullen (* 23. prosince 1979, Astoria, Oregon, Spojené státy) je americká modelka a herečka, která se však nejvíce proslavila jako přítelkyně Hugha Hefnera.\n\nNarodila se v Astorii, ve státě Oregon, ale dětství prožila na Aljašce. Její rodina se později přestěhovala zpět do Oregonu. V roce 1999 odešla do Los Angeles, kde pracovala v řetězci rychlého občerstvení Hooters. V tomto zaměstnání si ji všimli agenti Playboy Mansion, pro něž začala pracovat jako modelka a v roce 2001 se stala jednou ze sedmi přítelkyň Hugha Hefnera. V letech 2008 až 2009 chodila s Christopherem Sarantakosem.\n\n"}
{"id": "628390", "url": "https://cs.wikipedia.org/wiki?curid=628390", "title": "Anna Baugová", "text": "Anna Baugová\n\nAnna Baugová, , v českém zdroji též jako \"Anna Baugaová\", (13. března 1905, Blīdene – 16. ledna 1991, Riga) byla lotyšská spisovatelka a překladatelka.\n\nRoku 1927 dokončila učitelský ústav a pracovala jako učitelka. Za druhé světové války učila v Uzbekistánu cizí jazyky, později byla redaktorkou Cizojazyčného nakladatelství v Moskvě. Po návratu do Rigy pracovala jako překladatelka a upravovala a vydávala lotyšské pohádky. V letech 1946–1968 byla předsedkyní sekce překladatelů při Svazu lotyšských spisovatelů.\n\nJako překladatelka se zaměřovala hlavně na angličtinu (Dickens, Conan Doyle, Galsworthy a další) a češtinu. Představila Lotyšům mimo jiné podstatnou část díla Karla Čapka a byla jednou z mála ženských překladatelek Haškova Švejka (její překlad po názvem \"Krietnā kareivja Šveika dēkas pasaules kara\" vznikl ve spolupráci s Paulsem Melnaisem v letech 1945–1947 a dočkal se již čtyř vydání).\n\n\n"}
{"id": "628391", "url": "https://cs.wikipedia.org/wiki?curid=628391", "title": "Úmluva OSN o boji proti desertifikaci", "text": "Úmluva OSN o boji proti desertifikaci\n\nÚmluva OSN o boji proti desertifikaci v zemích postižených velkým suchem a/nebo desertifikací, zvláště v Africe je mezinárodní dohoda o boji proti desertifikaci a zmírnění důsledků sucha prostřednictví národních akčních programů, které zahrnují dlouhodobé strategie podporované mezinárodní spoluprací a partnerskými dohodami.\n\nÚmluva, která je jedinou úmluvou vyplývající z přímého doporučení Konference OSN o životním prostředí a rozvoji, byla přijata v Paříži dne 18. června 1994 a vstoupila v platnost 26. prosince 1996. Je prvním a jediným mezinárodně závazným rámcem nastaveným tak, aby řešil problémy desertifikace. Úmluva je založena na principu participace, partnerství a decentralizace – páteři dobré správy a udržitelného rozvoje. Úmluvu podepsalo 195 zemí a Evropská unie.\n\nZa účelem propagace této úmluvy byl rok 2006 vyhlášen „Mezinárodním rokem pouští a desertifikace.“\n\nÚmluva má k únoru 2015 celkem 196 smluvních stran (195 zemí a Evropská unie): Afghánistán, Albánie, Alžírsko, Andorra, Angola, Antigua a Barbuda, Argentina, Arménie, Austrálie, Rakousko, Ázerbájdžán, Bahamy, Bahrajn, Bangladéš, Barbados, Bělorusko, Belgie, Belize, Benin, Bhútán, Bolívie, Bosna a Hercegovina, Botswana, Brazílie, Brunej, Bulharsko, Burkina Faso, Ázerbájdžán, Burundi, Kambodža, Kamerun, Kanada, Kapverdy, Středoafrická republika, Čad, Černá Hora, Chile, Čínská lidová republika, Kolumbie, Komory, Demokratická republika Kongo, Republika Kongo, Cookovy ostrovy, Kostarika, Pobřeží slonoviny, Chorvatsko, Kuba, Kypr, Česko, Severní Korea, Dánsko, Džíbútí, Dominika, Dominikánská republika, Ekvádor, Egypt, Salvador, Rovníková Guinea, Eritrea, Estonsko, Etiopie, Evropská unie, Fidži, Finsko, Francie, Gabon, Gambie, Gruzie, Německo, Ghana, Řecko, Grenada, Guatemala, Guinea, Guinea-Bissau, Guyana, Haiti, Honduras, Maďarsko, Island, Indie, Indonésie, Irák, Írán, Irsko, Izrael, Itálie, Jamajka, Japonsko, Jordánsko, Kazachstán, Keňa, Kiribati, Jižní Korea, Jižní Súdán, Kuvajt, Kyrgyzstán, Laos, Lotyšsko, Libanon, Lesotho, Libérie, Libye, Lichtenštejnsko, Litva, Lucembursko, Madagaskar, Malawi, Malajsie, Maledivy, Mali, Malta, Marshallovy ostrovy, Mauritánie, Mauricius, Mexiko, Federativní státy Mikronésie, Moldavsko, Monako, Mongolsko, Maroko, Mosambik, Namibie, Nauru, Nepál, Nizozemsko, Nový Zéland, Nikaragua, Niger, Nigérie, Niue, Norsko, Omán, Pákistán, Palau, Panama, Papua-Nová Guinea, Paraguay, Peru, Filipíny, Polsko, Portugalsko, Katar, Rumunsko, Rusko, Rwanda, Severní Makedonie, Svatý Kryštof a Nevis, Svatá Lucie, Svatý Vincenc a Grenadiny, Samoa, San Marino, Svatý Tomáš a Princův ostrov, Saúdská Arábie, Senegal, Srbsko, Seychely, Sierra Leone, Singapur, Slovensko, Slovinsko, Šalamounovy ostrovy, Somálsko, Jihoafrická republika, Španělsko, Srí Lanka, Súdán, Surinam, Svazijsko, Švédsko, Švýcarsko, Sýrie, Thajsko, Tádžikistán, Tanzanie, Východní Timor, Togo, Tonga, Trinidad a Tobago, Tunisko, Turecko, Turkmenistán, Tuvalu, Uganda, Ukrajina, Spojené arabské emiráty, Spojené království, Spojené státy americké, Uruguay, Uzbekistán, Vanuatu, Venezuela, Vietnam, Jemen, Zambie, Zimbabwe.\nVšechny členské státy OSN jsou smluvními stranami úmluvy. Úmluva se nevztahuje na Arubu, Karibské Nizozemsko, Curaçao a Svatý Martin (Nizozemské království) nebo na Gibraltar, ostrov Man, Guernsey nebo Jersey (Velká Británie).\n\nJediný stát, který úmluvu ratifikoval, Kanada, oznámil vypovězení úmluvy Nečlenské státy OSN, které úmluvu ratifikovaly jsou Cookovy ostrovy a Niue. Vatikán a státy s omezeným uznáním nejsou členy Úmluvy.\n\n"}
{"id": "628394", "url": "https://cs.wikipedia.org/wiki?curid=628394", "title": "Tel Zarik", "text": "Tel Zarik\n\nTel Zarik (: תל זריק, : \"Tal Abu Zerejk\") je pahorek o nadmořské výšce 76 metrů v severním Izraeli.\n\nLeží na západním okraji zemědělsky využívaného Jizre'elského údolí, na úpatí vysočiny Ramat Menaše cca 15 kilometrů západně od města Afula a 1 kilometr jižně od vesnice ha-Zorea. Má podobu nevýrazného, zčásti odlesněného návrší, které vystupuje z okolní rovinaté krajiny. Na severním úpatí se nachází pramen \"Ejn Zarik\" (עין זריק) využívaný k rekreaci zejména místními obyvateli. Z jihu pahorek míjí vádí Nachal Gachar. Na západní straně se zvedají zalesněné svahy vysočiny Ramat Menaše s horou Har Gachar. Na východě probíhá dálnice číslo 66.\n\n"}
{"id": "628401", "url": "https://cs.wikipedia.org/wiki?curid=628401", "title": "Otakar Antoň Funda", "text": "Otakar Antoň Funda\n\nOtakar Antoň Funda (* 13. září 1943 Praha) je český filosof, religionista, překladatel, vysokoškolský učitel a bývalý evangelický farář.\n\nRoku 1965 vystudoval protestantskou teologii na Komenského evangelické bohoslovecké fakultě v Praze. Externě poté studoval na Filozofické fakultě UK v Praze. Na postgraduální studium odešel do Basileje, kde studoval na Filozofické a Teologické fakultě. Jeho disertační práce nesla název \"T. G. Masaryk, sein philosophisches, religiöses und politisches Denken\" u prof. M. Geigera. Komunistické úřady však nechtěly nostrifikovat Fundův basilejský doktorát, tudíž byl nucen, i přes značné obtíže, promovat znovu roku 1981 na Komenského evangelické bohoslovecké fakultě (u prof. A. Molnára), tentokrát prací \"Eirenaiovo učení o recapitulatio\".\n\nV roce 1975 „podal Funda habilitační práci na Komenského evangelické bohoslovecké fakultě v Praze, pod názvem \"Myšlení o víře a myšlenky víry\"“. Avšak nebyl teologicky a politicky poplatný tehdejšímu směru českého protestantismu J. L. Hromádky „a svou koncepcí demytologizace a existenciální interpretace křesťanské víry vyvolal řadu polemik v českém protestantismu“. Jeho habilitační práce byla komunistickým režimem odmítnuta. V roce 1990, když již nebylo školství v područí komunistického režimu, mohl být habilitován na Husitské teologické fakultě UK v oboru filosofie náboženství. Předsedou habilitační komise byl prof. dr. Zdeněk Kučera, děkan fakulty.\n\nNa návrh Filosofické fakulty Masarykovy Univerzity v Brně byl 5. června 2003 prezidentem republiky V. Klausem jmenován profesorem pro obor filosofie.\n\nOd roku 1995 působí také na Západočeské univerzitě v Plzni, kde vyučuje předměty z etiky, filozofie a religionistiky jako Dějiny náboženství, Etické problémy či Antická a středověká filozofie.\n\nOd roku 2003 působí na Literární akademii Josefa Škvoreckého. \n\n\n"}
{"id": "628402", "url": "https://cs.wikipedia.org/wiki?curid=628402", "title": "Jan Musil", "text": "Jan Musil\n\nJan Musil (* 2. července 1941 Plzeň) je český právník, v letech 2003 až 2013 a opět 2014 až 2019 soudce Ústavního soudu ČR. Přednáší trestní právo na Fakultě právnické Západočeské univerzity a externě také na Právnické fakultě Masarykovy univerzity. Na Právnické fakultě Univerzity Karlovy v Praze pak přednáší kriminologii.\n\nPráva vystudoval na Právnické fakultě Univerzity Karlovy v Praze v roce 1963, kde také od roku 1967 do roku 2003 vyučoval, v roce 1985 se habilitoval a v roce 1993 byl jmenován profesorem a vedl katedru trestního práva. V letech 1992–1998 byl i rektorem a poté až do roku 2003 prorektorem Policejní akademie České republiky.\n\nOdborně se věnuje především kriminalistice a trestnímu právu procesnímu. Absolvoval mnoho zahraničních stáží a přednáškových pobytů, je předsedou vědecké rady Institutu pro kriminologii a sociální prevenci, předsedou redakční rady časopisu Kriminalistika, členem Společnosti pro kriminalistiku, Národní skupiny Mezinárodní společnosti pro trestní právo a čestným členem Bílého kruhu bezpečí. Pravidelně hostuje na Institutu Maxe Plancka pro mezinárodní a zahraniční trestní právo ve Freiburgu im Breisgau.\n\nČlenem KSČ byl od roku 1960, roku 1969 na vlastní žádost vystoupil.\n\nSoudcem Ústavního soudu byl jmenován prezidentem Václavem Klausem dne 27. listopadu 2003. Funkci zastával po celou dobu desetiletého mandátu až do 27. listopadu 2013. Ještě před skončením mandátu byl do funkce znovu navržen prezidentem Milošem Zemanem. 26. listopadu 2013 podpořil jeho kandidaturu ústavně právní výbor Senátu. Následně získal 17. prosince 2013 rovněž podporu senátního výboru pro lidská práva. Senátoři během schvalování vyslovili obavy, zda Musil funkci ve svých 72 letech ještě zvládne. Ten je ujistil, že síly na to ještě má. O den později jeho jmenování schválilo i plénum Senátu, když se pro něj vyslovilo 49 senátorů ze 72 hlasujících. Před hlasováním přišel Musila a dalšího kandidáta Jiřího Zemánka do Senátu podpořit i prezident Zeman. Ten na Musilovi ocenil jeho odvahu, že se při hlasování nepřipojuje automaticky k hlavnímu proudu a je schopen své stanovisko vždy logicky argumentovat. Prezident Miloš Zeman jej pak 20. ledna 2014 na Pražském hradě do funkce jmenoval.\n\nV kauze growshopů se pak v této funkci vyslovil proti growshopům, přestože uznal, že veškeré informace o marihuaně a potřeby k jejímu pěstování jsou volně dostupné na internetu: „Je to skutečnost, před kterou nelze zavírat oči, ale není důvodem k tomu, aby analogická jednání byla obecně prohlášena za netrestná.“\n\nV listopadu 2018 oznámil, že hodlá ke 31. lednu 2019 rezignovat na funkci soudce Ústavního soudu ČR, a to ze zdravotních důvodů. Ke konci ledna 2019 tak skutečně učinil.\n\n\n"}
{"id": "628403", "url": "https://cs.wikipedia.org/wiki?curid=628403", "title": "Holubinka trávozelená", "text": "Holubinka trávozelená\n\nHolubinka trávozelená (\"Russula aeruginea\" Lindbl. in Fr.) je jedlá houba z čeledi holubinkovitých.\n\nKlobouk v mládí polokulovitý, v dospělosti plochý až vmáčklý, 3 až 14 cm široký. Pokožka olivově nebo trávově zelená, místy s bělavými nebo okrovými skvrnami, vlhce lesklá, téměř ke středu slupitelná. Lupeny husté, tenké, křehké, bílé, později s nažloutlým odstínem.\n\nTřeň 4 až 8 cm vysoký, 1 až 2 cm tlustý, válcovitý, dole někdy zúžený, bílý, plný, ve stáří vatovitě vycpaný.\n\nDužnina bílá, poraněním a stářím rezavějící. Chuť mírná nebo (zejména v lupenech) mírně palčivá, vůně nenápadná.\n\nVýtrusy bezbarvé, téměř kulovité nebo elipsoidní, bradavčíté a s řídkou síťovanou strukturou (někdy chybějící), o rozměrech 5,5-10 × 4,5-6,5 µm. Výtrusný prach smetanový.\n\nHolubinka trávozelená roste od června do října v listnatých i jehličnatých lesích, nejčastěji pod břízami, méně často pod smrky a borovicemi. Rozšířena je po celé Evropě.\n\nPřes štiplavou chuť je všeobecně označována za jedlou houbu; tepelnou úpravou se palčivost ztrácí. Syrová nebo nedostatečně tepelně upravená může způsobit trávicí potíže.\n\nHolubinka trávozelená může být nejspíše zaměněna za jiné zeleně zbarvené holubinky, zejména za jedlou holubinku nazelenalou nebo holubinku bukovku.\n\nU nezkušených houbařů by mohlo dojít k záměně za smrtelně jedovatou muchomůrkou zelenou (\"Amanita phalloides\"), která se však nápadně odlišuje mimo jiné relativně dlouhým třeněm s prstencem a pochvou na jeho bázi.\n"}
{"id": "628408", "url": "https://cs.wikipedia.org/wiki?curid=628408", "title": "Tel Kašiš", "text": "Tel Kašiš\n\nTel Kašiš (: תל קשיש, : \"Tal al-Kusis\") je pahorek a sídelní tel o nadmořské výšce 56 metrů v severním Izraeli.\n\nLeží na západním okraji zemědělsky využívaného Jizre'elského údolí, nedaleko místa, kde řeka Kišon údolí opouští a vstupuje do soutěsky sevřené vrchy Dolní Galileji a pohoří Karmel, cca 18 kilometrů severozápadně od města Afula a necelý 1 kilometr jižně od bývalé samostatné vesnice Kirjat Charošet, jež je součástí města Kirjat Tiv'on. Má podobu nevýrazného odlesněného návrší, které vystupuje z okolní rovinaté krajiny a je z jihu obtékáno řekou Kišon, na jejímž protějším břehu probíhá dálnice číslo 70. Během arabského povstání ve 30. letech 20. století byl pahorek zapojen do systému opevnění, jejichž cílem bylo střežit hlavní komunikační tahy v zemi.\n\nPahorek má dlouhou sídelní tradici využívající polohu při významné komunikační ose Via Maris. Jeho plocha dosahuje 10 dunamů (1 hektar). Archeologické průzkumy (zejména v roce 1967) zde objevily stopy starověkého a středověkého osídlení. Další průzkum zde proběhl roku 2010 kvůli výkopu dálkového plynovodu. Pahorek bývá identifikován jako město \"Chelkat\" připomínané v Bibli, Kniha Jozue 21,31\n\n"}
{"id": "628419", "url": "https://cs.wikipedia.org/wiki?curid=628419", "title": "Tel Risim", "text": "Tel Risim\n\nTel Risim (: תל ריסים, : \"Tal al-Muwaje\" nebo \"Tal er-Riš\") je pahorek a sídelní tel o nadmořské výšce 96 metrů v severním Izraeli.\n\nLeží v severozápadní části zemědělsky využívaného Jizre'elského údolí, cca 13 kilometrů západně od města Nazaret, na jihozápadním okraji města Ramat Jišaj. Má podobu nevýrazného odlesněného návrší, které vystupuje z okolní rovinaté krajiny a je ze západu obtékáno vádím Nachal Bejt Lechem. Pahorek má dlouhou sídelní tradici. Jeho plocha dosahuje 6 dunamů (0,6 hektaru). Archeologické průzkumy v letech 2006-2007 prováděné před započetím bytové výstavby zde objevily stopy starověkého osídlení z doby bronzové a železné a dále sídelní vrstvy z byzantského i středověkého arabského období.\n\n"}
{"id": "628420", "url": "https://cs.wikipedia.org/wiki?curid=628420", "title": "Diecéze gliwická", "text": "Diecéze gliwická\n\nDiecéze gliwická (latinsky \"Dioecesis Glivicensis\") je polská římskokatolická diecéze. Je součástí Katovické církevní provincie.\n\nGliwická diecéze byla zřízena bulou papeže Jana Pavla II. \"Totus Tuus Poloniae populus\" dne 25. března 1992 z části diecéze opolské a části diecéze katovické a několika farností diecéze čenstochovské. Současně byla přidělena k nově vzniklé Katovické církevní provincii. Při zřízení diecéze byl diecézním biskupem jmenován Jan Walenty Wieczorek (narozen 1935) a pomocným biskupem Gerard Alfons Kusz (narozen 1939). Roku 2011 Jana Wieczorka nahradil Jan Kopiec (narozen 1947).\n\nDiecéze zaujímá část Horního Slezska, přesněji řečeno severní část hornoslezské průmyslové aglomerace. Nejvýznamnějšími městy jsou vedle sídelních Gliwic Bytom, Lubliniec, Tarnowskie Góry a Zabrze.\n\nHlavním chrámem diecéze je gliwická katedrála sv. apoštolů Petra a Pavla, která byla postavena v letech 1896–1900. Nejvýznamnějším poutním místem diecéze jsou Rudy, kde se v komplexu bývalého cisterciáckého kláštera nachází milostný obraz P. Marie Pokorné (basilica minor). Další významné poutní místo, rovněž mariánské, je v Lubecku.\n\nNa území diecéze působí dvanáct mužských a šestnáct ženských řádů, mj. johanité v Pilchowicích, jezuité v Bytomi a Gliwicích, františkáni v Gliwicích, Bytomi, Lublinci, Rybniku Stodoły a Zabrze, kapucíni v Bytomi, redemptoristé v Gliwicích, salesiáni v Zabrze a Tarnowskich Górach, obláti v Lublinci. Duchovní diecéze se vzdělávají na teologické fakultě univerzity v Opoli.\n\n"}
{"id": "628422", "url": "https://cs.wikipedia.org/wiki?curid=628422", "title": "Milan Fridrich", "text": "Milan Fridrich\n\nMilan Fridrich (* 5. listopadu 1979, Znojmo) je český florbalista hrající nejvyšší mužskou soutěž Extraligu za tým Tatran Střešovice, za který nastupuje v sezóně 2010 - 2011 již šestým rokem. Hraje na pozici útočníka.\n\nSvou florbalovou kariéru odstartoval ve 20 letech v roce 1999 v 1.FbC Znojmo, do té doby hrál od svých 7 let lední hokej za klub HC Znojemští Orli. Za 1.FbC Znojmo odehrál jednu sezónu ve 4. lize a po postupu týmu další tři sezóny ve 3. lize. Ze znojemského klubu přestoupil v roce 2003 do týmu tehdejšího extraligového nováčka FbŠ Bohemians. Odtud si ho v roce 2005 vybral historicky nejúspěšnější český florbalový klub FO Tatran Střešovice. S tímto týmem do dosavadní doby vybojoval pět extraligových prvenství v sezónách 2005-06, 2006/07, 2007/08, 2009/10 a 2010/11 a šest zlatých medailí v Poháru ČFbU v letech 2005–2010.\n\nV létě 2016 se vrátil zpět do rodného Znojma aby pomohl zdejšímu klubu jakožto vynikající centr, i odborník přes florbalovou taktiku. Vzhledem ke vstřícnosti obou klubů se však přes týden vrací do Prahy, kde plní povinnosti asistenta trenéra ve zdejším Tatranu.\n\nV letech 2008 a 2010 získal ocenění pro nejlepšího českého florbalistu uplynulé sezóny. Je stálým členem české florbalové reprezentace, od roku 2009 ho trenér reprezentace Tomáš Trnavský jmenoval kapitánem týmu. Účastnil se Mistrovství světa v roce 2008, které se konalo v Praze a kde Česko obsadilo 4. místo a také Mistrovství světa 2010, které se konalo v Helsinkách a kde český tým získal bronzové medaile. K 11. prosinci 2010 odehrál v reprezentaci 54 zápasů, ve kterých si připsal 25 gólů a 22 asistencí.\n\nJe zaměstnán jako trenér (školitel) nových a stávajících zaměstnanců v internetové společnosti Seznam.cz, protože florbal v Česku stále patří mezi amatérské sporty.\n\n\n"}
{"id": "628424", "url": "https://cs.wikipedia.org/wiki?curid=628424", "title": "András Berkesi", "text": "András Berkesi\n\nAndrás Berkesi (vlastním jménem András Bencsik), (30. listopadu 1919, Budapešť - 14. září 1997, Budapešť) byl maďarský spisovatel, autor detektivních a špionážních románů. Byl chráněncem Kadárova režimu a od roku 1945 působil jako důstojník tajné politické policie komunistického režimu. \n\nVe svých dílech většinou líčí boj \"\"statečných a uvědomělých\"\" bojovníků proti nepřátelům proletariátu a proti kontrarevoluci. V toto duchu jsou pochopitelně i líčeny události v Maďarsku roku 1956. Přesto autor patří dodnes k nejčtenějším domácím spisovatelům a jeho dílo je předmětem živé literární a politické diskuse.\n\n\n"}
{"id": "628425", "url": "https://cs.wikipedia.org/wiki?curid=628425", "title": "Dzogčhen", "text": "Dzogčhen\n\nDzogčhen (tib. རྫོགས་ཆེན་ , wylie: \"dzog pa czen po\", zkráceně \"rdzogs chen\", skt. महसंधि, \"maha ati\") je podle nauk Tibetského buddhismu a Bönu přirozeným prvotním stavem a podstatou mysli všech bytostí a současně také naukou směřující k realizaci tohoto stavu.\n\nDzogčhen neboli \"\"Velká dokonalost\"\" je centrálním učením školy Ňingmapa a je také praktikován příznivci ostatních škol tibetského buddhismu. Podle dzogčhenové literatury je Dzogčhen nejvyšší a definitivní cestou k osvícení , mnoho lámů, především ze škol Ňingmapa a Kagyu, ho považuje za nejhlubší a nejzazší učení vůbec .\nPodle tradice je zdrojem nauk Dzogčhenu prvotní Buddha Samantabhadra,\nprvním historickým učitelem dzogčhenových nauk v této epoše byl Garab Dordže (2.st.př.n.l.), z Odijany, který dostal nauky od Buddhy Vadžrasattvy.\nMañjuśrīmitra od kterého se přes Sri Singhu, Vimalamitru, Džňanasutru, Padmasambhavu a další významné mistry tyto nauky předávají v nepřerušené linii, jako živý stav poznání, až do dnešní doby.\n\nNauka dzogčhenu je učením o prvotním stavu bytí, jenž je každé bytosti od samého počátku vlastní jakožto její vnitřní, přirozená podstata. Podle Dzogčhenu je prvotní stav - mimo čas, prostor či intelekt - přirozeně čistým a nestvořeným prazákladem veškeré existence, a to současně jak v rovině individuální, tak vesmírné. Realizovat tento stav tedy znamená prožívat sebe sama takového, jakým člověk ve skutečnosti je.\n\nVšední, dualisticky zaměřené myšlení představuje omezené, egocentrické vidění skutečnosti, které nám brání v přímé zkušenosti a odděluje nás od naší pravé podstaty. Rozpoznat a pochopit svůj vlastní neduální prvotní stav znamená pochopit i nauku dzogčhenu a význam jejího předávání. Nejsou třeba žádné intelektuální, kulturní, historické či náboženské znalosti, neboť prvotní stav svou vlastní podstatou intelekt a všechny myšlenkové koncepty přesahuje.\n\nVlastní metoda dzogčhenu se nazývá samoosvobozování. Při její aplikaci se není třeba ničeho zříkat, od ničeho se očišťovat, ani usilovat o jakoukoliv přeměnu. Na této cestě vnímáme vše, co vzniká v našem karmickém vidění světa a využíváme spontánní schopnosti mysli k dosažení vlastního samoosvobození. Termín \"samoosvobozování\" by však neměl budit představu, že existuje nějaké \"já\" či ego, od kterého bychom se měli úsilím osvobodit. Základním předpokladem v dzogčhenu je totiž fakt, že žádný jev nemá svoji vlastní, nezávislou existenci.\n\nSamoosvobozování podle dzogčhenu znamená, že ať už se v rámci naší zkušenosti objeví cokoliv, ponecháme vše takové, jaké to je. Nijak neposuzujeme, zda je to dobré nebo špatné, příjemné nebo nepříjemné, zda souhlasíme či nikoliv atp. Nebudeme-li zároveň v témže okamžiku lpět na tom, co vzniká naší aktivitou, ať je to již myšlenka nebo čin, pak se daný jev spontánně sám od sebe osvobodí.\n\nV rámci tibetského, tzv. vadžrajánového buddhismu, který se podle školy tzv. starého překladu - Ňingmapy - vnitřně člení na vnější tantry (\"Krija Tantra\", \"Čárja Tantra\", \"Jóga Tantra\") a vnitřní tantry (\"Mahajoga\", \"Anujoga\" a \"Atijoga\") je Dzogčhen neboli \"Atijóga\" nejvyšší jógou systému. V rámci učení Dzogčhenu je tedy možné používat všechny možné druhy praxe buddhistických súter nebo tanter, jsou-li tyto užitečné k odstranění překážek, jež dosažení či udržení stavu neduální kontemplace brání.\n\nAčkoliv Dzogčhen nemůže být nijak oddělen od tradic buddhismu či bonu, velmi často jeho učitelé zdůrazňují nereligiózní charakter učení. Samozřejmě, tradice buddhismu či bonu nejsou dzogčhenem nikdy popírána. Čhögjal Namkhai Norbu Rinpočhe však opakovaně říkal, že jakožto náš přirozený prvotní stav, Dzogčhen existoval již od počátku časů a je odedávna učen různými Mistry ve vesmíru. \n\nNepostradatelným pomocníkem v nauce dzogčhenu je duchovní mistr, který díky tomu, že trvale dlí ve stavu neduální kontemplace, může svého žáka nechat tento stav zakusit. Provádí to při tzv. přímém uvedení (předání transmise). Žák pak pod vedením mistra používá praxí, které obdržel zároveň s transmisí, do té doby, než dokáže neduální stav, zpočátku dosahovaný jen během meditace, integrovat sám do běžného denního života.\n\nTransmise neboli předání vytváří linii. Prvním článkem linie dzogčhenu je Samantabhadra. Samantabhadra, tibetsky Kuntu Zangpo (\"Vždy dobrý\"), je prvotní Adi Buddha, zobrazovaný jako tmavě modrá, nahá postava a představuje Dharmakáju, neboli \"dimenzi podstaty existence\", zářivou prázdnotu prostoru prvotního stavu, nekonečnou energii bez formy. V linii následuje Vadžrasattva, tibetsky Dordže Sempa, představující Sambhógakáju, neboli \"dimenzi dokonalé radosti\", bohatou na množství nehmotných forem, které však mohou vnímat jen bytosti s rozvinutými schopnostmi jasnosti mysli. Linie pokračuje Nirmánakájou Garab Dordžem, prvním dzogčhenovým mistrem naší epochy.\n\n\n"}
{"id": "628426", "url": "https://cs.wikipedia.org/wiki?curid=628426", "title": "Tel Re'ala", "text": "Tel Re'ala\n\nTel Re'ala (: תל רעלה, : \"Tal Ghalta\") je pahorek a sídelní tel o nadmořské výšce 62 metrů v severním Izraeli.\n\nLeží v centrální části zemědělsky využívaného Jizre'elského údolí, cca 13 kilometrů severozápadně od města Afula a 1,5 kilometru jihozápadě od vesnice Nahalal. Má podobu nevýrazného odlesněného návrší, které vystupuje z okolní rovinaté krajiny a je z východu obtékáno vádím Nachal Nahalal. Jižně odtud leží letecká základna Ramat David. Pahorek má dlouhou sídelní tradici.\n\n"}
{"id": "628431", "url": "https://cs.wikipedia.org/wiki?curid=628431", "title": "Suchovská husa", "text": "Suchovská husa\n\nSuchovská husa je plemeno husy domácí, které bylo vyšlechtěno v 80. letech 20. století z místních husí chovaných v okolí Suché nad Parnou. Je to národní plemeno Slovenska. \n\nSuchovská husa je středního tělesného rámce (hmotnost samce 6,5-7,5 kg, samice 5,5-6,5 kg), tvrdé konstituce kompaktního pevně stavěného, téměř vodorovně drženého těla, pastevního typu, nenáročná, sedavá, vhodná pro drobnochovatele, snáší je 14-16 vajec s hmotností 140 g a velmi dobrým pudem kvokavosti. Je to husa žlutodivokého zbarvení středního spíše menšího typu, se středně hrubým krkem, kompaktním hlubokým trupem s výrazným dvojitým podbřiškem. \n\nVzhledem k malému počtu chovaných jedinců (150 samic a 75 samců) se považuje suchovská husa za ohrožené plemeno.\n"}
{"id": "628433", "url": "https://cs.wikipedia.org/wiki?curid=628433", "title": "Tel Jizre'el", "text": "Tel Jizre'el\n\nTel Jizre'el (: תל יזרעאל) je pahorek a archeologická lokalita o nadmořské výšce cca 100 metrů v severním Izraeli.\n\nLeží na severozápadním okraji pohoří Gilboa v místech, kde tento masiv zvolna přechází do zemědělsky využívaného Jizre'elského údolí, cca 7 kilometrů jihovýchodně od města Afula a necelý 1 kilometr jihovýchodně od vesnice Jizre'el. Má podobu nevýrazného odlesněného návrší, které vystupuje z okolní rovinaté krajiny. Na severu se terén prudce propadá do Charodského údolí. Na jihovýchodě pokračuje horský pás Gilboa, skrz nějž do údolí stéká vádí Nachal Nurit.\n\nPahorek má dlouhou sídelní tradici využívající polohu při významné komunikační ose severojižního i východozápadního směru a je identifikován jako město \"Jizre'el\" připomínané v Bibli, 2. kniha královská 9,10 Osídlení tu trvalo i ve středověku a novověku. Křižáci lokalitu ve středověku nazývali \"Le Petit Gerin\". Pak tu existovala arabská vesnice Zir'in. Tato vesnice byla v květnu 1948, v počáteční fázi války za nezávislost v rámci Operace Erez dobyta židovskými silami a její obyvatelé byli vysídleni. Až na jeden dům byla zástavba Zir'in zbořena.\n\n"}
{"id": "628437", "url": "https://cs.wikipedia.org/wiki?curid=628437", "title": "Řád akademických palem", "text": "Řád akademických palem\n\nŘád akademických palem ( Ordre des Palmes académiques) je francouzské vyznamenání za zásluhy ve vzdělání, vědě a kultuře. Jde o jedno z nejstarších vyznamenání pro civilní osoby.\nŘádem mohou být (od r. 1955) vyznamenáni především učitelé i osoby, které nemají vztah k učitelství, ale které měly významný přínos ve vzdělávání, a rovněž cizinci, nebo v cizině žijící Francouzi, kteří aktivně přispěli k rozšíření francouzské kultury v zahraničí.\nŘád má tři stupně:\nStuha všech stupňů je fialová a má šíři 32 mm. Při vyznamenání vyšším stupněm se nepřihlíží k zásluhám, za něž byl udělen nižší stupeň.\n\nVyznamenání se uděluje dvakrát ročně :\nVe výjimečných případech se mohou vyznamenání předávat následující den.\n\nKandidatury se zkoumají v Radě akademických palem, které předsedá francouzský ministr vzdělávání. V radě kromě ministra zasedá jeden ze členů rady Řádu čestné legie a hlavní inspektor francouzského ministerstva vzdělávání. Seznam vyznamenaných potvrzuje předseda francouzské vlády.\n\nŘád byl založen císařem Napoleonem 19. března 1808 pro oceňování akademiků a profesorů univerzit, k nimž patřila i některá lycea. Měl tři stupně – úřednický, univerzitní a akademický. Od r. 1850 přestal být řád vázán na vědecké hodnosti a stupně byly pozměněny. V r. 1866 se stal řád občanským řádem se dvěma stupni (rytíř a důstojník). V současnosti (2010) platí v zásadě zákon z r. 1955 s drobnými úpravami z r. 2002.\n\n\n\n"}
{"id": "628438", "url": "https://cs.wikipedia.org/wiki?curid=628438", "title": "Slovenská bílá husa", "text": "Slovenská bílá husa\n\nSlovenská bílá husa je národní plemeno Slovenska vyšlechtěna v okolí Nitry.\n\nSlovenská bílá husa představuje středně těžké plemeno, vhodné na produkci masa, játra a peří. Vyznačuje se kompaktním, mírně šikmým držením tele, ušlechtilého vzhledu a pevné konstituce. Je to plemeno otužilé s dobrým zužitkováním pastvy se zachovaným pudem kvokavosti.\n\nVznikla křížením místních husí z Podunajska s husami maďarskými a emdemskými. Do plemena byly občas živelně zkřížené také některé další plemena, především pomoranská hus. Standardní zvířata se do značné míry podobají pomoranským husím, nemálo zvířat se ale od standardu poměrně dost liší.\n\nVzhledem k malému počtu chovaných jedinců (150 samic a 75 samců) se považuje slovenská bílá husa za ohrožené plemeno.\n\n"}
{"id": "628439", "url": "https://cs.wikipedia.org/wiki?curid=628439", "title": "Giv'at Jizre'el", "text": "Giv'at Jizre'el\n\nGiv'at Jizre'el (: גבעת יזרעאל) je vrch o nadmořské výšce 103 metrů v severním Izraeli.\n\nLeží na nejzazším severozápadním okraji pohoří Gilboa v místech, kde tento masiv zvolna přechází do zemědělsky využívaného Jizre'elského údolí, cca 6 kilometrů jihovýchodně od města Afula a přímo v prostoru vesnice Jizre'el, která pokrývá celou vrcholovou partii kopce. Má podobu nevýrazného odlesněného návrší, které vystupuje z okolní rovinaté krajiny. Na severu se terén prudce propadá do Charodského údolí, na jižní a západní straně je přechod do Jizre'elského údolí plynulý. Na jihovýchodě pokračuje horský pás Gilboa pahorkem Tel Jizre'el, jenž fixuje původní polohu biblického města \"Jizre'el\", které připomíná 2. kniha královská 9,10\n\n"}
{"id": "628443", "url": "https://cs.wikipedia.org/wiki?curid=628443", "title": "Vištinská husa", "text": "Vištinská husa\n\nVištinská husa (litevsky: \"Vištinės žąsys\") je plemeno husy domácí původem z Litvy. Vištinská husa byla vyšlechtěna z původních místních typů hus, které byli zkřížené s východopruskou husou, emdemskou a pomoranskou husou v první polovině 20. století. \n\nVištinská husa váži 6–7 kg (samec) a 5-6 kg (samice). Dospívá ve věku 310–320 dnů. Snáší kolem 20-40 vajec s hmotností 170–180 g.\n"}
{"id": "628445", "url": "https://cs.wikipedia.org/wiki?curid=628445", "title": "Tel Šuš", "text": "Tel Šuš\n\nTel Šuš (: תל שוש) je pahorek o nadmořské výšce 131 metrů v severním Izraeli.\n\nLeží na východním úpatí vysočiny Ramat Menaše, na přechodu do zemědělsky využívaného Jizre'elského údolí, cca 13 kilometrů západně od města Afula, na severním okraji vesnice Mišmar ha-Emek. Má podobu nevýrazného, zčásti odlesněného návrší. Po jižní straně kopce vede lokální silnice 6953 a podél ní vádí Nachal Mišmar ha-Emek. Na severním úbočí pahorku vede menší vádí Nachal Paga. Na východní straně probíhá dálnice číslo 66. Pahorek má dlouhou sídelní tradici. Objeveny zde byly stopy osídlení z doby římské, kdy byla lokalita nazývána \"Gaba Hippeon\", i byzantské. Ve středověku tu stála arabská vesnice Abu Šuša. Během války za nezávislost v roce 1948 byla ovládnuta židovskými silami a arabské osídlení tu skončilo.\n\n"}
{"id": "628447", "url": "https://cs.wikipedia.org/wiki?curid=628447", "title": "Elixír lásky (Star Trek)", "text": "Elixír lásky (Star Trek)\n\nElixír lásky je název osmé epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 10. listopadu 1973, v České republice 16. listopadu 1997.\n\nDěj posádku opět setkává s Harry Muddem, podvodným a intrikářským obchodníkem, žijícím za hranicí zákona. Epizoda tak nepřímo navazuje na díly Muddovy ženy a Já, Mudd hraného seriálu Star Trek. V událostech Já, Mudd byl Harry Mudd nakonec uvězněn na planetě plné androidů, kde mu posádka nechala vytvořit několik kopií paní Muddové. V originálním znění postavičku daboval Roger C. Carmel, který ztvárnil i postavu Mudda v hraném seriálu.\n\nPíše se hvězdné datum 4978.5. Hvězdná loď USS Enterprise NCC-1701 pod velením kapitána Jamese Kirka doráží do hvězdného systému \"Arcadia\", kde pátrá po \"Harry Muddovi\". Na planetě skutečně nachází Mudda, který se snaží okrádat horníky prodejem elixíru lásky. Na Zlaté hroudě zákony Federace neplatí, ale když Spock ukáže horníkům trik, kterým je Mudd balamutí, podvodník rád přijímá pozvání na Enterprise.\n\nVysvětluje, jak se dostal z planety androidů a následně se dostal ke krystalům lásky. Po výslechu si všímá, že sestra Chapelová chová náklonnost k prvnímu důstojníkovi. Vnucuje svůj krystal a nakonec jej nechá Chapelové jako vzorek.\n\nPři návratu Enterprise objevuje dvojhvězdu s planetou třídy M, tedy s převažujícím dusíkem, avšak dostatečným kyslíkem v atmosféře.\n\nKrystal lásky nemá při kontaktu velký účinek a když Chapelová nachází celu prázdnou, dochází jí, že byla pouze Muddem využita k jeho útěku. Když jej dostihne v hangáru, způsobí, že Muddovi vypadnou zbylé krystaly, které nasaje rozvod vzduchu lodi. Daří se mu uniknout v raketoplánu směrem k planetě.\n\nNa můstku zatím dolehly účinky krystalu na pana Spocka. Uvažuje silně emocionálně a chce Chapelovou zachránit. Kapitán si bere Spocka a vyráží za Muddem a nařizuje McCoyovi začít s rozborem zbylých krystalů. Díky účinku rozvodu vzduchu se začnou podivně chovat další členové posádky, včetně pana Scotta, M'Ress a Arexe.\n\nVýsadek brzy nachází Mudda i vrchní sestru, ale také zjišťují, že planetu obývají obrovská monstra, která doposud spala a připomínala skaliska. Když Kirk žádá o nouzový přesun, obsluha transportéru se kvůli vlivu krystalů věnuje něčemu jinému než povinnostem. Kapitán proto musí vymyslet nouzový plán. Vhazuje zbylé krystaly do tlamy jednoho z tvorů, který se do něj zamiluje a začne bojovat se svým vlastním druhem.\n\nZpět na lodi všichni zjišťují, že krystaly lásky mají zvláštní druh kocoviny, konkrétně několikahodinovou nenávist vůči původně milované osobě.\n\n\n"}
{"id": "628448", "url": "https://cs.wikipedia.org/wiki?curid=628448", "title": "Gerard Kusz", "text": "Gerard Kusz\n\nGerard Alfons Kusz (* 23. říjen 1939 Dziergowice, Německá říše) je polský římskokatolický biskup.\n\nNa kněze byl vysvěcen 24. června 1962 v Opolí. Biskupem byl jmenován 27. července 1985 a vysvěcen 15. srpna téhož roku kardinálem Józefem Glempem. Je titulární biskup z Tagarbaly (\"Tagarbalensis\") a v letech 1985–1992 působil jako pomocný biskup v diecézi opolské. Od zřízení diecéze gliwické 5. března 1992 působil jako pomocný biskup této diecéze. Jako biskupské heslo si zvolil \"Oboedientia et pax\" (Poslušnost a pokoj).\n\nBiskup Kusz je místopředsedou Komise pro vzdělávání Polské biskupské konference.\n\nDne 15. listopadu 2014 přijal papež František jeho rezignaci z důvodu dosažení kanonického věku 75 let.\n\n"}
{"id": "628451", "url": "https://cs.wikipedia.org/wiki?curid=628451", "title": "Giv'at Kipod", "text": "Giv'at Kipod\n\nGiv'at Kipod (: גבעת קפוד) je vrch o nadmořské výšce 252 metrů v severním Izraeli.\n\nLeží ve východní části vysočiny Ramat Menaše, nedaleko od okraje zemědělsky využívaného Jizre'elského údolí, cca 15 kilometrů západně od města Afula a cca 1 kilometr severozápadně od vesnice Mišmar ha-Emek. Má podobu výrazného návrší se zalesněnými svahy a odlesněnou vrcholovou partií. Na jižní straně terén klesá do údolí vádí Nachal Mišmar ha-Emek, kterým vede lokální silnice 6953 a na jehož protější straně se zvedá podobná hora Giv'at Ka'at. Podobně zahloubené je i vádí Nachal Gachar, které míjí kopec na západní straně. Východní svahy se sklánějí směrem k Jizre'elskému údolí, kam vede i vádí Nachal Paga. Jde o kopec sopečného původu. Vrcholek je turisticky využíván díky kruhovému výhledu na okolní krajinu.\n\n"}
{"id": "628455", "url": "https://cs.wikipedia.org/wiki?curid=628455", "title": "Sagnacův efekt", "text": "Sagnacův efekt\n\nSagnacův efekt [\"saňakův\"] je důsledek speciální teorie relativity. V neinerciálních rotujících soustavách způsobuje rozdílnou rychlost šíření signálu, obíhajících po uzavřené dráze v opačných směrech. Je pojmenován po francouzském fyzikovi Georgesovi Sagnacovi, který jej naměřil ve svém interferometru v roce 1913.\n\nV současnosti se efekt prakticky využívá pro konstrukci optických gyroskopů. Jeho vliv je třeba započíst při výpočtech polohy pomocí GPS (způsobil by chybu polohy v desítkách metrů) a při synchronizaci atomových hodin rozmístěných po světě.\n\n"}
{"id": "628456", "url": "https://cs.wikipedia.org/wiki?curid=628456", "title": "Faerská husa", "text": "Faerská husa\n\nFaerská husa (faersky: \"Føroyska Gásin\") je plemeno husy domácí původem z Faerských ostrovů. Faerská husa se považuje za nejstarší plemeno husy domácí v Evropě. Je pravděpodobně přímým potomkem hus, které na Faerské ostrovy přinesli ze Skandinávie a Británie Vikingové. \n\nKromě Faerských ostrovů se chová také v Dánsku, Norsku a v Německu.\nFaerská husa váži 5–5,5 kg (samec) a 4–4,5 kg (samice). Snáší 12–14 vajec s hmotností 130 g. \n"}
{"id": "628466", "url": "https://cs.wikipedia.org/wiki?curid=628466", "title": "Jan Wieczorek", "text": "Jan Wieczorek\n\nJan Walenty Wieczorek (* 2. únor 1935 Bodzanowice, Německo), magistr teologie, je polský římskokatolický biskup.\n\nNa kněze byl vysvěcen 22. června 1958 v Opolí. Biskupem byl jmenován 12. června 1981 a vysvěcen 16. srpna téhož roku arcibiskupem Alfonsem Nossolem. Byl titulární biskup z Thimida Regia (\"Thimidorum Regiorum\") a v letech 1981–1992 působil jako pomocný biskup v diecézi opolské. Od zřízení diecéze gliwické 25. března 1992 působí jako její první diecézní biskup; úvodní bohoslužbu vedl v gliwické katedrále 25. května. Jako biskupské heslo si zvolil \"Servire populo\" (Sloužit lidu).\n\nBiskup Wieczorek rezignoval po dosažení kanonického věku 75 let, byl však papežem Benediktem XIV. požádán o setrvání v úřadu. Novou rezignaci papež přijal a 29. prosince 2011 biskupa Wieczorka zprostil funkce; jeho nástupcem ve vedení gliwické diecéze se stal Jan Kopiec.\n\n"}
{"id": "628468", "url": "https://cs.wikipedia.org/wiki?curid=628468", "title": "Sonja Kristina", "text": "Sonja Kristina\n\nSonja Kristina (* 14. dubna 1949 Brentwood, Essex, Spojené království) je anglická zpěvačka známá především z působení ve skupině Curved Air.\n\n\n\n\n"}
{"id": "628472", "url": "https://cs.wikipedia.org/wiki?curid=628472", "title": "Indexové číslo", "text": "Indexové číslo\n\nIndexové číslo je identifikátor používaný v rámci Evropské unie k identifikaci nebezpečných chemických látek. Jeho používání bylo zavedeno Směrnicí Rady 67/548/EHS ze dne 27. června 1967 o sbližování právních a správních předpisů týkajících se klasifikace, balení a označování nebezpečných látek. Indexové číslo má tvar ABC-RST-VW-Y, kde:\n\nNečistoty, přísady a minoritní složky se v rámci položek označovaných indexovým číslem obvykle neuvádějí, pokud nemají významný vliv na klasifikaci látky. Platí však tato pravidla:\n"}
{"id": "628475", "url": "https://cs.wikipedia.org/wiki?curid=628475", "title": "Arnošt August Brunšvický", "text": "Arnošt August Brunšvický\n\nArnošt August (III.) Brunšvický (německy: \"Ernst August Christian Georg\"; 17. listopadu 1887 Vídeň – 23. ledna 1953 Zámek Marienburg) byl v letech 1913 až 1918 posledním brunšvickým vévodou. Pocházel z hannoverské dynastie, jejíž hlavou byl od roku 1923 do své smrti.\n\nErnst (Arnošt) August se narodil 17. listopadu 1887 hannoverskému korunnímu princi Ernestu Augustovi a princezně Thyře Dánské, jako nejmladší z šesti dětí. Následníkem trůnu se stal poté, co zemřeli oba jeho starší bratři George a Christian.\n\nArnošt August byl v přímé linii potomkem Jindřicha Lva nebo britského krále Jiřího I.\n\nV roce 1884 zemřel brunšvický vévoda Vilém, který byl svobodný, bezdětný a byl poslední muž z brunšvicko-lüneburské větve rodu. Dědicem vévodství se měl stát další mužský příslušník rodu Welfů v řadě, a to hannoverský korunní princ Ernst August II. (vévoda z Cumberlandu) z vedlejší hannoverské dynastie.\n\nPo připojení Hannoverska Pruskem v roce 1866 hannoverský král Jiří V. protestoval a odmítal akceptovat ztrátu svého trůnu. Po jeho smrti v roce 1878 se jeho syn Ernst August rovněž přihlásil ke svým právům na hannoverský trůn. Bylo tak jasné, že Ernst August v tomto případě nemůže být Pruskem přijat jako nástupce vévody Viléma v Brunšvicku.\n\nProto byla ustanovena regentská rada, která měla určit nového vévodu. Regentská rada zvolila za regenta pruského prince Albrechta Pruského, synovce německého císaře, který nastoupil do funkce regenta 2. listopadu 1885. Regent Albrecht zemřel 13. září 1906. Regentská rada se sešla a vyzvala zvláštní zasedání parlamentu; rozhodla, že nebude schopna přistoupit okamžitě k volbě nového vladaře, ale spíše bude hledat způsoby, jak skoncovat s problémy mezi vévodou z Cumberlandu a králem Pruska.\n\nVévoda z Cumberlandu napsal německému císaři Vilémovi II., že navrhuje, aby se on a jeho nejstarší syn Georg Wilhelm vzdali svých práv na Brunšvicko ve prospěch mladšího Ernsta Augusta. Tento návrh císař odmítl okamžitě.\n28. května brunšvický parlament vybral jako regenta vévodu Johanna Albrechta Meklenbursko-Zvěřínského, který byl předtím regentem za svého synovce v letech 1897 až 1901. Jeho regentství v Brunšviku začalo 5. června 1907.\n\nO několik let později se situace změnila. Arnoštův starší bratr Georg Wilhelm zemřel v roce 1912 při autonehodě. Císař Vilém II. poslal telegramem kondolenci a na oplátku poslal vévoda z Cumberlandu svého jediného žijícího syna Ernsta Augusta, který sloužil jako důstojník v bavorské armádě, osobně vyjádřit vděčnost císaři. Během této návštěvy se Arnošt August setkal s císařovou jedinou dcerou Viktorií Luisou. Bratr Viktorie Luisy, princ Adalbert Pruský a Max Bádenský provedli jemné jednání, aby dohodli manželství Viktorie Luisi a Ernsta Augusta, čímž by bylo možné i jeho nastoupení v Brušvicku.\n\nVévoda z Cumberlandu se tedy vzdal svého práva na Brunšvik ve prospěch svého syna Ernsta. Ten zase souhlasil, že vstoupí do služby v pruské armádě (v regimentu husarů), což znamenalo přijmout slib věrnosti pruskému králi. Po přísaze se stal rytířem řádu černé orlice. Na základě této přísahy Prusko upustilo od svých námitek a Ernst (Arnošt) August se konečně mohl stát brunšvickým vévodou a zetěm císaře Viléma II.\n\nV roce 1913 se v Berlíně oženil s dcerou císaře Viléma II., princeznou Viktorii Luisou Pruskou. Jejich svatba byla posledním větším setkáním evropských panonvíků před první světovou válkou. Ernst a Viktorie spolu měli tyto děti:\n\n\n\n"}
{"id": "628476", "url": "https://cs.wikipedia.org/wiki?curid=628476", "title": "Lední hokej na Zimních olympijských hrách 1988 – kvalifikace muži", "text": "Lední hokej na Zimních olympijských hrách 1988 – kvalifikace muži\n\nKvalifikace na olympijský turnaj 1988 byla soutěž hokejových reprezentačních celkú, která určila dvanáctého účastníka olympijského turnaje.\nPřímo na olympijské hry se kvalifikovalo sedm týmů z misrovství světa 1987 skupiny \"A\", tři nejlepší ze skupiny \"B\" a pořádající Kanada. O poslední místo se utkali čtvrtý tým ze skupiny \"B\" a nejlepší z skupiny \"C\" mistrovství světa 1987.\n\n Francie – Japonsko 7:3 (2:0, 2:0, 3:3)\n\n6. dubna 1987 – Ratingen (GER)\n\n7. dubna 1987 – Ratingen (GER)\n\n\n"}
{"id": "628479", "url": "https://cs.wikipedia.org/wiki?curid=628479", "title": "Lední hokej na Zimních olympijských hrách 1984 – kvalifikace muži", "text": "Lední hokej na Zimních olympijských hrách 1984 – kvalifikace muži\n\nKvalifikace na olympijský turnaj 1984 byla soutěž hokejových reprezentačních celkú, která určila dvanáctého účastníka olympijského turnaje.\nPřímo na olympijské hry se kvalifikovalo osm týmů z misrovství světa 1983 skupiny \"A\", dva nejlepší ze skupiny \"B\" a pořádající Jugoslávie. O poslední místo se měli utkat třetí tým ze skupiny \"B\" a nejlepší z skupiny \"C\" mistrovství světa 1983. NDR však odřekla účast. Nahradilo ji Rakousko, které mělo hrát původně kvalifikaci o účast s vítězem skupiny C, místo Rakouska kvalifikaci hrálo Norsko.\n Norsko – Nizozemsko 4:4 (1:0, 2:1, 1:3)\n\n9. dubna 1983 - Garmisch-Partenkirchen\n\n10. dubna 1983 - Garmisch-Partenkirchen\n\n"}
{"id": "628487", "url": "https://cs.wikipedia.org/wiki?curid=628487", "title": "Jan Plovajko", "text": "Jan Plovajko\n\nJan Plovajko (5. února 1922, Tuří Bystrá, Podkarpatská Rus - 11. ledna 2020 Trutnov) byl český plukovník, válečný veterán druhé světové války oceněný prezidentem republiky Václavem Klausem 28. října 2010 Řádem Bílého lva \"za mimořádné zásluhy o obranu a bezpečnost státu a vynikající bojovou činnost\".\n\nJako jediný z dětí v rodině mohl studovat gymnázium v Užhorodě. V roce 1939, poté, co Podkarpatskou Rus zabralo Maďarsko, utekl stejně jako jeho strýc a bratr do Sovětského svazu. Za překročení hranice byl zatčen, obviněn ze špionáže a odsouzen na tři roky do gulagu Norillag za polárním kruhem.\n\nNechal se naverbovat do jednotky československé armády v SSSR. Zúčastnil se několika významných bitev, mj. bitvy o Kyjev či bitvy na Dukle. Během bitvy o Kyjev zemřel jeho bratr \"Vasil\".\n\nPo válce Plovajko zůstal v armádě, prošel důstojnickým kurzem a stal se velitelem kasáren v Trutnově. V polovině roku 1948 vznesla Státní bezpečnost proti Plovajkovi obvinění ze záškodnické činnosti, kontaktu s cizím nepřítelem a vraždy.\n\nVeškerá obvinění však byla zrušena. V roce 1950 byl z rozhodnutí ministra obrany Alexeje Čepičky \"z důvodů opakovaných poklesků\" propuštěn z armády. Pracoval v různých profesích, v roce 1970 odešel do důchodu jako dělník na stavbě pražského metra. Po roce 1989 byl aktivní ve Vojenském sdružení rehabilitovaných, Československé obci legionářské a Českém svazu bojovníků za svobodu. Se svou ženou žil v Trutnově.\n\nPlukovník Plovajko zemřel 11. ledna 2020 v Trutnově, poslední rozloučení s vojenskými poctami se konalo 24. ledna v Trutnově.\n\n\n\n"}
{"id": "628498", "url": "https://cs.wikipedia.org/wiki?curid=628498", "title": "Nejvyšší soud Republiky Slovinsko", "text": "Nejvyšší soud Republiky Slovinsko\n\nNejvyšší soud Republiky Slovinsko (: ; VS RS) se sídlem v Lublani je vrcholným soudním orgánem, který rozhoduje o řádných a mimořádných právních prostředcích a je činný i v dalších zákonem stanovených případech.\n\nS koncem první světové války přišlo území Slovinska o nejvyšší soudní těleso, neboť ' se sídlem ve Vídni, jenž zastával pro oblasti dnešního Slovinska s výjimkou Zámuří funkci nejvyššího soudu, zůstal na území jiného státu. V listopadu 1918 byl zřízen Vrchní zemský soud v Lublani ('), který se stal prvním soudem v moderní historii Slovinska, který měl své sídlo ve Slovinsku a vykonával funkce nejvyššího soudu. Takové postavení si však Vrchní zemský soud v Lublani udržel jen krátce, neboť na konci roku 1919 přešla jeho funkce v zásadě nejvyššího soudu na zvláštní úsek soudu v Záhřebu. Ke změně došlo v říjnu 1939, kdy byl zřízen Nejvyšší soud v Lublani (\"), který se stal skutečně prvním slovinským nejvyšším soudem. Nejvyšší soud fungoval i po italském záboru, jeho činnost však byla zrušena v říjnu 1943 Němci. V období let 1941 až 1943 vykonával svou funkci jen pro území Lublaňské provincie. Část agendy Nejvyššího soudu přešla po jeho zrušení v roce 1943 na Vrchní soud v Lublani. Tento stav trval až do května 1945.\n\nV rámci poválečné Jugoslávie byla zakotvena mimo jiné soustava tzv. řádných soudů tvořená Nejvyšším soudem federace, nejvyššími soudy republik a autonomních oblastí, obvodními a obecními soudy, vojenskými soudy a soudy specializovanými. Ve Slovinsku byly zřízeny jen soudy základní, vyšší a Nejvyšší soud. Činnost republikových nejvyšších soudů byla zahájena v srpnu 1945.\n\nNejvyšší soud Lidové republiky Slovinsko (LRS) byl upraven v čl. 106 a 112 až 114 Ústavy Lidové republiky Slovinsko z ledna 1947. Podle čl. 112 Ústavy byli soudci a předseda Nejvyššího soudu LRS voleni Lidovou skupščinou LRS. Ústava Nejvyšší soud vymezovala jako nejvyšší soudní orgán ve Slovinsku. Pro situace, kdy měl Nejvyšší soud rozhodovat v prvním a kdy ve druhém stupni, odkazovala ústava na prováděcí předpis. Zároveň bylo Ústavou vymezeno právo Nejvyššího soudu přezkoumávat zákonnost pravomocných rozhodnutí všech soudů v LRS, pokud nebyla v souladu se svazovými předpisy založena pravomoc federálního Nejvyššího soudu.\n\nNejvyšší soud LRS rozhodoval v trestních a civilních věcech o opravných prostředcích proti rozhodnutí okresních soudů, výjimečně rozhodoval v prvním stupni. Nejvyšší soud také dohlížel na činnost všech nižších soudů, rozhodoval spory o příslušnost, a to nejen mezi slovinskými soudy, ale i mezi soudy a dalšími orgány.\n\nV Socialistické republice Slovinsko fungovaly do 31. prosince 1978 tyto řádné soudy: občinské (), okresní () a Nejvyšší soud. K 1. lednu 1979 se stal účinný zákon o řádných soudech z roku 1977, který zaváděl základní soudy (), vyšší soudy () a Nejvyšší soud. V souladu s republikovou Ústavou z roku 1974 rozhodoval Nejvyšší soud o opravných prostředcích proti rozhodnutím obecných soudů, v některých případech rozhodoval jako soud prvního stupně a rozhodoval také o mimořádných opravných prostředcích. Úkolem Nejvyššího soudu bylo také zajistit jednotné uplatňování právních předpisů republiky.\n\nJiž Základní ústavní listina o samostatnosti a nezávislosti Republiky Slovinsko (\") z 25. června 1991 určovala, že všechny pravomoci, jimiž disponovaly svazové orgány, přecházejí na orgány republiky. Nejvyšší soud Republiky Slovinsko tak převzal všechny pravomoci Nejvyššího soudu SFRJ se sídlem v Bělehradě.\n\nÚstava Republiky Slovinsko z prosince 1991 upravuje moc soudní v rámci hlavy čtvrté nadepsané jako státní zřízení. Podle čl. 127 Ústavy je Nejvyšší soud nejvyšším soudním tělesem ve Slovinsku, jež rozhoduje o řádných a mimořádných právních prostředcích, jakož i v dalších zákonem vymezených případech. Zákon o soudech se Nejvyššímu soudu věnuje v ustanovení článků 106 až 113a. Nejvyšší soud zpravidla rozhoduje v tříčlenném senátu, za určitých okolností může mít senát pět nebo sedm členů.\n\nNejvyšší soud vede od roku 1947 evidenci judikatury slovinských soudů a v současnosti také doprovodné judikatury mezinárodních soudů. Nejvyšší soud také odpovídá za ustálení judikatury.\n\nZákon také upravuje situace, kdy rozhoduje plénum Nejvyššího soudu tvořené všemi soudci Nejvyššího soudu. Plénum přijímá právní stanoviska v otázkách, které jsou důležité pro jednotné uplatňování právních předpisů, přijímá právní názor v otázkách soudní praxe, rozhoduje o iniciativách pro vydání nebo novelizaci zákona, poskytuje prostředky pro sledování rozhodovací činnosti soudů a vykonává další úkoly, které spadají do pravomoci Nejvyššího soudu, pokud to zákon stanoví. Právní názor pléna je závazný pro senáty soudu. Plénum Nejvyššího soudu se může platně usnášet za přítomnosti nejméně dvou třetin svých členů, k přijetí rozhodnutí je třeba souhlasu nadpoloviční většiny všech členů Nejvyššího soudu a většinu soudců oddělení, do jehož gesce daná právní otázka spadá.\n\nPrvním předsedou slovinského Nejvyššího soudu se 20. srpna 1945 stal dr. Alojzij Žigon. Ten požádal na jaře 1948 o zproštění funkce, a tak byl v květnu 1948 vystřídán dr. Teodorem Tominškem. V červnu 1951 zvolila Skupščina nového předsedu Nejvyššího soudu – dr. France Hočevara, který funkci zastával do října 1957, kdy byl odvolán. V listopadu 1957 byl pak do funkce zvolen Vladimir Krivic, jenž byl později i předsedou Ústavního soudu Socialistické republiky Slovinsko.\n\nV období Nejvyššího soudu Socialistické republiky Slovinsko zastávali funkci předsedy Lojze Piškur a Jože Pavličič. Od roku 1981 byla předsedkyní Nejvyššího soudu Francka Strmole Hlastec.\n\nStrmole Hlastec funkci opustila na vlastní žádost v lednu 1993. Novým předsedou soudu byl zvolen dr. Boris Strohsack, jenž v lednu 1995 odešel do důchodu. Poté, v době od ledna 1995 do prosince 1997, neměl Nejvyšší soud předsedu a jeho činnost řídili místopředsedové. V roce 1997 byl předsedou Nejvyššího soudu zvolen Mitja Deisinger, v roce 2003 se o funkci opět ucházel, ale Státní shromáždění ho nezvolilo. Předsedou byl pak v roce 2004 zvolen bývalý předseda Ústavního soudu Franc Testen, jenž funkci předsedy Nejvyššího soudu zastával až do února 2010. Jelikož byla v mezidobí přijata nová právní úprava, která měla zabránit opakování situace z let 1995 až 1997, jmenovala jednomyslně Soudní rada – jakmile se po uplynutí mandátu v únoru 2010 nepodařilo hned zvolit nového předsedu – prozatímní předsedkyni Alenku Jelenc Puklavec. Jelenc Puklavec byla v té době také služebně nejstarší soudkyně Nejvyššího soudu. Od 23. listopadu 2010 zastává funkci předsedy Nejvyššího soudu Branko Masleša.\n\nČinnost soudu je organizována do šesti oddělení:\n\n\n"}
{"id": "628499", "url": "https://cs.wikipedia.org/wiki?curid=628499", "title": "Mefkura", "text": "Mefkura\n\nMefkura (někdy též Mefkure) byl motorový škuner objednaný pro převoz židovských uprchlíků z Rumunska do Istanbulu během druhé světové války. Loď plula pod vlajkami Turecka a Červeného kříže, 5. srpna 1944 byla potopena sovětskou nebo německou ponorkou a z celkového počtu 350 cestujících jich přežilo pouhých 5.\n\nLoď opustila přístav v Konstantě před úsvitem 5. srpna 1944 společně s loděmi \"Bulbul\" a \"Morina\". Na její palubě byli kromě rumunských Židů rovněž židovští uprchlíci z Polska a Maďarska. Doprovod jim poskytlo německé námořnictvo (), které pomocí signálních vlajek usnadnilo jejich odplutí z přístavu a jeho zaminovaného okolí. Po půlnoci byla loď osvětlena světlicemi z neznámého plavidla. Nedokázala se však identifikovat a pokračovala v plavbě. Následně na ni byla zahájena palba a začala hořet. Kapitánovi a šesti členům posádky se podařilo uprchnout v záchranném člunu, avšak z pasažérů se zachránilo pouze 5 z celkového počtu 350. Buď uhořeli přímo na lodi, otrávili se zplodinami, případně se utopili nebo byli zastřeleni ve vodě. Zmíněným pěti přeživším se podařilo doplavat k lodi \"Bulbus\". I ta byla zadržena, ale po identifikaci ji bylo umožněno plout dál. Pasažéři z lodí \"Bulbul\" a \"Morina\" se dostali do Turecka, odkud pokračovali po souši do britské mandátní Palestiny.\n\nLoď byl potopena torpédy vypálenými z ponorky, a to mezi 1.20 až 1.57 moskevského času v Černém moři. Historici se při určení původce útoku různí. Viníkem mohla být sovětská ponorka \"Šč 215\". Podle jiné teorie byla loď potopena německou ponorkou, což měli uvádět i někteří z přeživších z \"Mefkury\". Podrobně se příčinám potopení lodi věnuje Albert Finkelstein ve své knize \"The Mefkure Tragedy: an Inquiry into the Slayers' Identity\", jehož sestra byla jednou z obětí. V knize rozebírá sovětský i německý podíl na potopení lodi, přičemž vychází jak z německých, tak sovětských zdrojů. Tyto mají naznačovat, že loď potopila uvedená sovětská ponorka pod vedením kapitána Strižaka. Filkensteinův závěr však, i vzhledem k výpovědi přeživších, označuje za viníka německou stranu.\n\nV roce 2003 byl na hřbitově Giurgiului, nacházejícím se jižně od rumunské Bukurešti, vztyčen památník obětem z \"Mefkury\".\n\n"}
{"id": "628501", "url": "https://cs.wikipedia.org/wiki?curid=628501", "title": "Standard &amp; Poor's", "text": "Standard &amp; Poor's\n\nStandard & Poor's (S&P) je americká finanční společnost, divize společnosti McGraw-Hill, která publikuje finanční analýzy a výzkumy zejména v oblastí akcií a dluhopisů. Je známá díky burzovním indexům, zejména amerického S&P 500, australského S&P/ASX 200, kanadského S&P/TSX, italského S&P/MIB a indického S&P CNX Nifty. Patří do tzv. \"velké trojky\" ratingových agentur, kterou tvoří společně s agenturami Moody's a Fitch Ratings).\n\nPrvní obtisk Standard & Poor's v historii je z roku 1860, kdy Henry Varnum Poor publikoval dílo \"History of Railroads and Canals in the United States\" (\"Historie železnic a kanálů ve Spojených státech\"). Kniha byla pokusem o sesbírání kompletních informací o finanční a operační struktuře amerických železničních společností. Henry Varnum pokračoval a vytvořil společně se svým synem Henry Williamem společnost \"H.V. and H.W. Poor Co\", který publikovala aktualizovanou verzi této knihy každý rok.\n\nV roce 1906 Luther Lee Blake založil společnost \"Standard Statistics Bureau\", jež měla poskytovat finanční informace o neželezničních společnostech. Tato společnost nepublikovala informace na roční bázi, naopak využívala karty 5×7 palců, které umožňovaly častější aktualizace.\n\nObě dvě společnosti fúzovaly v roce 1941, čímž vznikla společnost Standard & Poor's Corp. Následně, v roce 1966, byla S&P koupena společností McGraw-Hill a v současnosti je součástí její finanční divize.\n\nStandard & Poor's, jako ratingová agentura, vydává rating úvěrů veřejných a soukromých společností. Společnost je jednou ze státně uznaných statistických ratingových organizací, který určuje U.S. Securities and Exchange Commission. Vydávány jsou krátkodobé i dlouhodobé ratingy.\n\nSpolečnost jako první snížila 5. srpna 2011 rating USA z nejvyšší známky AAA na AA+. Spojené státy přišly o nejvyšší rating poprvé v historii.\n\n"}
{"id": "628503", "url": "https://cs.wikipedia.org/wiki?curid=628503", "title": "SMS Erzherzog Franz Ferdinand", "text": "SMS Erzherzog Franz Ferdinand\n\nSMS Erzherzog Franz Ferdinand byl rakousko-uherský predreadnought třídy \"Radetzky\". Jednalo se o první jednotku své třídy, jejími sesterskými loděmi byly SMS \"Radetzky\" a SMS \"Zrinyi\". Bitevní loď \"Erzherzog Franz Ferdinand\" byla ve službě od roku 1910. Účastnila první světové války, po které byla odevzdána Itálii a nakonec jako nepotřebná sešrotována.\n\nBitevní loď \"Erzherzog Franz Ferdinand\" postavila loděnice Stabilimento Tecnico Triestino v Terstu. Stavba byla zahájena 12. září 1907 a plavidlo bylo spuštěno na vodu 8. září 1908. Materiál na výstavbu byl použit z vlastních zdrojů, jediným materiálem nakoupeným v zahraničí bylo teakové dřevo na palubě. Měsíc a půl po spuštění na vodu byla loď vlečena do přístavu Muggia k dokončení, ale během prudké bouře se uvolnila a bez posádky volně driftovala, dokud nenajela na mělčinu u Izoly. Námořnictvo ji ráno vypátralo a podařilo se ji z mělčiny uvolnit. Dokončení bylo dále zkomplikováno stávkou svářečů v roce 1908 a stávkou nýtařů v roce 1909. Přesto se \"Erzherzog Franz Ferdinand\" stal první dokončenou lodí své třídy a do služby v rakousko-uherském námořnictvu byla přijat dne 5. června 1910.\n\nS délkou 137,5 metru, maximální šířkou 24,6 metru a ponorem 8,1 měla loď běžný výtlak 14 508 imperiálních tun. Plně naložená k boji měla výtlak 15 853,5 imperiálních tun. Velikostí i výzbrojí zaostávala, stejně jako ostatní lodě třídy \"Radetzky\", za bitevními loděmi soudobých námořních mocností, přesto se jednalo o jednu z prvních lodí Rakouska-Uherska, které byly skutečně vhodné pro boj na hluboké vodě. Součástí její výzbroje byly čtyři děla ráže 30,5 cm ve dvou hlevních dělových věžích a osm děl ráže 24 cm ve čtyřech věžích. Poháněna byla dvěma parními stroji s nominálním výkonem 19 800 koňských sil a měla maximální rychlost 20,5 uzlů (38 km/h).\n\nDo služby v rámci Rakouského-uherského námořnictva byla loď uvedena 5. června 1910 jako první své třídy – \"Radetzky\" následoval až po více než šesti měsících. \n\nPrvním ostrým testem byla námořní blokáda Černé Hory roku 1913 v rámci mezinárodní intervence na ochranu Albánie za Balkánských válek. Lodi asistovaly obě její sesterské lodě \"Radetzky\" a \"Zrinyi\" a pancéřové křižníky \"Sankt Georg\" a \"Kaiser Karl VI.\" Byla také jednou z prvních lodí vypouštějících hydroplány.\n\nNa začátku první světové války byla přiřazena k 1. eskadře. Bojových operací se, stejně jako ostatní velké jednotky, účastnila jen velmi zřídka. Koncem července 1914 byla mobilizována, aby pomohla německým křižníkům SMS \"Goeben\" a SMS \"Breslau\" při jejich úniku před dohodovými loděmi. Německým křižníkům se ale únik podařil dříve, než jim mohly rakousko-uherské lodě připlout na pomoc.\n\nPo vstupu Itálie do války na straně Dohody se \"Erzherzog Franz Ferdinand\" podílel 23.–24. května 1915 na bombardování Ancony a později na ostřelování Černé Hory. Po zbytek války kotvil pro nedostatek uhlí v přístavu Pula.\n\nNa základě příměří z Villa Giusti, které ukončilo boje mezi Itálií a Rakousko-Uherskem, mělo Rakousko-Uhersko předat tři své bitevní lodě do Benátek. Původně měly válečnou kořist představovat tři zbývající lodě třídy \"Tegetthoff\", ale tři dny před začátkem platnosti příměří potopili italští sabotéři SMS \"Viribus Unitis\" a jako její náhrada byla tedy určena \"Erzherzog Franz Ferdinand\". Formálně se stala italským majetkem v prosinci 1919 podpisem Saint-Germainské smlouvy a byla přesunuta do Benátek námořníky Italského námořnictva. To ji ovšem nijak nevyužívalo a posléze byla v roce 1926 sešrotována.\n"}
{"id": "628506", "url": "https://cs.wikipedia.org/wiki?curid=628506", "title": "Kulturní dům Domovina", "text": "Kulturní dům Domovina\n\nDomovina (také Kulturní dům Domovina nebo Lidověvýchovná budova Domovina) je modernistická budova v Praze 7-Holešovicích na nároží ulic Dělnická a Na Maninách. Byla postavena mezi roky 1919 a 1922 pro bytové družstvo železničních zřízenců a dělníků. Budovu vyprojektovali architekti Otto V. Máca a Karel Roštík.\n\nOd 1. ledna 1975 je chráněnou kulturní památkou.\n\nVe vnitrobloku jsou umístěny 2 sály, jeden z nich mezi roky 1922–1995 fungoval jako kino Domovina. V druhém sálu se ve dnech 18. až 23. února 1929 uskutečnil 5. sjezd Komunistické strany Československa, na kterém byl zvolen předsedou strany Klement Gottwald. Na průčelí je umístěna pamětní deska, která tuto událost připomíná.\n\nSoučástí kulturního domu je i nahrávací studio.\n\n"}
{"id": "628508", "url": "https://cs.wikipedia.org/wiki?curid=628508", "title": "Codex Laudianus", "text": "Codex Laudianus\n\nCodex Laudianus, Gregory-Aland č. 08), označovaný obvykle písmenem E, je řecký pergamenový kodex pocházející z 6. století. Své jméno má podle města Clermont, kde se do roku 1656 kodex nacházel. Skládá se z celkem 227 listů. Kodex obsahuje text Skutky apoštolů.\n\nRozměry rukopisu jsou přesně čtvercové o straně 27×22 cm.\n\nKodex je uložen v Bodleian Library (Laud. Gr. 35 1397, I,8).\n\n\n\n"}
{"id": "628514", "url": "https://cs.wikipedia.org/wiki?curid=628514", "title": "Seznam obcí v okrese Frýdek-Místek", "text": "Seznam obcí v okrese Frýdek-Místek\n\nToto je seznam obcí v okrese Frýdek-Místek. Počet obyvatel je uváděn k aktuálnímu datu.\n"}
{"id": "628518", "url": "https://cs.wikipedia.org/wiki?curid=628518", "title": "Oravská Jasenica", "text": "Oravská Jasenica\n\nOravská Jasenica je obec v okrese Námestovo a Žilinském kraji, Podbeskydské vrchovině.\n\nZnak je zpracován podle otisku staré pečeti. Na znaku je zelený jasan na bílém poli.\n\nVlajka má pod sebou bílou, zelenou a bílou barvu a končí třemi cípy, které zasahuje do třetiny vlajky.\n\nPrvní zmínka o obci je z roku 1588, avšak založení obce se datuje do roku 1576. Je dochováno, že roku 1604 měla obec jen 4 domy. Celou obec několikrát postihlo neštěstí. Roku 1683 kupříkladu byla obec vypálena litevským vojskem, které vedl Jan III. Sobieski. Po jejich odchodu v obci zůstaly jen 2 domy. V letech 1739 - 1742 městečko zase zasáhla epidemie černého moru, který se do obce dostal z Alexandrie. Tomuto neštěstí padlo za oběť 335 osob, které byly později pohřbeny v hromadném hrobě. Poslední neštěstí postihlo obci roku 1957, kdy obec zasáhl rozsáhlý požár. V obci je barokní římskokatolický kostel Proměnění Páně z druhé poloviny 19. století.\n\n\n"}
{"id": "628521", "url": "https://cs.wikipedia.org/wiki?curid=628521", "title": "Válka blogerek", "text": "Válka blogerek\n\nVálka blogerek ( \"Harriet the Spy: Blog Wars\") je americký film produkovaný společností Disney Channel, který měl v USA premiéru 26. března 2010. V České republice byl uveden koncem roku 2010. Tento film se natáčel v Kanadě. \n\nHlavní postavou filmu je Harriet M. Welshová, kterou ztvárnila Jennifer Stoneová, známá z amerického sitcomu Kouzelníci z Waverly. Harriet se chce stát spisovatelkou, miluje práci na blogu a přála by si být blogerkou třídního blogu, jenže tato pozice je již obsazena \"královnou\" jejich blogu Marion Hawthorneovou, kterou ztvárnila herečka Vanessa Morgan. Obě dívky udělají dohodu, že budou po dobu jednoho měsíce přispívat do blogu a která bude úspěšnější ta se stane blogerkou. Harriet zpočátku píše nudné příspěvky o lidech kolem sebe, což ostatní moc nezajímá. A tak se rozhodne na blogu překroutit pravdu o svém vztahu s krasavcem Skanderem, kterého ztvárnil Wesley Morgan jen aby se stala blogerkou roku. Harriet chce všem ukázat, jaký je ve skutečnosti|, že není zas tak úžasný, jak si všichni myslí. Kvůli tomu začne používat převleky a zajde do opravdových extrémů. Takto vedený blog získává příznivce a Marionin blog postupně ztrácí příznivce. Harriet se ale pomalu svými vlastnostmi blíží k Marion a tím začíná ztrácet přátelé. Nakonec se však usmíří, získá vedení blogu a také srdce krasavce Skandera Hilla.\n\n\n"}
{"id": "628524", "url": "https://cs.wikipedia.org/wiki?curid=628524", "title": "Ibrahim Afellay", "text": "Ibrahim Afellay\n\nIbrahim Afellay (arabsky إبراهيم أفيلاي; narozen * 2. dubna 1986 v Utrechtu) je nizozemský fotbalista marockého původu, který je od léta 2019 hráčem nizozemského fotbalového klubu PSV Eindhoven. Je také v kádru nizozemského reprezentačního týmu, který na mistrovství světa 2010 v Jihoafrické republice vybojoval stříbrné medaile. V roce 2007 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nOd srpna 2014 hostoval v řeckém Olympiakosu Pireus.\n\nBěhem léta v roce 2019 se po více než osmi letech vrátil do PSV Eindhoven.\n\nAktualizováno: 13. května 2012\nZúčastnil se domácího Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \n\nIbrahim Afellay řešil dilema poté, co měl nabídky k reprezentaci Maroka i Nizozemska na seniorské úrovni. Afellay má marocký původ, ale narodil se a vyrůstal v Nizozemsku. Nakonec se rozhodl pro nizozemskou reprezentaci navzdory silné konkurenci na jeho postu v záloze.\n\nV nizozemském reprezentačním A-mužstvu debutoval v kvalifikačním zápase o EURO 2008 proti Slovinsku 28. března 2007, když hrál v základní sestavě až do 85. minuty, kdy jej vystřídal Clarence Seedorf (Nizozemí vyhrálo ve Slovinsku 1:0).\n\n12. října 2010 vstřelil Afellay své první dva góly za nizozemskou reprezentaci v domácím kvalifikačním utkání proti Švédsku (výhra Nizozemí 4:1). Dva góly vstřelil i 2. června 2012 v přátelském utkání proti hostujícímu Severnímu Irsku, trefil se v 37. a 51. minutě zápasu. Nizozemí zvítězilo vysoko 6:0.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Affelay odehrál všechny tři zápasy, proti Dánsku a Německu v základní sestavě (ale pokaždé byl vystřídán) a proti Portugalsku šel na hřiště v průběhu druhého poločasu.\n\nPSV Eindhoven\n\nFC Barcelona\n\n\n\n"}
{"id": "628531", "url": "https://cs.wikipedia.org/wiki?curid=628531", "title": "Alon (rozcestník)", "text": "Alon (rozcestník)\n\nAlon (: אלון, doslova „dub“, v angličtině přepisováno jako \"Allon\") může mít následující významy:\n\nMůže též představovat biblický odkaz:\n"}
{"id": "628532", "url": "https://cs.wikipedia.org/wiki?curid=628532", "title": "Michio Kaku", "text": "Michio Kaku\n\nMichio Kaku (jap. 加來 道雄 [Kaku Mičio], * 24. ledna 1947) je americký fyzik, profesor teoretické fyziky na City University of New York, spoluzakladatel strunové teorie pole a popularizátor vědy. Napsal několik knih o fyzice a s ní spojených tématech a často se objevuje v radiu, televizi a dokumentárních filmech.\n\nNarodil se v San José v Kalifornii japonským přistěhovalcům. Jeho děd přijel do Spojených států, aby pomáhal při pracích po zemětřesení v San Franciscu 1906.\n\nNa začátku šedesátých let chodil na Cubberley High School v Palo Altu, kde hrál šachy. V roce 1968 získal titul bakaláře věd \"summa cum laude\" (s nejvyšší pochvalou) na Harvard University. Poté studoval v Berkeley Radiation Laboratory na University of California, Berkeley, kde v roce 1972 získal titul Ph.D. Během války ve Vietnamu se připojil k americké armádě, ale než byl povolán do akce, válka skončila.\n\nNyní se zabývá formulováním teorie všeho, která má spojit čtyři základní síly ve vesmíru: silnou interakci, slabou interakci, gravitaci a elektromagnetickou interakci.\n\nPublikoval přes 170 článků o teorii superstrun, supergravitaci, supersymetrii a hadronech. V roce 1974 spolu s profesorem K. Kikkawou poprvé napsal článek o strunové teorii pole, která spojuje všech pět teorií strun do jedné rovnice. Také napsal několik populárně-vědeckých knih: \"Visions\", \"Hyperprostor\", \"Einsteinův vesmír\" a \"Paralelní světy\" a s Jennifer Thompson napsal knihu \"Dále než Einstein\". \"Hyperprostor\" se stal bestsellerem a deníky \"The New York Times\" i \"The Washington Post\" ho zařadily mezi nejlepší vědecké knihy roku. Ve \"Fyzice nemožného\" zkoumá např. neviditelnost, teleportaci, předpovídání budoucnosti, vesmírné lodě, stroje na antihmotu, cestování v čase a další záležitosti, které rozděluje do kategorií podle toho, kdy (a jestli vůbec) by se mohly uskutečnit. V březnu 2008 se \"Fyzika nemožného\" dostala na seznam bestsellerů magazínu \"The New York Times.\"\n\n\n\n"}
{"id": "628533", "url": "https://cs.wikipedia.org/wiki?curid=628533", "title": "Hiromi Uehara", "text": "Hiromi Uehara\n\nHiromi Uehara (上原ひろみ, * 26. března 1979) je japonská jazzová skladatelka a pianistka. Proslavila se svou virtuózní technikou hry, energickými koncerty a svými skladbami, které jsou směsí jazzu, progressive rocku, vážné hudby a fusion.\n\nHiromi začala s klasickými kurzy na piano už v pěti letech. Když ji bylo 8, přivedla ji její učitelka k jazzu. Hiromi o ní říká: „Když chtěla, abych zahrála něco vášnivě, neřekla to v hudebních termínech, ale řekla mi, abych hrála červeně. Nebo, když jsem měla hrát něco smutného, řekla, abych to zahrála modře.” Na svůj věk dosahovala výborných výsledků, a tak jako vítězka jedné talentové soutěže mohla zahrát i v Praze jako sólistka s Českou filharmonií. To ji bylo teprve 14. V sedmnácti se v Tokiu měla možnost potkat s Chickem Coreou, od kterého dokonce dostala nabídku, aby si s ním následující den zahrála na jeho koncertě. Pak pár let skládala reklamní znělky pro různé japonské firmy, jako například Nissan. Pak následovala její studia na Berklee College of Music, kde studoval u Ahmada Jamala. Ještě před dokončením studií podepsala smlouvu s nahrávací společností Telarc. \n\nOd vydání své debutové desky \"Another Mind\" (2003) Hiromi koncertuje se svým triem na jazzových festivalech po celém světě. Toto trio původně tvořili baskytarista Mitch Cohn a bubeník Dave DiCenso. V roce 2004 nahrála Hiromi své druhé album \"Brain\", na kterém ji doprovází její přátelé z Berkeley: baskytarista Tony Grey a slovenský bubeník Martin Valihora. S nimi nahrává a koncertuje dodnes. Na dvou skladbách na albu \"Brain\" si jako host zahrál i Anthony Jackson.\n\nV říjnu 2006 se na jednom vystoupení k tomuto triu přidal kytarista David Fiuczynski. Vzniká tak skupina Hiromi's Sonicbloom. Ten také hraje na albech \"Time Control\" a \"Beyond Standard\" a v současnosti s triem koncertuje. Fiuczynski ale vyučuje na Berkeley, takže, pokud nemůže koncertovat s triem, přebírá jeho roli na koncertech kytarista John Shannon.\n\nStudiová alba (jako \"Hiromi\")\n\nStudiová alba (jako \"Hiromi's Sonicbloom\")\n\nStudiová alba (jako \"The Trio Project\")\n\nDVD\n\nOstatní\n"}
{"id": "628534", "url": "https://cs.wikipedia.org/wiki?curid=628534", "title": "Přemyslovské sedlo", "text": "Přemyslovské sedlo\n\nPřírodní rezervace Přemyslovské sedlo se nachází v okrese Šumperk mezi Přemyslovem (část Loučné nad Desnou) a Novými Losinami (část obce Jindřichov). Tato malá (přes 5 hektarů) rezervace byla vyhlášena 1.3.2001. Předmětem ochrany jsou bohatá rostlinná společenstva podmáčených luk, která jsou pro danou oblast zcela ojedinělá.\n\nLouky v rezervaci přecházejí od mezofilních ovsíkových porostů přes vlhčí porosty s pcháči a rdesnem hadím kořenem až po silně podmáčené plochy s rašeliníkem, ostřicí či suchopýrem. Na loukách mimo jiné kvetou chráněné druhy orchidejí - prstnatec Fuchsův a prstnatec májový.\n"}
{"id": "628540", "url": "https://cs.wikipedia.org/wiki?curid=628540", "title": "Lockheed P-2 Neptune", "text": "Lockheed P-2 Neptune\n\nLockheed P-2 Neptune (do září 1962 značený P2V) byl námořní hlídkový a protiponorkový letoun. Byl vyvinut společností Lockheed pro námořnictvo USA, aby nahradil letouny Lockheed PV-1 Ventura a PV-2 Harpoon. Letoun byl později nahrazen letounem Lockheed P-3 Orion. Byl navržen pro působení z pozemních základen, a proto, i když to byl námořní letoun, nikdy nepřistál na letadlové lodi. Avšak malý počet těchto strojů byl upraven pro start z letadlové lodi, přistát však musel na pozemní základně. Letoun byl úspěšně vyvážen i do jiných zemí a sloužil v několika armádách po celém světě.\n\nSpolečnost Lockheed získala během 2. světové války velké zkušenosti s výrobou námořních hlídkových letounů. Jednalo se o letouny Lockheed Hudson, PV-1 Ventura a PV-2 Harpoon. Přesto společnost Lockheed uvažovala o mnohem lepším letounu, zkonstruovaným speciálně pro námořní hlídkovou službu.\n\nVývoj letounu započal již v úvodu 2. světové války v roce 1941 studiemi V-135 a V-146, ale v porovnání s jinými letouny té doby vývoji mu nebyla přikládána taková důležitost. Teprve v roce 1944 se program naplno rozběhl, poté, co 4. února 1944 zadalo námořnictvo společnosti Lockheed objednávku na výrobu dvou prototypů XP2V-1. První prototyp vzlétl 17. května 1945. Již první testy prokázaly výbornou ovladatelnost a vynikající výkony nového letounu. Důležitým faktorem při jeho návrhu byla jednoduchost výroby a údržby, to bylo jednou z příčin vysoké životnosti a celosvětového rozšíření letounu. Například výměna motoru trvala jen 30 minut. Výroba začala v roce 1946 a letoun byl zařazen do výzbroje v roce 1947. Letoun byl vyráběn společností Lockheed v sedmi základních verzích a jedna licenční verze byly vyráběna v Japonsku společností Kawasaki.\n\nNeptune byl jedním z prvních letounů, které byly v některých verzích vybaveny jak pístovými tak proudovými motory. K dalším takovým letounům patřily například Convair B-36, Boeing C-97 Stratofreighter, Fairchild C-123 Provider, a Avro Shackleton.\n\nLockheed P-2 (P2V) Neptune byl klasický středoplošník s jednoduchou směrovkou. První výrobní verze P2V-1, byla v zásadě stejná jako dva vyrobené prototypy letounu. Letoun byl poháněn dvojicí hvězdicových pístových motorů Wright Cyclone R-3359-8 s výkonem 1 715 kW, které poháněly čtyřlisté vrtule. Ty letounu umožňovaly letět max. rychlostí 485 km/h a dolet až 6 650 km. Letoun byl vybaven tříkolovým podvozkem s nárazníkem na ocase letounu pro jeho ochranu při prudkém vzletu.\n\nObranná výzbroj sestávala ze šesti kulometů 12,7 mm umístěných po dvou v přídi letounu, ve hřbetní a zadní věži. Pro útok letoun disponoval 4 000 librami (1 800 kg) bomb, hlubinných pum a torpéd, které mohly být umístěny v rozměrné pumovnici nebo pod křídly. Vyhledávací radar byl umístěn pod krytem na břichu letounu mezi jeho nosem a pumovnicí.\n\nPosádku tvořilo 8 osob. Jejich počet se ale měnil podle výrobní verze letounu a prováděné mise. Na svou dobu měl letoun poměrně pohodlné uspořádání interiéru, což snižovalo únavu posádek při dlouhých námořních hlídkách.\n\nKřídla umožňovala letounu udržet se po nějaký čas na hladině v případě, že letoun musel nouzově přistát na hladině moře.\nOdlišnosti jednotlivých výrobních variant jsou uvedeny v popisu jednotlivých verzí letounu.\n\nPřed zavedením letounů P-3 Orion v polovině 60.let byl tvořil Neptune páteř protiponorkové obrany USA. Letoun operoval z pozemních základen, z nichž vzlétal k dlouhým hlídkovým letům. K úspěšnému splnění těchto úkolů byl vybaven nejrůznějším zařízením. Mezi ně patřilo:\n\nV 60. letech začaly být letouny P-2 postupně nahrazovány letouny P-3 Orion v aktivní prvoliniové službě v rámci US Navy. P-2 však pokračovaly ve službě u záložních letek až do začátku 70.let, a to obzvlášť ve variantě SP-2H. Jak přicházely do aktivní služby novější verze letounu P-3, ty starší verze postupně nahradily letouny P-2 i u záložních letek. Kariéra těchto letounů skončila u amerického námořnictva v 70. letech 20. století.\n\nBěhem války ve Vietnamu byly Neptuny používány americkým námořnictvem jako bitevní letoun, pro pozemní průzkum, jako nosič senzorů a ve své tradiční roli – jako námořní hlídkový letoun. Neptune byl rovněž přizpůsoben americkou armádou (1st Radio Research Company, volací znak \"Crazy Cat,\" umístěná v Cam Ranh Bay) k provádění elektronických špionážních akcí. Pozorovací letka VO-67, volací znak \"Lindy\", byla jedinou jednotkou vybavenou letouny P-2 Neptune, která byla vyznamenána presidentem USA. Letka VO-67 ztratila 3 letouny a 20 členů posádek během přísně tajných akcí v Laosu a Vietnamu v letech 1967–8. Přísně tajné operace prováděla i 34. letka ROCAF (Taiwanské letectvo) letounů RB-69A elektronického průzkumu ze základny Da Nang. Mezi tyto akce patřilo například mapování rozmístění protiletecké obrany Severního Vietnamu a Laosu.\n\nArgentinské námořnictvo obdrželo od roku 1958 16 letounů P-2 nejrůznějších variant, včetně osmi původně britských letounů. Byly intenzivně používány v roce 1978 během operace Soberania proti Chile včetně akcí v Tichém oceánu.\n\nBěhem války o Falklandské ostrovy (nebo Malvínské ostrovy) v roce 1982 hrály poslední dva provozuschopné letouny klíčovou roli v průzkumu a podpoře argentinských letounů Dassault Super Étendard, a to zvlášť 4. května 1982 při útoku na HMS Sheffield. Nedostatek náhradních dílů způsobený zbrojním embargem USA v roce 1977 během tzv. „Špinavé války“ způsobil, že letouny byly vyřazeny ze služby ještě před koncem války. Jejich úlohu při vyhledávání cílů pro útočící letadla převzaly argentinské C-130 Hercules.\n\nKanadská verze letounu – Lockheed CP-127 (P2V-7) Neptune – působila v rámci RCAF od roku 1955 jako protiponorkový a protilodní letoun a v námořním průzkumu. Letouny byly původně vybaveny jen pístovými motory. V roce 1957 byly na letouny dosazeny další dva proudové motory Westinghose pod křídla. To vedlo k celkovému zlepšení výkonů letounu. Výzbroj zahrnovala torpéda, miny, hlubinné nálože, bomby a neřízené střely umístěné pod křídly. Celkových 25 Neptunů bylo nahrazeno letouny Canadair CP-107 Argus v roce 1968.\n\nPobřežní velitelství RAF disponovalo 52 letouny P2V-5, které byly značeny Neptune MR.1. Letouny sloužily jako hlídková námořní letadla do zavedení letounů Avro Shackleton. Byly používány mezi rokem 1952 a březnem 1957, pro experimenty s letouny včasného varování a k námořnímu hlídkování.\n\nV Japonsku začaly být letouny Neptune licenčně vyráběny od roku 1966 společností Kawasaki pod označením P-2J. Pístové motory byly nahrazeny turbovrtulovými motory společnosti Ishikawajima-Harima Heavy Industries. Letouny sloužily v Japonsku do roku 1984.\n\nV roce 1954, CIA obdržela pět nových letounů P2V-7, které byly přestavěny na verzi P2V-7U (RB-69A) pro účely špionáže a elektronického sledování pro CIA. Později, pro zacelení utrpěných ztrát, CIA získalo od US Navy další dva již používané letouny P2V-7, které byly rovněž přestavěny do standardu P2V-7U (RB-69A) Phase VI a dále od US Navy získalo v roce 1963 jeden starší P2V-5 pro výcvik posádek. Všechny letouny obdržely kamufláž v barvě tmavé mořské modři, ale létaly pod označením USAF. Zpočátku byly dva letouny poslány do Evropy na základnu Wiesbaden, SRN, ale v roce 1959 byly z Evropy odvolány. CIA poslala dva jiné letouny na základnu Hsinchu na Taiwanu, kde působily od roku 1957 v barvách Taiwanského letectva. Jejich mise zahrnovaly lety v malých výškách do pevninské Číny k provádění elektronického průzkumu a špionáže, což zahrnovalo mapování čínských protileteckých struktur, vysazování agentů a shazování letáků a zásob. Dohoda mezi vládou USA a Taiwanu zajišťovala, že během běžných misí s letouny létala taiwanská posádka, ale během speciálních operací posádka CIA.\n\nP2V-7U(RB-69A) létaly nad Čínou od roku 1957 do listopadu 1966. Všech pět původních letounů bylo ztraceno – dva se zřítily v Jižní Koreji a tři byly sestřeleny nad Čínou. V lednu 1967 byly zbývající dva letouny RB-69A odeslány na námořní leteckou základnu Alameda v Kalifornii, kde byly přestavěny zpět na běžnou námořní verzi P2V-7. Většina misí CIA nad Čínou zůstává i nadále utajena a nebudou odtajněny dříve než v roce 2022.\n\nLetouny P-2/P2V jsou v současnosti používány jako hasičské letouny operátory jako Aero Union a Neptune Aviation Services. Mohou nést až 9 084 litrů hasicích látek. Jejich životnost je předpokládána 15 000 hodin. Předpokládá se, že budou nahrazeny letouny Bombardier Q200 a Q300 s předpokládanou životností 80 000 hodin.\n\nTřetí vyrobený P2V-1 byl vybrán k vytvoření nového rekordu v dálkovém letu, zdánlivě pro otestování vytrvalosti posádky a dálkové navigace, ale hlavně pro předvedení schopností nového námořního hlídkovacího bombardéru. Časem se letounu začalo říkat \"Truculent Turtle\", ale ve skutečnosti byla původní přezdívka jednodušší – \"The Turtle\". A to podle želvy, která byla namalována na nose letounu.\n\nLetoun byl vybaven dalšími palivovými nádržemi, které vyplňovaly vlastně každé volné místo v letounu. „Želva“ odstartovala z města Perth v západní Austrálii na cestu do USA. Posádku tvořili čtyři muži a malý 9měsíční klokan, dar Austrálie pro zoologickou zahradu ve Washingtonu, D.C. Letoun odstartoval 9. září 1946 za použití pomocných raketových motorů. O dva a půl dne později (55 hodin a 18 minut), „želva“ přistála ve městě Columbus, stát Ohio. Let měřil celkem 18 083 km. Byl to nejdelší let bez doplňování paliva za letu a překonal o 6 400 km poslední rekord letounu B-29 Superfortress. Svůj rekord si podržel až do roku 1962, kdy byl překonán letounem B-52 Stratofortress. Další letadlo s pístovými motory jej překonalo až v roce 1986 při pokusech o oblet Zeměkoule. Letoun \"Truculent Turtle\" je zachován v Národním muzeu námořního letectví na NAS Pensacola.\n\nNěkolik letounů P-2 Neptune různých variant bylo restaurováno a je v současné době vystaveno na mnoha místech USA i jinde ve světě. Seznam je možné najít v externích odkazech.\n\nSpolečnost Lockheed vyráběla sedm hlavních variant letounu P2V. Další variantu (P-2J) vyráběla v licenci japonská společnost Kawasaki. Označení modelů po roce 1962 je uvedeno v závorce. Technické detaily převzaty z článku „The Lockheed P2V Neptune and Martin Mercator“ publikovaným na webu \"vectorsite.net\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nOznačení kanadských letounů P2V-7 v RCAF\n\n\n\"Technické údaje pocházejí z oficiálních „Standard Aircraft Characteristics“\"\n\n\n\n\nArgentina (COAN), Austrálie (RAAF), Brazílie (FAB), Chile, Francie (Marine nationale), Japonsko (JMSDF), Kanada (RCAF), Nizozemsko (MLD), Portugalsko, Čínská republika, Velká Británie (RAF), USA (US Army, USAF/CIA, US Navy).\n\nAero Union, Minden Air, Neptune Aviation Services.\n\n\nPříbuzná letadla\nPodobná letadla\n\n"}
{"id": "628542", "url": "https://cs.wikipedia.org/wiki?curid=628542", "title": "Orderic Vitalis", "text": "Orderic Vitalis\n\nOrderic Vitalis či Orderik Vital (16. února 1075 Atcham – 1141 nebo 1143 klášter Saint-Évroult) byl anglický historik a kronikář. Celý život strávil v normandském benediktinském klášteře Saint-Évroult.\n\nNarodil se v anglickém Shropshiru, byl pojmenován po místním faráři Ordericem. Otec jej zasvětil církvi a chlapec v deseti letech přišel do Normandie. O rok později se stal klášterním novicem v Saint-Évroult a přijal jméno \"Vitalis\". \n\nVe svém impozantním díle zvaném \"Církevní dějiny\" (\"Historia Ecclesiastica\") se Orderic věnuje současným událostem ze svého okolí. Zajímají jej normandští šlechtici, první křížová výprava a dějiny normandských opatství. Jeho příběhy jsou lehce neuspořádané, což autor nahrazuje svým smyslem pro detail. Má v oblibě fiktivní rozmluvy svých hrdinů a rád stupňuje dramatičnost událostí. \n\n"}
{"id": "628543", "url": "https://cs.wikipedia.org/wiki?curid=628543", "title": "General Electric F110", "text": "General Electric F110\n\nGeneral Electric F110 je dvouproudový motor s přídavným spalováním, který vyrábí společnost GE Aviation; vychází z motoru General Electric F101. Motor F118 je varianta motoru F110 bez přídavného spalování. Motor je v licenci také vyráběný firmou Turkish Aerospace Industries.\n\n\n\n\n\n"}
{"id": "628556", "url": "https://cs.wikipedia.org/wiki?curid=628556", "title": "Miroslav Kůra", "text": "Miroslav Kůra\n\nMiroslav Kůra (* 26. května 1924 Brno) je český tanečník a choreograf.\n\nStudoval taneční techniku v Brně v baletní škole Ivo Váni Psoty, kterou vedla Psotova sestra L. Kvasnicová a dále Obchodní akademii. Již v roce 1939 se stal členem baletního souboru ve Státním divadle v Brně, angažmá získal v sezóně 1940/1941. Další dva roky působil v německém divadle v Katovicích a sezónu 1943/1944 v Norimberku, kde byl totálně nasazen. Roku 1945 byl jmenován sólistou. Spolupracoval s choreografem I. V. Psotou. \n\nRoku 1949 se stal předním sólistou baletního souboru Národního divadla v Praze. Významný český choreograf Saša Machov vytvořil pro něho mnoho baletních inscenací.\n\nRoku 1951 v rámci Mezinárodního hudebního festivalu Pražské jaro zařadilo Národní divadlo do program baletní koncert, ve kterém hostoval také pár tehdejšího leningradského Kirovova divadla opery a baletu (dnes Mariinské divadlo v Petrohradu). Saša Machov doplnil do koncertu výstupy Prince Siegfrieda z baletu Labutí jezero v čele s Miroslavem Kůrou. Nejúspěšnější bylo předposlední sólové vystoupení Kůry. Po skončení si diváci vynutili přídavek. Tehdejší ministr kultury Zdeněk Nejedlý to považoval za protisovětskou provokaci a svolal na druhý den schůzi. Výsledkem bylo rozhodnutí, že Miroslav Kůra měl s okamžitou platností zakázáno účinkování v Národním divadle a byl přeložen na Slovensko.\n\nNásledně v letech 1951–1953 působil jako sólista a choreograf v Košicích a ve Slovenském národním divadle v Bratislavě.\n\nV sezóně 1955/1956 studoval na Baletní akademii Agrippiny Vaganové v Petrohradě (pod vedením věhlasného pedagoga Alexandra Puškina).\n\nDo Národního divadla v Praze se vrátil jako první sólista roku 1954 a pracuje zde až do roku 1964. \n\nV sezóně 1966/1967 byl šéfem baletu ve Skopji (SR Makedonie, Jugoslávie).\n\nJako choreograf se vrací v roce 1973 a od následujícího roku zde působí jako šéf baletu. Na svoji žádost končí šéfování v roce 1978 a působí dále v Národním divadle jako choreograf až do roku 1991.\n\nJe jedním z nejvýznamnějších tanečníků v celé dosavadní historii českého baletu. V době své vrcholné výkonnosti patřil k světové interpretační špičce. V roce 1992 obdržel od slavného amerického vydavatelství \"The Marquis\" (MacMillan Directory Division) čestné uznání za jeho tvůrčí činnost, úspěšné baletní inscenace a za přispění k celosvětové choreografii. V tvorbě ho ovlivnil hlavně Saša Machov, který akcentoval dramatickou složku interpretace, psychologickou věrnost a dramatickou propracovanost rolí. Miroslav Kůra k tomu ještě připojil vlastní talent a jedinečnou tvůrčí osobnost. Nikdy neměl vymezený svůj obor. Vedle klasických rolí, v jejichž náročných variacích uplatňoval kultivovanou a virtuózní techniku, ztělesňoval úspěšně také charakterní role s osobitými hereckými konturami i vynikajícím způsobem interpretoval burleskní a komediální postavy. Všechny jeho role měly vzácnou přesvědčivost, pravdivost, lidský a estetický rozměr.\n\nVystupoval v dílech jak klasického odkazu v originální verzi, tak i v dílech současných:\nLabutí jezero, Spící krasavice, Raymonda, Giselle, Romeo a Julie, Spartakus, Othello, Dafnis a Chloe, Petruška, Legenda o lásce, Bachčisarajská fontána, Bolero a mnoho dalších.\n\nSvojí choreografickou dráhu nastupuje v roce 1948.\nTriptych: Rapsódie v modrém, Bolero, Petruška (první choreografie). Miroslav Kůra nastudoval přes 100 titulů. Výrazně přispěl k rozvoji baletu v naší republice. Jako první u nás uvedl baletní představení Giselle v originální verzi podle Mariuse Petipy ve Státním divadle v Brně. Vytvořil mnoho baletních inscenací, tvořil choreografie i pro operní, operetní a činoherní představení. Dále spolupracoval na televizních a filmových dílech jako například Ze života umělce, Víly (filmová adaptace baletu Giselle), Pas de Quatre (filmová adaptace baletu Labutí jezero) a mnoho dalších.\n\nMezi jeho choreografická díla patří:<br>\nLabutí jezero, Giselle, Spící krasavice, Louskáček, Karneval, Petruška, Coppélia, Popelka, Bolero, Stvoření světa, Radúz a Mahulena, Vášeň, Romeo a Julie, Sedm krasavic, Špalíček, Ur, The Birds a mnoho dalších.\n\nV roce 1958 se podílel na programu Laterny magiky při světové výstavě EXPO 58 a spolupracoval s Alfrédem Radokem.\n\nVystupoval a choreografie vytvářel v různých zemích:\nŠpanělsko, Itálie, Německo, Nizozemsko, Belgie, Polsko, Kolumbie, Japonsko a mnoho dalších.\nByl manželem tanečnice Elišky Slancové (1921–1999) a roku 1956 se stal manželem sólistky baletu, později pedagožky a baletní mistryně ND Jarmily Manšingrové Kůrové (1934–2020), se kterou má dceru Janu Kůrovou (* 1959).\n\n\n\n\n"}
{"id": "628561", "url": "https://cs.wikipedia.org/wiki?curid=628561", "title": "Lefortovský tunel", "text": "Lefortovský tunel\n\nLefortovský tunel (rusky Лефо́ртовский тонне́ль) je silniční tunel na jihovýchodě Moskvy, součást třetího silničního okruhu. Se svojí délkou 3,2 km se jedná o pátý nejdelší městský tunel v Evropě. Překonává řeku Jauzu a Lefortovský park.\n\nTunel je tvořen dvěma tubusy, které se postupně snášejí od výjezdových ramp až k hloubce třiceti metrů. V severní jsou k dispozici celkem tři jízdní pruhy, v jižní pak čtyři. Za hodinu tunelem projede průměrně 3 800 vozidel.\n\nLefortovský tunel byl vybudován poté, co se místní obyvatelstvo z rajónu Lefortovo začalo bouřit proti případné nadzemní trase, tj. estakádě. Jako vhodné řešení bylo tedy vést celou trasu v podzemí. Výstavba tunelu probíhala v letech 2001-2003., náklady dosáhly 600 milionů tehdejších USD.\n\nLefortovský tunel se proslavil po světě hlavně díky problémům s těsněním a pronikáním vody v zimním období. Záběry z provozu a také řada nehod, ke kterým díky námraze, vysoké rychlosti a hustému provozu došlo, vynesly stavbě přezdívku \"tunel smrti\". V tunelu je sice omezena rychlost na 60 km/h, to však není na rovném a přehledném úseku často dodržováno. Z hlediska počtu nehod tak tento úsek jasně vyniká.\n"}
{"id": "628562", "url": "https://cs.wikipedia.org/wiki?curid=628562", "title": "Bakerova řeka (Washington)", "text": "Bakerova řeka (Washington)\n\nBaker River je přibližně 48 kilometrů dlouhá řeka a přítok řeky Skagit na severozápadě amerického státu Washington. Nachází se v oblasti Severních Kaskád, severně od Seattlu a východně od hory Mount Baker. Její povodí je zhruba 700 km² rozsáhlé a nachází se především v národním parku Severní Kaskády. Řeka je posledním důležitým přítokem řeky Skagit před jejím ústím do Skagitského zálivu. Řeka protéká městem Concrete a leží na ni dvě vodní elektrárny, které vlastní společnost Puget Sound Energy, která zásobuje elektřinou město Seattle a zbytek regionu Pugetova zálivu.\n\nŘeka pramení v severní části národního parku Severní Kaskády. Nedaleko hory Mount Shuksan si vytváří vlastní údolí. Řeka pokračuje severozápadním směrem skrz příkré, ledovcové údolí a nabírá vody některých menších, ledovcových přítoků z obklopujících hor. Mnoho přítoků proudí z velké výšky, nikde se ale nevyskytují vodopády. Většina dolního toku se vyskytuje v podobě dvou velkých umělých jezer, která jsou částí hydroelektrického projektu Baker River. První jezero je 14 kilometrů dlouhé Bakerovo jezero, které bylo původně přírodní, než jeho úroveň zvedla hráz. Pod hrází se nachází jezero Lake Shannon, které je 12 kilometrů dlouhé. Na jeho jižním konci je další hráz. Po té zůstává řeka už nepřerušovaná s výjimkou malé rybářské hráze ve městě Concrete. Po zhruba dvou kilometrech od hráze na jezeře Lake Shannon řeka ústí do řeky Skagit.\n\nVětšina Bakerova jezera se nachází v okrese Whatcom, stejně jako hráz na konci jezera. Dolní hráz, na konci jezera Lake Shannon už je v okrese Skagit. Obě hráze vlastní společnost Puget Sound Energy.\n\nV řece Baker se nachází jediná stálá populace lososu nerka v povodí řeky Skagit. Washingtonské ministerstvo ryb a divokého života navíc zjistilo, že zdejší nerkové jsou od ostatních geneticky odlišní. V roce 1992 byl ale jejich stav vyhlášen jako kritický. Už o sedm let dříve se vrátilo do vod pouze 92 dospělých. Od devadesátých let se ale díky zákonům proti pytlačení a rybolovu populace zvýšila a v roce 2003 zde bylo napočítáno přes 20 tisíc jedinců.\n\nVýstavba umělých zařízení na řece ale postupně znemožnila rybám přístup k hornímu toku řeky. Už v roce 1896 postavil stát Washington na Bakerově jezeře sádku, která byla první pro lososy nerka. Zrušena byla v roce 1933. Přístup k hornímu toku řeky a k Bakerově jezeře znemožnila až výstavba dolní hráze v roce 1925. Konstrukce horní hráze v roce 1959 pak zaplavila okolní údolí a vylila i třecí místa lososů. Pod horní hráz se tedy později nainstalovala umělá třecí místa a v roce 1990 byla některá přidána i do potoku Sulphur Creek. Když se lososi vrací, aby se dostali do horního toku, jsou uvězněni pod dolní hrází a musejí čekat, než je lidé přepraví nahoru.\n\nV řece se vyskytují také jiné druhy ryb, například losos kisuč.\n\nNejdůležitějšími přítoky řeky jsou (sestupně):\n"}
{"id": "628571", "url": "https://cs.wikipedia.org/wiki?curid=628571", "title": "Ve stínu", "text": "Ve stínu\n\nVe stínu je kriminální filmové drama Davida Ondříčka z roku 2012, jež vzniklo v česko-polsko-slovenské koprodukci. Děj se odehrává v Československu během dvou týdnů před měnovou reformou na jaře 1953. Z udílení Českých lvů v březnu 2013 si odnesl devět cen.\n\nPůvodní název byl \"Ve stínu koně\", ale scéna se zastřeleným koněm (nejdražší v celém filmu) zcela vypadla, navíc by tak byl název podobný seriálu \"Znamení koně\". David Ondříček chtěl, aby hlavní hrdina kapitán Hakl byl původně zaníceným komunistou, který v průběhu děje přejde do opozice, ale Ivan Trojan, který ho ztvárnil, to odmítl.\n\nZačátek natáčení byl naplánován na 5. března 2011, plánováno bylo 45 natáčecích dnů. Natáčelo se v Praze, v Polsku i v barrandovských ateliérech.\n\nPříprava zabrala čtyři roky, během nichž bylo napsáno 17 verzí scénáře. Výrobu filmu podpořila společnost RWE, Státní fond České republiky pro podporu a rozvoj české kinematografie, evropský fond Eurimages, hlavní město Praha a Polský filmový institut. Na návrh amerického distributora a koproducenta Ehuda Bleiberga byl film poté, co se nedostal na Berlinale, celý přestříhán (na konečném střihu se podílel také Ivan Passer) a premiéra tak byla odsunuta z původního únorového termínu na září 2012. Film byl zkrácen a byla také upravena hudba.\n\nHudbu k filmu složili Jan P. Muchow a Michal Novinski . Muchow a Novinski na hudbě intenzivněji pracovali od léta 2011. Byla oceněna Cenou české filmové kritiky i Českým lvem. Ve spolupráci se zpěvačkou Sarou Vondráškovou (Never Sol) Muchow a Novinski složili a nahráli ústřední píseň filmu „Lay Down“, ke které vznikl i klip.\n\nPremiéra filmu 13. září 2012 byla věnována herci Radoslavu Brzobohatému (ačkoliv ve filmu nehraje), který den před premiérou zemřel a v den premiéry by oslavil 80. narozeniny. Do kin byl film nasazen jak na digitálních nosičích, tak i na klasických 35mm filmových kopiích.\n\nFilm byl přeložen do ruštiny (překladatelé Diana Shvedova a Andrey Efremov) a uveden v rámci Dnů slovenské kinematografie v Moskvě v roce 2014. \n\n\nFilm byl Českou filmovou a televizní akademií navržen na Oscara v kategorii Nejlepší cizojazyčný film, ale nebyl nominován.\n\nFilm získal na Cenách české filmové kritiky cenu za nejlepší film, režii, kameru, hudbu a nejlepší mužský herecký výkon v hlavní roli pro Ivana Trojana. Nominován byl také za scénář, nejlepší mužský herecký výkon ve vedlejší roli pro Sebastiana Kocha a nejlepší ženský herecký výkon v hlavní roli pro Soňu Norisovou. Film získal také cenu Trilobit.\n\nNa Českých lvech získal devět hlavních cen (nejlepší film, režie, scénář, kamera, střih, zvuk, hudba, výtvarné řešení a mužský herecký výkon v hlavní roli pro Ivana Trojana), na další dvě (nejlepší ženský herecký výkon v hlavní roli pro Soňu Norisovou a nejlepší mužský herecký výkon ve vedlejší roli pro Sebastiana Kocha) byl nominován. Získal také cenu filmových kritiků a teoretiků za nejlepší hraný film a cenu za nejlepší plakát. Pokud se tedy započítají i tyto dvě vedlejší ceny, má film \"Ve stínu\" 11 Českých lvů, čímž vyrovnal historický rekord filmu \"Je třeba zabít Sekala\" z Českých lvů 1998.\n\n"}
{"id": "628572", "url": "https://cs.wikipedia.org/wiki?curid=628572", "title": "Lední hokej na Zimních olympijských hrách 1960 – kvalifikace muži", "text": "Lední hokej na Zimních olympijských hrách 1960 – kvalifikace muži\n\nKvalifikace na olympijský turnaj 1960 byla soutěž ve které se utkaly reprezentace SRN a NDR o právo reprezentovat \"Společné německé družstvo (SND)“ na olympijském turnaji.\n SRN – NDR 5:2 (2:1, 1:1, 2:0)\n\n9. prosince 1959 – Ga-Pa (SRN)\n\n12. prosince 1959 – Weiswasser (NDR)\n"}
{"id": "628573", "url": "https://cs.wikipedia.org/wiki?curid=628573", "title": "Euro Hockey Challenge", "text": "Euro Hockey Challenge\n\nEuro Hockey Challenge (EHCH) je hokejová soutěž, ve které proti sobě hraje dvanáct nejlepších evropských reprezentačních výběrů rozdělených do dvou skupin. Ustanovena byla v roce 2010 a jejím smyslem je nahradit přátelská utkání v dubnu před mistrovstvím světa, pro která se složitě hledali soupeři, jelikož ve většině národních soutěží začínají zápasy playoff. Každý rok sehraje jeden celek tři dvojutkání.\n\n\n- Hokejportal.cz - Kompletní zpravodajství z Euro Hockey Challenge\n- Popis hracího systému Euro hockey challenge\n"}
{"id": "628575", "url": "https://cs.wikipedia.org/wiki?curid=628575", "title": "Lední hokej na Zimních olympijských hrách 1956 – kvalifikace muži", "text": "Lední hokej na Zimních olympijských hrách 1956 – kvalifikace muži\n\nKvalifikace na olympijský turnaj 1956 byla soutěž ve které se utkaly reprezentace SRN a NDR o právo reprezentovat \"Společné německé družstvo (SND)“ na olympijském turnaji.\n SRN – NDR 7:3 (0:1, 2:2, 5:0)\n\n16. listopadu 1955 – Berlín (NDR)\n\n"}
{"id": "628577", "url": "https://cs.wikipedia.org/wiki?curid=628577", "title": "Belkommunmaš", "text": "Belkommunmaš\n\nBelkommunmaš ( ) je běloruský výrobce trolejbusů a tramvají sídlící v Minsku. Podnik byl založen v roce 1973 jako opravna vozidel elektrické trakce, první trolejbus byl rekonstruován o rok později. Po rozpadu Sovětského svazu se Belkommunmaš zaměřil v roce 1993 i na vývoj a stavbu vlastních trolejbusů, první typy AKSM-100 a AKSM-101 vycházely z ruských trolejbusů ZiU-9, v roce 2000 začala firma vyrábět i tramvaje. V současnosti je Belkommunmaš největším běloruským výrobcem a opravcem na poli elektrických vozidel pro městskou hromadnou dopravu, jeho trolejbusy jezdí v desítkách měst v Bělorusku, Rusku, Mongolsku, Moldavsku, Lotyšsku, Kazachstánu, Srbsku, Kyrgyzstánu či na Ukrajině.\n\n\n\n"}
{"id": "628582", "url": "https://cs.wikipedia.org/wiki?curid=628582", "title": "Muž v tygří kůži", "text": "Muž v tygří kůži\n\nMuž v tygří kůži (, \"Vepchist'q'aosani\"), doslovně přeloženo Rytíř oděný v tygří (či leopardí) kožešině, je gruzínský národní epos. Vznikl koncem 12. století v Gruzii u dvora královny Tamary a jeho autorem je podle tradice její dvorní básník Šota Rustaveli, který v něm vyjadřuje svou oddanost a lásku ke královně. Dílo se stalo gruzínským národním eposem a nedostižným vzorem veškeré gruzínské poezie, některé jeho části dokonce zlidověly. Poprvé vyšel tiskem roku 1712 v Tbilisi (o vydání se zasloužil gruzínský král Vachtang VI.) a následně byl přeložen do mnoha světových jazyků. Například do angličtiny jej přeložili okolo roku 1880 manželé Suttnerovi při svém pobytu v Gruzii (1876-1885). Roku 1958 vyšel také český překlad z pera Jaromíra Jedličky.\n\nEpos je napsán ve čtyřverších zvaných \"šairi\" (obsahuje jich 1669) podle perského vzoru. Je to typické dílo dvorské kultury a poezie, stojící na pomezí mezi evropskou rytířskou epikou a perskou poezií, jakou psal například Firdausí. Zatímco forma i reálie připomínají perskou poezii, důraz na rytířské ctnosti a na úctu k ženám je bližší evropské kultuře. Ačkoliv se dílo neodehrává v Gruzii a ani jeden z hrdinů není Gruzínec nebo křesťan, je celé dílo prodchnuto gruzínským duchem.\n\nHlavními hrdiny básně jsou mladý arabský válečník \"Avtandil\" a jeho přítel, indický válečník \"Tariel\", který je oním \"mužem v tygří kůži\". Avtandil je vyslán královnou \"Tinatín\" (ztotožněnou v úvodu díla s královnou Tamarou, jíž autor dílo dedikoval), aby objasnil totožnost tajemného muže v tygří kůži. Avtandil královnu tajně miluje a je tímto úkolem velmi poctěn. Muž v tygří kůži se krátce předtím objevil v blízkosti Tinatinina města, narušil královský hon a zmizel. Avtandil najde v horách ženu, od níž se dozví, že muž v tygří kůži je její bratr Tariel, který zešílel z neopětované lásky k princezně \"Nestán Daredžán\". Nestán Daredžán byla dcerou indického krále, Tarielova lenního pána a byla zaslíbena perskému princi. Tariel v den svatby perského prince zavraždil, ale musel uprchnout před hněvem obou králů, perského i indického. Později se dozvěděl, že Nestán Daredžán unesli démoni \"Kadžibové\" a vězní ji na neznámém místě. Tariel a Avtandil se stanou pobratimy a rozhodnou se princeznu vysvobodit. S tím jim pomůže také princ \"Nuradin Fridon\", který je předtím ohrožoval. Společně se jim podaří Nestán Daredžán osvobodit a příběh končí šťastně. Tariel se žení s Nestán Daredžán a Avtandil vyznává lásku královně Tinatin, která mu nakonec nabídne svou ruku.\n\n"}
{"id": "628586", "url": "https://cs.wikipedia.org/wiki?curid=628586", "title": "Emil Boček", "text": "Emil Boček\n\nArm. gen. Emil Boček (* 25. února 1923, Brno-Tuřany) je český válečný veterán druhé světové války oceněný prezidentem republiky Václavem Klausem 28. října 2010 Řádem Bílého lva \"za mimořádné zásluhy o obranu a bezpečnost státu a vynikající bojovou činnost\". 28. října 2019 mu byl udělen prezidentem republiky Milošem Zemanem Řád bílého lva I. třídy.\n\nV roce 1939, v 16 letech, odešel tajně z domova. Dostal se do Bejrútu a zúčastnil se bojů ve Francii v létě 1940. V září 1940 ve Velké Británii absolvoval pilotní výcvik a byl přijat do RAF.\n\nSloužil jako mechanik u 312. stíhací perutě. Roku 1943 byl na výcviku v Kanadě a od října 1944 sloužil jako pilot-stíhač u československé 310. stíhací perutě. Na svém kontě má 26 operačních letů. Z letectva odešel v roce 1946.\n\nPo válce si otevřel opravnu motocyklů a po roce 1948 pracoval v \"Mototechně\". Od roku 1958 pracoval jako soustružník ve Výzkumném ústavu \"Československé akademie věd\" a v letech 1983–1988 u firmy \"Drukov\". Do důchodu odešel v roce 1988. V dubnu 1990 byl povýšen do hodnosti kapitána a v říjnu téhož roku na majora. V březnu 1993 byl povýšen na hodnost plukovníka ve výslužbě. Prezident Miloš Zeman jej dne 8. května 2014 jmenoval brigádním generálem, 8. května 2017 generálmajorem a 8. května 2019 armádním generálem.\n\nBydlí v Brně-Bystrci. O jeho životě vznikl v roce 2012 dokumentární film \"Nezlomný\".\n\nV prosinci 2016 byla po něm pojmenována jedna z tramvají Dopravního podniku města Brna. Stalo se tak na návrh městské části Brno-Bystrc.\n\n\n\n\n"}
{"id": "628590", "url": "https://cs.wikipedia.org/wiki?curid=628590", "title": "Hexamitóza ptáků", "text": "Hexamitóza ptáků\n\nHexamitóza je protozoární střevní onemocnění ptáků, zejména ale krůťat a holubů. \n\nPůvodcem onemocnění krůt je drobný bičíkovec \"Hexamita meleagridis\" (syn. \"Spironucleus meleagridis\"). Má tělo vejčitého tvaru, velikosti 5-12 x 2-5 µm, se 4 páry bičíků. Hexamita jsou menší než giardie a nemají adhezivní disk. Výskytují se v luminu a žlázách duodena, vývojová stadia pak v Lieberkühnových kryptách klků. Postupně se mohou rozšířit v celém tenkém střevu, ojediněle se nacházejí i ve slepých střevech a ve Fabriciově burze. Vývoj probíhá podélným dělením a přes mezistadia: 1) intracelulární schizogonie (trofozoity, schizonty), kdy z merozoitů se vyvíjejí dospělí jedinci a 2) tvorba oválných cyst velikosti 5-7 µm v hlubších vrstváchsliznice střeva. Cysty představují infekční stadium a do vnějšího prostředí jsou vylučování trusem hostitele. U holubů a havranů byl prokázán v tlustém střevu také bičíkovec \"Hexamita columbae\" (syn. \"Spironucleus columbae\").\n\nRezervoárem hexamit jsou divoce žijící ptáci; zdrojem infekce jsou nejčastěji latentně infikované krůty (holubi) a infekčním trusem kontaminovaná krmítka a napáječky. Predispozičními faktory jsou zejména latentní infekce viry, fakultativně patogenními kmeny \"E. coli\" a stresy.\n\nK onemocnění jsou vnímavější mladí ptáci, u starších probíhá infekce subklinicky.\n\nInkubační doba je 4-7 dnů.\n\nU krůťat se pozoruje náhle zvýšená mortalita (15-30 %), která při akutním průběhu vrcholí mezi 7.-10. dnem onemocnění, při protrahovaném průběhu přetrvává asi 3 týdny. Nejvíce ohrožena jsou krůťata do 10. týdne věku.\n\nKrůťata (holoubata) jsou zpočátku neobvykle aktivní a vzrušivá. Postupně však ztrácejí zájem o krmivo, více pijí. Objevuje se vodnatý, pěnivý a odporně zapáchající průjem, někdy i s příměsí krve. Ptáci jsou skleslí, somnolentní, peří mají neupravené a špinavé, křídla svěšená, shlukují se do skupin a pospávají. V konečném stadiu se objevují křeče a k úhynu dochází v kómatu. Starší ptáci jsou k onemocnění odolnější, podobně jako rekonvalescenti však mohou být latentními nosiči hexamit.\n\nHoloubata se většinou nakazí od rodičů; jsou slabá, vyhublá, hodně pijí a mají průjem. Dospělí holubi mohou onemocněnt po oslabení stresy různého původu.\n\nDiagnóza je založena na klinických příznacích, pitevním nálezu a mikroskopickém průkazu původce v obsahu střevním (duodenu) čerstvě zabitých nebo uhynulých ptáků. V nativním preparátu se hexamita volně pohybují v přímce, na rozdíl od kolébavého pohybu větších giardií. Pro lepší identifikaci bičíkovců se preparáty obarvují železitým hematoxylinem nebo roztokem podle Giemsy. \n\nDiferenciálně diagnosticky je nutné v postiženém hejnu krůt odlišit histomonózu, hemoragickou enteritidu krůt a kokcidiózu.\n\nLéčebně se používají nitroimidazolové preparáty (metronidazol). Preventivně se zabraňuje přístupu volně žijících ptáků do hal a vyřazují se latentní nosiči hexamit. Nezbytný je oddělený odchov a chov krůt. Odchov na roštech snižuje infekční zátěž.\n\n\n"}
{"id": "628596", "url": "https://cs.wikipedia.org/wiki?curid=628596", "title": "Pennzoil Place", "text": "Pennzoil Place\n\nPennzoil Place jsou dvě kancelářské budovy v texaském městě Houston. Obě mají 36 pater a výšku 159,4 metrů. Výstavba probíhala v letech 1972 - 1976 podle návrhu firmy Johnson/Burgee Architects. Budova disponuje 125 982 m prostor, kde hlavními nájemníky jsou např.: Pennzoil Company, Bracewell & Patterson, Akin, Gump, Baker McKenzie, Protiviti, Bearing Point.\n\n"}
{"id": "628603", "url": "https://cs.wikipedia.org/wiki?curid=628603", "title": "Seznam hor a kopců v Krkonoších", "text": "Seznam hor a kopců v Krkonoších\n\nToto je seznam hor a kopců v Krkonoších.\n\nSeznam hor podle výšky obsahuje krkonošské tisícovky, tj. hory s nadmořskou výškou přes 1000 metrů. Těch je v české části hor (vč. česko-polské hranice) 72 a v polském vnitrozemí (za česko-polskou hranicí) dalších 8.\n\nSeznam vrcholů podle prominence obsahuje všechny krkonošské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 14.\n\nHory s nadmořskou výškou alespoň 1000 metrů, prominencí alespoň 100 metrů a izolací alespoň 1 km se označují jako ultratisícovky. Těch je v Krkonoších hned 12, včetně nejvyšší, nejprominentnější i nejizolovanější české hory Sněžky.\n\n"}
{"id": "628606", "url": "https://cs.wikipedia.org/wiki?curid=628606", "title": "Chatam Sofer", "text": "Chatam Sofer\n\nChatam Sofer ( ), vlastním jménem Moše Schreiber (24. září 1762, Frankfurt nad Mohanem – 3. října 1839, Bratislava) byl židovský učenec 19. století, spisovatel a učitel.\n\nNarodil se do silně věřící rodiny. Po studiu v Mohuči vyhrál volbu nového bratislavského rabína, kterým byl 33 let. Během toho ještě vedl bratislavskou ješivu, kde během svého působení odchoval přes 120 žáků (například rabi Šimon Sidon). Během napoleonského obléhání Bratislavy odešel do Svätého Jura. Tamější synagoga se stala jediným dochovaným působištěm tohoto člověka. Během svého života napsal 90 prací a množství dalších dokumentů. Byl pohřben na starém židovském hřbitově v Bratislavě, který je znám jako Mauzoleum Chatama Sofera.\n\nJe zachycen na příležitostné poštovní známce z roku 1994. Její nominální hodnota je 5 Sk. Jeho jméno také nese pamětní medaile, kterou uděluje Muzeum židovské kultury v Bratislavě. Též je po něm pojmenován film \"Rabín Chatam Sofer\" z roku 2001. V roce 2012 emitovala Národní banka Slovenska na jeho počest sběratelskou minci. Je po něm pojmenována stanice bratislavské tramvaje\n"}
{"id": "628616", "url": "https://cs.wikipedia.org/wiki?curid=628616", "title": "Náměstí Slovenského národního povstání (Bratislava)", "text": "Náměstí Slovenského národního povstání (Bratislava)\n\nNáměstí SNP ( ) je jedno z nejznámějších bratislavských náměstí. Nachází se ve Starém Městě mezi Hurbanovým náměstím a Kamenným náměstím. V blízkosti náměstí u Hurbanova náměstí se napojuje na Obchodní a Michalskou ulici.\n\nMá charakter městské pěší zóny, tedy prochází jím pouze tramvajová trať a automobilová doprava jen v minimálním rozsahu.\n\nV roce 2006 bylo zrekonstruováno, byly vyměněny tramvajové koleje a vyměněn byl i asfaltový chodník za kvalitní dlažbu. Výměnou dlažby a použitím nového mobiliáře zesílil dojem rozlehlosti a menší útulnosti náměstí.\n\nNa náměstí se nachází první mrakodrap v Bratislavě, tzv. Manderlák, který má 11 nadzemních podlaží. U Manderláku stojí zrekonstruovaná Stará tržnice. V horní části náměstí se nachází budova hlavní pošty.\n"}
{"id": "628621", "url": "https://cs.wikipedia.org/wiki?curid=628621", "title": "Oxid uranový", "text": "Oxid uranový\n\nOxid uranový (UO) je jedním z oxidů uranu, který v něm má oxidační číslo VI.\n\nVzniká například postupnou oxidací UO.\n\n"}
{"id": "628623", "url": "https://cs.wikipedia.org/wiki?curid=628623", "title": "Genitální tetování", "text": "Genitální tetování\n\nGenitální tetování je druh tetování, při němž se tetovaná kresba, obrazec, nápis apod. umisťuje v oblasti vnějších pohlavních orgánů (genitálií) muže či ženy. Jedná se o méně běžnou praktiku, která bývá nezřídka součástí většího tetovaného obrazce. V některých kulturách se lze s tímto tetováním setkat častěji; jde například o polynéskou kulturu, některé obyvatele Marshallových ostrovů či Samojce, u nichž se genitální tetování označuje slovem \"pe'a\". V některých případech je tetování na penisu výlučné pro náčelníka či vůdce. Ke genitálnímu tetování může být využita takřka celá genitální oblast, včetně předkožky, žaludu a kůže penisu, kůže šourku, pubické oblasti či velkých stydkých pysků.\n\nTento druh tetování se rovněž vyskytuje v BDSM komunitách.\n"}
{"id": "628626", "url": "https://cs.wikipedia.org/wiki?curid=628626", "title": "Marian Bielicki", "text": "Marian Bielicki\n\nMarian Leon Bielicki (5. června 1920 Vilnius - 8. dubna 1972 Varšava) byl polský spisovatel, esejista, publicista a překladatel z ruštiny.\n\nBielicki vystudoval filologii na univerzitě ve Vilniusu. Během světové války žil v Sovětském svazu. Psal reportáže, dobrodružné romány a knihy pro mládež, některé silně poznamenané komunistickou ideologií. Pod pseudonymem Stefan Lemar vydával také detektivní romány.\n\n\n"}
{"id": "628631", "url": "https://cs.wikipedia.org/wiki?curid=628631", "title": "Disulfan", "text": "Disulfan\n\nDisulfan je jedna ze sloučenin síry s vodíkem, její vzorec je HS.Jeho vodný roztok se nazývá kyselina disulfanová a její soli hydrogendisulfidy a disulfidy, například disulfid železnatý, který se v přírodě vyskytuje jako pyrit a markazit.\n\nVzniká mimo jiné nahrazením obou atomů kyslíku v molekule peroxidu vodíku atomy síry:\n\nHO + 2S → HS + O\n\nnebo rozkladem sulfanu:\n\n2 HS → HS + H\nnebo z methylmerkaptanu :\n\n2 CHSH → HS + CH.\n\n"}
{"id": "628637", "url": "https://cs.wikipedia.org/wiki?curid=628637", "title": "Fridrich II. Bádenský", "text": "Fridrich II. Bádenský\n\nFridrich II. Bádenský (9. července 1857 – 8. srpen 1928) byl v letech 1907 až 1918 sedmým a posledním bádenským velkovévodou. Pocházel z rodu Zähringenů, jehož hlavou byl od roku 1907 do smrti.\n\nJeho otec velkovévoda Fridrich I. zemřel na svém letním sídle na ostrově Mainau v jižním Německu dne 28. září 1907. Po jeho smrti se stal velkovévodou právě jeho syn jako Fridrich II.\n\nFridrich II. abdikoval 22. listopadu 1918 na konci první světové války poté co Německo prohrálo válku. Vládl pouze 11 let. Protože byl bezdětný, stal se po jeho smrti v roce 1928 hlavou rodu a titulárním velkovévodou jeho bratranec Max Bádenský.\n\n"}
{"id": "628638", "url": "https://cs.wikipedia.org/wiki?curid=628638", "title": "Devon Energy Tower", "text": "Devon Energy Tower\n\nDevon Energy Tower je kancelářský mrakodrap v texaském městě Houston. Má 36 pater a výšku 159 metrů. Byl dokončen v roce 1978 podle návrhu firmy Lloyd Jones Brewer & Associates.\n\n"}
{"id": "628644", "url": "https://cs.wikipedia.org/wiki?curid=628644", "title": "Reliant Energy Plaza", "text": "Reliant Energy Plaza\n\nReliant Energy Plaza je kancelářský mrakodrap v texaském městě Houston. Má 36 pater a výšku 158 metrů. Výstavba probíhala v letech 2001–2003 podle návrhu firmy Gensler Associates. Budova disponuje prostory o celkové výměře 130 063 m.\n\n"}
{"id": "628646", "url": "https://cs.wikipedia.org/wiki?curid=628646", "title": "Total Plaza", "text": "Total Plaza\n\nTotal Plaza (nebo také United Gas Building, Entex Building či Louisiana Place) je kancelářský mrakodrap v texaském městě Houston. Má 35 pater a výšku 158 metrů. Byl dokončen v roce 1971 podle návrhu firmy Lloyd, Morgan and Jones.\n\n"}
{"id": "628650", "url": "https://cs.wikipedia.org/wiki?curid=628650", "title": "Jáchym Arnošt Anhaltský (1901–1947)", "text": "Jáchym Arnošt Anhaltský (1901–1947)\n\nJáchym Arnošt Anhaltský (11. ledna 1901 – 18. února 1947) byl mezi 13. září a 12. listopadem 1918 posledním anhaltským vévodou. Od roku 1918 do své smrti byl hlavou dynastie Askánců.\n\nV dubnu 1918 zemřel anhaltský vévoda Fridrich II. a na trůn nastoupil jeho bratr Eduard, který ovšem zemřel o 5 měsíců déle a tak se nakrátko stal novým vévodou jeho syn Jáchym Arnošt, za kterého vládl jeho strýc Aribert, který jeho jménem také 12. listopadu 1918 abdikoval.\n\nVévoda Jáchym Arnošt zemřel 18. února 1947, koncentračním táboře Buchenwald jako sovětský vězeň. Po jeho smrti se stal hlavou rodu jeho nejstarší syn Fridrich.\n\nPrvní Jáchymovou manželkou byla Elisabeth Strickrodtová, s tou se ale roku 1929 nechal rozvést. S druhou manželkou Edithou Marwitz von Stephani (1905-1986), kterou si vzal v roce 1929 měl tyto děti:\n\n\n"}
{"id": "628653", "url": "https://cs.wikipedia.org/wiki?curid=628653", "title": "The Huntingdon", "text": "The Huntingdon\n\nThe Huntingdon je mrakodrap v texaském městě Houston. Má 34 pater a výšku 153 metrů. Je to nejvyšší obytný mrakodrap ve městě. Byl dokončen v roce 1984 podle návrhu, který vypracoval Talbott Wilson.\n\n"}
{"id": "628656", "url": "https://cs.wikipedia.org/wiki?curid=628656", "title": "El Paso Energy Building", "text": "El Paso Energy Building\n\nEl Paso Energy Building je kancelářský mrakodrap v texaském městě Houston. Má 33 pater a výšku 153 metrů. Byl dokončen v roce 1963 podle návrhu firmy Skidmore, Owings & Merrill.\n\n"}
{"id": "628660", "url": "https://cs.wikipedia.org/wiki?curid=628660", "title": "Hess Tower", "text": "Hess Tower\n\nHess Tower (Discovery Tower či Block 126) je kancelářský mrakodrap v texaském městě Houston. Má 31 pater a výšku 149,4 metrů. Výstavba probíhala v letech 2008 - 2010 podle návrhu firmy Gensler. Budova disponuje pronajímatelnými prostory o celkové výměře cca 81 000 m.\n\n"}
{"id": "628665", "url": "https://cs.wikipedia.org/wiki?curid=628665", "title": "Bodleyova knihovna", "text": "Bodleyova knihovna\n\nBodleyova knihovna ( Bodleian Library, \"Bibliotheca Bodleiana\") je hlavní studijní knihovnou Oxfordské univerzity. Patří k nejstarším knihovnám v Evropě a ve Velké Británii je druhá největší po Britské knihovně.\n\nKnihovna nese jméno po svém mecenáši a znovuzakladateli, anglickém diplomatovi a učenci siru Thomasi Bodleyovi (2. 3. 1545 – 28. 1. 1613).\n\nPrvní účelově založenou knihovnu nechal v Oxfordu zřídit ve 14. století worcesterský biskup Thomas Cobham. Její inventář se pomalu rozrůstal, ale když jí v letech 1435 a 1437 bratr krále Jindřicha V., vévoda Humphrey z Gloucesteru, daroval velkou sbírku rukopisů, přestal prostor, který jí byl vymezen v univerzitním kostele P. Marie, stačit. Vhodné místo se nakonec roku 1488 našlo v budově zvané Divinity School. Tyto prostory se dodnes nazývají Knihovna vévody Humphreyho.\n\nKoncem 16. století prodělávala knihovna období úpadku. Muselo být dokonce prodáno i veškeré její zařízení, přičemž z původních knih darovaných vévodou Humphreym zbyly jen tři. Teprve v roce 1598 začala knihovna zásluhou Thomase Bodleyho, bývalého člena Mertonské koleje Oxfordské univerzity, vzkvétat. Knihovna vévody Humphreyho to byla nově zařízena a Thomas Bodley jí daroval značné množství svých vlastních knih, aby mohla opět začít fungovat. Knihovna byla oficiálně znovuotevřena 8. listopadu 1602, pod názvem Bodleyova knihovna.\n\nKnihovna se velmi rychle rozrůstala, takže již v letech 1610–1612 a poté opět 1634–1637 musela být rozšířena.\n\nV dnešní době opatruje ve svých sbírkách kolem 11 milionů knih a jiných objektů uložených na 187 kilometrech regálů, o něž se stará přes 400 zaměstnanců. Kromě toho uchovává též velmi cenné sbírky památek z dob starověkého Orientu, dále středověké rukopisy a prvotisky.\n\n"}
{"id": "628666", "url": "https://cs.wikipedia.org/wiki?curid=628666", "title": "Niels Stensen", "text": "Niels Stensen\n\nBlahoslavený Niels Stensen (11. ledna / 1. ledna 1638, Kodaň - 5. prosince / 25. listopadu 1686, Schwerin), latinsky Nicolaus Steno či Stenonis, byl dánský přírodovědec, průkopník v oblasti anatomie, geologie a paleontologie, později katolický kněz a biskup. Je považován za jednoho z největších vědců své doby. Většinu života strávil mimo Dánsko, hlavně v Itálii, Německu a Nizozemsku, během svých cest poznal mnoho evropských vědců a filozofů.\n\nNiels Stensen se narodil 11. ledna 1638 v Kodani jako syn Stena Pedersena, zlatníka pocházejícího z dnešního švédského regionu Skane, a Anny Nielsdatter, pocházející z dánského ostrova Fyn. Předkové jeho otce byli luteránští pastoři, ale Sten Pedersen se vyučil zlatníkem a odešel do Kodaně. Mnoho svých prací, z nichž některé se dochovaly dodnes, také dodal na dvůr dánského krále Kristiána IV. Kromě Nielse měli jeho rodiče dceru Annu, která se narodila v roce 1636. Jejich sídlo v kodaňské ulici Klareboderne bylo bohaté a prostorné, i když vzhledem k okolním sídlům místních aristokratů bylo menší.\n\nOd tří do šesti let prodělal Niels Stensen těžkou nemoc. Ta způsobila, že místo hraní si s vrstevníky spíše poslouchal rozhovory dospělých, jejichž tématem bylo často náboženství. Z jeho deníků víme, že v otcově dílně dělal své první optické i chemické pokusy a vyráběl si i příslušná zařízení (mikroskop, optickou lavici). V roce 1644 zemřel Nielsův otec a o rok později si jeho matka vzala zlatníka jménem Peter Lesle. Ten však za další dva roky zemřel také. Stensenova matka si pak po roce vzala dalšího zlatníka Johanna Stichmanna. Od svých deseti let studoval na proslavené škole \"Vor Frue Skole\", dnes \"Gefion Gymnasium\"), gymnáziu, kde získal humanitní, matematické a jazykové vzdělání. Mezi lety 1654 a 1655 řádil v Kodani mor, na nějž zemřelo asi 8 000 obyvatel Kodaně, mezi nimi i přes 200 žáků z Vor Frue Skole. Roku 1656 Stensen ukončil studium na gymnáziu zkouškou a začal studovat medicínu na Kodaňské univerzitě. Za dva roky však začali Švédové obléhat Kodaň, univerzita musela být zavřena a studenti byli povoláni na obranu města. Hned po vyhlášení míru roku 1660 se Stensen vydal na studijní cestu a většinu života strávil v cizině.\n\nPrvní zastávkou byl Rostock, brzy potom však Stensen pokračoval dále do Nizozemska. V březnu 1660 přijel do Amsterodamu, kde si pod profesorem Gerhardem Bläesem rozšířil své znalosti anatomie. Brzy učinil svůj první objev. Při pitvě ovčí hlavy objevil příušní vývod, který byl po něm pojmenován Stensenův vývod (latinsky: \"ductus Stenonianus\"). Bläes si však objev přivlastnil a Stensen po sporu s ním odešel na Leidenskou univerzitu. I nadále zkoumal žlázy v hlavě a výsledky poté publikoval ve vědecké práci \"Anatomická pozorování ústních žláz a nově objevených vývodů\". Tuto práci obhájil na Leidenské univerzitě na začátku července 1661 a 6. prosince téhož roku dokončil další práci – rukopis \"Observationes Anatomicae\" (česky \"Anatomická pozorování\").\n\nPo smrti svého otčíma roku 1663 se musel vrátit do Kodaně, kde se marně ucházel o místo v anatomickém ústavu. Po smrti své matky se vydal do Paříže už jako známý vědec a ubytoval se u královského knihovníka Thévenota. Setkal se s mnoha významnými učenci a v přednášce o anatomii mozku zpochybnil některé Descartovy hypotézy. Roku 1665 se vydal na cestu po Francii, v Montpellier se setkal s anglickými učenci a přes Pisu dorazil do Říma. V Římě se spřátelil s lékařem a histologem Marcello Malpighim, s optiky Divinim a Campanim a s matematikem Michelangelem Ricci, pozdějším kardinálem. Navštívil také jezuitu a polyhistora Athanasia Kirchera (1601-1680).\n\nZe Říma odcestoval do Florencie, kde mu vévoda Ferdinand II. poskytl byt v \"Palazzo vecchio\" a uložil mu, aby založil kabinet kuriozit. Stensen pracoval i v nemocnici P. Marie a přednášel pro studenty lékařství. V roce 1667 přestoupil na katolické vyznání, snad pod vlivem řeholnice a nemocniční lékárnice Marie Flavie, hodně cestoval a věnoval se geologii. V prosinci toho roku obdržel pozvání dánského krále Frederika III., aby se stal královským anatomem, protože jako katolík nemohl učit na univerzitě. Odjezd se nicméně odložil až do roku 1672. Stensen pak bydlel v rodném domě a věnoval se geologii i anatomii, jeho zájem se však pozvolna přesouval k teologii, takže roku 1674 králi poděkoval a odcestoval přes Hannover do Florencie, kde se stal vychovatelem dvanáctiletého knížecího syna, pozdějšího Ferdinanda III.\n\nRoku 1675 se rozhodl stát knězem a s papežským dispensem mohl být téhož roku vysvěcen. Roku 1676 ho pozval hanoverský vévoda Johann Friedrich, bratr dánské královny.který přestoupil na katolictví, aby se stal v Hannoveru katolickým biskupem. Udělal to patrně z podnětu filosofa G. W. Leibnize, který byl jeho knihovníkem a Stensena osobně znal. Stensen tedy odjel do Říma, kde ho papež Inocenc XI. vysvětil na biskupa, a přes Florencii a Frankfurt odcestoval do Hannoveru. Své činnosti se zde věnoval s mimořádným úsilím, zejména v péči o chudé. Jeho pověst se donesla k arcibiskupovi v Paderbornu, Ferdinandovi z Fürstenbergu, který právě hledal biskupa pro diecézi Münster, a roku 1680 papež ustanovil Stensena biskupem. V náboženských otázkách byl Stensen až překvapivě konzervativní a zastával myšlenky protireformace. Roku 1683 však Stensen na místo resignoval, odešel do Hamburku a o dva roky později na knížecí pozvání do Schwerinu, kde působil jako biskup a farář až do své smrti v důsledku akutního žlučníkového záchvatu. \n\nJeho ostatky dal florentský kníže Cosimo III. převézt do Florencie, kde je pohřben v kostele San Lorenzo. Ve svém posledním působišti byl pokládán za svatého hned po své smrti. Roku 1938 začal v Římě proces jeho kanonizace a roku 1988 ho papež Jan Pavel II. vyhlásil za blahoslaveného.\n\n"}
{"id": "628673", "url": "https://cs.wikipedia.org/wiki?curid=628673", "title": "Nevěsta (rozcestník)", "text": "Nevěsta (rozcestník)\n\nVýraz nevěsta může mít několik významů:\n\n\n\n\n"}
{"id": "628674", "url": "https://cs.wikipedia.org/wiki?curid=628674", "title": "Hirobumi Itó", "text": "Hirobumi Itó\n\nHirobumi Itó (japonsky 伊藤 博文; alternativní čtení: [Itó Hakubun], 16. říjen 1841 – 26. říjen 1909, Charbin) byl japonský politik, čtyřnásobný ministerský předseda Japonska. Je považován za jednoho z nejvýznamnějších politiků v období Meidži.\nPocházel ze samurajské rodiny z provincie Čóšú. Odjel studovat do zahraničí, do Velké Británie a USA. Po návratu působil od roku 1873 jako ministr veřejných prací. Účastnil se prací na zavedení japonské decimální měnové soustavy, která dala vzniknout jenu jako nové japonské měně. Má také hlavní zásluhu na vytvoření japonské ústavy (tzv. ústava Meidži), přijaté roku 1889. Roku 1885 se stal prvním moderním japonským premiérem, tuto funkci zastával celkem čtyřikrát, a to v letech 1885–1888, 1892–1896, 1898 a 1900–1901. Od roku 1905 působil jako guvernér Koreje. Dne 26. října 1909 byl zavražděn v mandžuském Charbinu.\n"}
{"id": "628675", "url": "https://cs.wikipedia.org/wiki?curid=628675", "title": "Codex Boreelianus", "text": "Codex Boreelianus\n\nCodex Boreelianus (celým názvem \"Codex Boreelianus Rheno-Trajectinus\" označovaný písmenem F nebo podle číslování v Gregory-Aland „09“) je rukopis čtyř evangelií v řečtině. Rukopis je psán na pergamenu. Kodex pochází z 9. století a je pojmenován po Johnu Boreelianusovi Boreelovi (1577-1629), který jej přinesl do Evropy z východu na počátku 17. století. Poté byl přibližně 100 let v soukromých rukách. Od roku 1830 je uložen na univerzitě v Utrechtu .\n\nSkládá se z celkem 204 listů. Rozměry rukopisu jsou přesně obdélníkové o straně 28,5 x 22 cm.\n\n\n\n"}
{"id": "628676", "url": "https://cs.wikipedia.org/wiki?curid=628676", "title": "Quinton Howden", "text": "Quinton Howden\n\nQuinton Howden (* 21. ledna 1992 v Oakbanku, Manitoba) je kanadský hokejový útočník.\n\nS hokejem začínal když mu bylo pět. Během mládí si zlomil stehenní kost při jízdě na kole, a musel být dva měsíce v sádře od hrudníku až po paty. V důsledku zranění doktoři pochyboval, že by byl velmi dobrý sportovec. V roce 2007 se stal jedničkou v Bantam draftu Western Hockey League (WHL), byl vybrán týmem Moose Jaw Warriors. Po zvážení možnosti hrát buď v National Collegiate Athletic Association (NCAA) nebo ve WHL, rozhodl podepsat smlouvu s Moose Jaw Warriors. První zápasy stihl odehrát v závěru sezony 2007/08, od ročníku 2008/09 hrával pouze za Moose Jaw Warriors. V sezóně 2009/10 se stal nejlepším hráčem týmu se 65 bodů a nejlepším nahrávačem se 37 asistencemi. Po úspěšné sezoně byl v létě draftován do NHL týmem Florida Panthers, vybrán byl v prvním kole z 25., místa.\n\nV roce 2011 podepsal nováčkovskou smlouvu s Floridou na 3 roky. V Moose Jaw Warriors hrával do sezony 2011/12. V závěru ročníku 2011/12 si vyzkoušel první zápasy v seniorské kategorii, na farmě Panthers v San Antonio Rampage odehrál čtyři zápasy v playoff. Od sezony 2012/13 hrával převážně na farmě San Antonio než v hlavním týmu Floridy Panthers. Sezonu 2014/15 odehrál pouze za San Antonio. Po čtyřech letech ve Floridě, nedostal nabídku na prodloužení smlouvy, tím se stal volným hráčem. 1. července 2016 se dohodl s klubem Winnipeg Jets na jednoletém dvoucestném kontraktu.\n\n\n\n\n"}
{"id": "628696", "url": "https://cs.wikipedia.org/wiki?curid=628696", "title": "Otakar Mařák", "text": "Otakar Mařák\n\nOtakar Mařák (5. ledna 1872 Ostřihom, dnešní Maďarsko – 2. července 1939 Praha) byl český operní pěvec (tenor).\n\nSynovec malíře Julia Mařáka nejprve tříbil své výtvarné nadání na pražské Uměleckoprůmyslové škole a následně na malířské akademii u prof. Maxmiliána Pirnera.\n\nSoučasně studoval soukromě i zpěv. Debutoval v Brně 1. února 1899 titulní rolí Fausta v opeře Charlese Gounoda. Ve stejném roce byl angažován do Národního divadla v Praze. Od roku 1901 působil i na zahraničních scénách. Řádným členem Národního divadla byl v letech 1899–1901, potom v letech 1903–1907. Po tomto období vystupoval na naší první scéně jako stálý host. V roce 1907 odjel do Paříže, kde pokračoval v pěveckém školení. V letech 1908–1918 působil mj. v londýnské Covent Garden a Komické opeře v Berlíně.\n\nPo první světové válce přijal americké občanství, v USA i pedagogicky působil (1934–1937). Po záchvatu mrtvice v roce 1937 byl nucen se vrátit do Prahy, kde po dvou letech zemřel.\n\nVynikal zejména v rolích smetanovských (Jeník v \"Prodané nevěstě\", Dalibor, Ladislav Podhajský ve \"Dvou vdovách\", Lukáš v \"Hubičce\") i v tradičním světovém repertoáru (Don Ottavio v \"Donu Giovannim\", Massenetův Werther, Cavaradossi v \"Tosce\", Alfred Germont v \"La Traviatě\"). Často ztvárňoval Dona Josého v Bizetově \"Carmen\".\n\nSpolu s Emou Destinnovou a Karlem Burianem tvořil trojici slavných českých pěvců první třetiny 20. století.\n\nJeho bratrem byl houslista Jan Mařák.\n\n"}
{"id": "628708", "url": "https://cs.wikipedia.org/wiki?curid=628708", "title": "Kalojan", "text": "Kalojan\n\nIvan I. Kalojan zvaný Římanobijce ( , \"Kalojan Romeubieca\"; , \"Kalogian o Rómaioktonos\") či Dobrý Jan, řecky \"Καλοϊωάννης, Kaloióannés\", (1168? – 8. října 1207), byl v letech 1197–1207 bulharský car (oficiálně král) z rodu Asenovců. Obnovil bulharskou státnost založením Druhé bulharské říše.\n\nPůvodně se jmenoval Joanica (\"Йоаница\", tj. „Janíček“, resp. „Ivánek“) a byl mladším bratrem bojarů Asena a Todora, kteří vyhlásili roku 1185 bulharskou samostatnost na Byzantské říši (Todor se jako Petr IV. prohlásil carem a přijal Asena za spoluvládce) a v letech 1185–1187 ji i obhájili. Právě roku 1187, při uzavření příměří mezi Petrem, Asenem (který se roku 1187 nebo 1190 stal vrchním vládcem namísto Petra, jenž v bratrův prospěch abdikoval) a byzantským císařem Izákem II. Angelem posloužil Joanica jako rukojmí, jako pojistka míru, a byl odveden do Konstantinopole. Nejpozději roku 1196 se mu odtud podařilo uprchnout. Téhož roku byl svým bratrancem Ivankem zavražděn Joanicův bratr, veliký car Asen I. Po Asenově skonu se Petr IV. opět ujal vlády a navrátivšího se Joanicu přivzal za spoluvládce. Joanica se tehdy, inspirován byzantskou titulaturou, počal nazývat „Kalojanem“. Následujícího roku byl zabit i Petr IV. a Kalojan se tak stal jediným vládcem.\n\nKalojan pokračoval v politice svých zavražděných bratrů. Roku 1198 uzavřel Kalojan mír s novým vazalem byzantského císaře Alexia III. Ivankem (vrahem cara Asena I.) a Ivanko Kalojanovi vydal byzantského vojevůdce Manuela Kamicu. Kalojan se spojil také s bojarem Dobromilem Chrizem proti Byzanci. Chriz s Ivankem společně obsadili Prilep, Bitolu a dostali se až na Peloponnés. Kalojan využil svých spojenců, kteří zaměstnávali císaře Alexia a zmocnil se okolí řeky Moravy. Roku 1201 táhla Kalojanova vojska do Thrákie, ale tažení nebylo úspěšné. Sám car se ale s další armádou zmocnil Varny a Constance. Kalojan osobně byl sice úspěšný, ale jeho spojenci nedopadli dobře. Ivanko byl lstí zajat císařem Alexiem roku 1200 a Chriz se také musel císaři vzdát, ale ponechal si vládu nad svým územím. Mír byl mezi císařem a Kalojanem uzavřen mezi léty 1201–1202. Kalojanovi připadlo severní Bulharsko, Braničevsko, Pomoraví a okolí Beogradu. Alexios obdržel Makedonii, Thrákii a také Chrizovo území, které ale Kalojan ještě roku 1202 dobyl. Kromě Byzance ohrožoval Bulharsko také uherský král Imrich I., který obsadil Bělehradsko, ale pouze na rok. Roku 1203 získal Kalojan ztracené území nazpět a také pomohl sesazenému srbskému županovi Štěpánovi zpět na trůn. O rok později, 8. listopadu 1204 byl Kalojan korunován kardinálem Lvem na krále „Vlachů a Bulharů“ (\"rex Blachorum et Bulgarorum\"). Den před korunovací, 7. listopadu 1204 byl tarnovský patriarcha Vasilij povýšen na primase bulharské církve. Novopečený král však nebyl spokojen, protože požadoval titul \"imperator\" („císař“ – car) a nadále se carem tituloval.\n\nAsi půl roku před Kalojanovou korunovací, 13. dubna 1204, byla Konstantinopol dobyta křižáky a na troskách říše bylo založeno několik státních útvarů, řeckých (císařství v Trapezuntu, despotát v Epiru a Nikaiské císařství) i křižáckých (Soluňské království, Latinské císařství se sídlem v Konstantinopoli). Prvním latinským císařem se stal flanderský hrabě Balduin IX. jako Balduin I., který sebevědomě požadoval navrácení všech původně byzantských území. To se ovšem týkalo také Kalojana. Car nezahálel a uzavřel proti Latinům spojenectví s řeckými státy v Epiru, Trapezuntu a zejména v Nikaii (na spojenectví s Nikaiou navázal Kalojanův synovec Ivan Asen II., kterému byl roku 1234 potvrzen nikaiským císařem Ioannem III. Vatatzesem carský titul a tarnovský arcibiskup byl povýšen na patriarchu). Ke Kalojanovi přicházeli po roce 1204 různé depeše s žádostmi od pravoslavného obyvatelstva, aby je hájil proti Latinům. Město za městem provolávalo za svého vládce Kalojana a císař Balduin byl nucen zasáhnout. 14. dubna 1205 se oba panovníci střetli u Adrianopole. Balduinovo vojsko bylo Kalojanem rozdrceno a sám císař byl zajat a odveden do Tarnova, kde byl následujícího roku zavražděn (prý svedl Kalojanovu manželku, původem Kumánku, a car se pomstil). Kalojan se poté rozhodl zničit soluňského krále Bonifáce z Montferratu. Obsadil část Makedonie a nakrátko i Soluň, ale tu vzápětí ztratil. Roku 1206 byl namísto zavražděného Balduina za císaře prohlášen jeho bratr Jindřich, který se spojil s Bonifácem. Kalojan reagoval spojenectvím s nikaiským císařem Theodorem I. Laskaridem a roku 1207 znovu zaútočil. V malé potyčce s Kalojanem téhož roku zahynul Bonifác z Montferratu a Kalojan oblehl Soluň. Zde byl však zrazen velitelem pomocného sboru Kumánů Manastarem a proboden ve spánku. Příští den, 8. října 1207 Kalojan zraněním podlehl. Příčina spiknutí byla zřejmě podobná jako u vraždy cara Asena I. – nespokojenost s centralizovanou mocí a v Kalojanově případě velmi tvrdá vláda.\n\nOtázkou bylo, kdo se po Kalojanovi ujme vlády. Kalojan sám legitimní syny neměl a nejbližšími dědici byli synové Asena I. Ivan a Alexander. Ale proti nim se postavil další Kalojanův synovec, Boril, který trůn uzurpoval a bratry vyhnal. Během Borilovy vlády se Bulharsko spojilo s Latinským císařstvím a ztratilo spoustu Kalojanových výbojů. Naštěstí pro Bulharsko byl Boril roku 1218 s pomocí Asenovcům oddaných bogomilů sesazen starším synem Asena I. Ivanem, který se ujal vlády jako Ivan Asen II., a opět přivedl Bulharsko na vrchol moci.\n\n\n"}
{"id": "628710", "url": "https://cs.wikipedia.org/wiki?curid=628710", "title": "Lední hokej na Zimních olympijských hrách 1964 – kvalifikace muži", "text": "Lední hokej na Zimních olympijských hrách 1964 – kvalifikace muži\n\nKvalifikace na olympijský turnaj 1964 byla soutěž hokejových reprezentačních celků, která určila posledních pět účastníků olympijského turnaje.\n\nPřímo na olympijské hry se kvalifikovalo šest týmů z Mistrovství světa 1963 skupiny \"A\", čtyři nejlepší ze skupiny \"B\" a pořádající Rakousko.\n\nV kvalifikaci o pět volných míst se utkaly týmy, které se umístili na pátém až osmém místě ve skupině \"B\", druhý a třetí tým ze skupiny \"C\" Mistrovství světa 1963, dva zástupci z Dálného východu a týmy SRN a NDR, které se utkaly o právo reprezentovat \"Společné německé družstvo (SND)“.\n SRN – NDR 4:4 (2:1, 0:1, 2:2)\n\n6. prosince 1963 – Füssen \nBranky: 1:0 1. Ambros, 1:1 9. Buder, 2:1 12. Scholz, 2:2 21. Hiller, 3:2 48. Loibl (Köpf), 3:3 52. Voight, 3:4 56. Franke (E. Novy), 4:4 56. Trautwein (Scholz).\nRozhodčí: Pokorný (TCH), Starovojtov (URS)\nVyloučení: 8:6\nDiváků: 10 000\n\n8. prosince 1963 – Východní Berlín\nBranky:1:0 20. Buder (Heinze), 2:0 21. Hiller, 2:1 25. Rohde (Loibl), 2:2 26. Sepp, 3:2 32. Trautwein (Reif), 3:3 38. Buder (Hiller), 3:4 43. Trautwein.\nVyloučení: 2:2\nDiváků: 6 000\n Japonsko – Austrálie 17:1 (2:0, 9:0, 6:1)\n\n23. listopadu 1963 – Tokio\n\n26. listopadu 1963 – Tokio\n Jugoslávie – Dánsko\n Itálie – Velká Británie\n"}
{"id": "628712", "url": "https://cs.wikipedia.org/wiki?curid=628712", "title": "Félix-Jacques Moulin", "text": "Félix-Jacques Moulin\n\nFélix-Jacques Moulin (18. srpna 1802 – 12. prosince 1875) byl francouzský fotograf. Věnoval se portrétní fotografii, fotografii architektury, krajin i aktů.\n\nV roce 1849 otevřel fotograf Moulin vlastní obchod na Faubourg-Montmartre v Paříži a začal pořizovat daguerrotypie mladých dívek ve věku od 14. do 16. let. V roce 1851 byly Moulinovi jeho práce zabaveny a on byl odsouzen na jeden měsíc vězení za \"obscénní\" charakter jeho snímků - \"tak obscénních, že i vyslovení jejich titulů (...) by bylo spáchání obscénnosti\".\n\nPo svém propuštění pokračoval Moulin ve své činnosti více diskrétně. Učil fotografii, prodával fotografické vybavení a měl ve svém obchodě zadní dveře, aby se vyhnul dalším právním problémům. Jeho díla získala vážnost kritiků.\n\nV roce 1856 Moulin podnikl fotografickou expedici do Alžírska s více než jednou tunou vybavení a požehnáním vlády, která mu zajistila přístup ke koloniálním autoritám. V Alžírsku se setkal s technickými obtížemi kvůli změnám vlhkosti, práci v otevřeném terénu a kvalitou vody. Nicméně se mu podařilo pořídit rozsáhlý dokument o francouzských koloniích v severní Africe. Vrátil se v roce 1858 se stovkami fotografií krajin, měst, archeologických průzkumů a portréty obyvatel. 300 z nich publikoval v díle \"L'Algérie photographiée\", která vyšla ve třech dílech. Tyto dokumenty se staly oficiální brožurou koloniální vlády Napoleona III., kterému byla věnována. Snímky cestovaly Evropou na několika výstavách.\n\nZa vlády Napoleona III. se fotografii architektury ve Francii věnoval velký zájem. V roce 1851 byla založena mise Mission héliographique francouzskou vládní organizací Commission des Monuments historiques (Úřad historických památek). Úkolem mise byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann.\n\n\n"}
{"id": "628713", "url": "https://cs.wikipedia.org/wiki?curid=628713", "title": "Alviso Cadamosto", "text": "Alviso Cadamosto\n\nAlviso Cadamosto nebo Alvide da Ca' da Mosto ( aɫˈviz(ɨ) kɐðaˈmoʃtu) také známý v portugalštině jako Luís Cadamosto (1429 či 1432 Benátky – 16. července 1483 Benátky) byl benátský mořeplavec v portugalských službách, který byl najat princem Jindřichem Mořeplavcem, aby zjistil, zda lze po řece Gambii doplout do říše legendárního panovníka Kněze Jana. V roce 1455 vyplul z Portugalska na jih, když doplul k ústí Gambie narazil na odpor domorodců a tak se musel vrátit. O rok později se vydal na druhou plavbu při které objevil ostrovy Boa Vista, Santiago a Maio v Kapverdském souostroví. Po té doplul znovu k ústí řeky Gambie a plul proti jejímu proudu do vnitrozemí. Po vypuknutí nemoci mezi posádkou byl nucen se vrátit zpět do Portugalska. Byl jedním z mála mořeplavců ve službách Jindřicha Mořeplavce, který zanechal o své plavbě podrobnou zprávu.\n\n\n\n"}
{"id": "628718", "url": "https://cs.wikipedia.org/wiki?curid=628718", "title": "Terry Sawchuk", "text": "Terry Sawchuk\n\nTerry Sawchuk (28. prosince 1929 – 31. května 1970) byl kanadský hokejový brankář ukrajinského původu. Dle statistik patří k nejlepším brankářům v historii NHL, jeho rekordy vydržely nepřekonané více než tři desetiletí. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nByl synem Louise Sawchuka, ukrajinského emigranta, narodil se již v Kanadě. Jako dvanáctiletý utrpěl úraz pravého lokte, který před rodiči ze strachu před trestem skrýval a nebyl řádně ošetřen, což vedlo k tomu, že zlomenina špatně srostla a pravou končetinu měl kratší a omezeně v lokti pohyblivou. To jej později v jeho hráčské kariéře trochu omezovalo. Jeho starší bratr byl hokejovým brankářem, v sedmnácti letech však zemřel náhlou smrtí. Terry Sawchuk od něj zdědil brankářskou výstroj. Měl pro chytání velký talent, již jako 14letého chlapce si jej všiml místní skaut Detroit Red Wings a zařídil mu možnost hrát za juniorský tým v Galtu v Ontariu (Galt Red Wings).\n\nV roce 1947 podepsal profesionální smlouvu s Detroitem. Začal hrát nejprve v U.S. Hockey League a American Hockey League, v obou ligách získal titul nováčka roku. Šanci chytat v NHL poprvé dostal v sezóně NHL 1949/1950, když zaskočil za zraněného gólmana Harryho Lumleye a nastoupil v sedmi zápasech. Ukázal takový talent, že Lumleye po sezóně Detroit vyměnil do Chicaga, i když klub dovedl k zisku Stanley Cupu, a ponechal si Sawchuka jako jedničku pro další sezónu. Sázka na něj se klubu vyplatila. V následující sezóně získal Calderovu trofej pro nejlepšího nováčka sezóny a byl nominován do All star týmu NHL. Ve svých prvních pěti sezónách dovedl Detroit třikrát k vítězství ve Stanley Cupu, sám také třikrát získal Vezinovu trofej pro nejlepšího brankáře. Za tuto dobu vychytal 56 utkání bez obdrženého gólu a v každé sezóně udržel průměr obdržených branek pod 2,0 na utkání. Přes všechny tyto úspěchy jej Detroit v roce 1955 vyměnil do Boston Bruins, protože za něj měl mladší náhradu - Glenna Halla. V Bostonu vinou častých zranění i depresí, kterými trpěl, jeho výkonnost poklesla. V roce 1957 oznámil ukončení kariéry, za což jej novináři označili za zbabělce. Po sezóně jej ale opět získal Detroit výměnou za Johnna Bucyka. Za Red Wings odchytal dalších sedm sezón, ovšem dřívější výkonnosti již nedosahoval. V roce 1964 byl uvolněn do Toronta, kde vytvořil dvojici s dalším veteránem Johnny Bowerem. Dvojice získala v sezóně 1964/1965 Vezinovu trofej (tehdy se udělovala brankáři nebo brankářům týmu, který obdržel v základní části NHL nejméně gólů) a o dva roky později dovedli Toronto až ke Stanley Cupu. Závěrečné tři sezóny strávil vždy v jiném klubu - Los Angeles Kings, opět Detroitu a New York Rangers, kde odehrál jen osm utkání. Naposledy stál v bráně 14. dubna 1970. Během své kariéry utrpěl řadu zranění. Do roku 1962 chytal bez masky, v obličeji měl kolem 400 stehů.\n\nV roce 1953 se oženil s Patricií Annou Bowmanovou Moreyovou, měli spolu sedm dětí. Sawchuk trpěl depresí a propadl alkoholu. Nakonec se s manželkou v roce 1969 rozvedli. V roce 1970 po potyčce se spoluhráčem Ronem Stewartem utrpěl vnitřní zranění, podstoupil několik operací a nakonec zemřel v nemocnici na plicní embolii. Vyšetřování nakonec uzavřelo incident jako nešťastnou náhodu.\n\nTýmové\nIndividuální\n\n\n"}
{"id": "628722", "url": "https://cs.wikipedia.org/wiki?curid=628722", "title": "Krak (kníže)", "text": "Krak (kníže)\n\nKrak (také Krakus, latinsky Gracchus) byl legendární vládce Poláků, zakladatel města Krakov. Podle Wincenta Kadlubka (polsky \"Wincent Kadłubek\"), jehož záznamy jsou nejstarší, mělo jít o jednoho z knížat, nebo  guvernérů, kteří bojovali s Galy v Panonii, nebo v Korutanech (\"kronikář pouze naznačuje\"), po čemž byl vybrán králem a dal tak základ Polskému království. \n\nPo návratu na území Polska se stal králem. Měl dva syny Kraka II., Lecha II. a dceru Wandu. Jeho synové měli zabít Vavelského draka. Po čemž měl jeden z nich ze závisti zabít druhé bratra (Lech II. Kraka II.). Jiná legenda vypráví, že draka zabil sám Krak, proto byl nazýván také jako Drakobijec (polsky \"Smokobójca\").\n\nWanda byla hrdinkou legendy \"\"O Wandě, která nechtěla Němce za manžela\"\" (polsky \"\"O Wandzie, która nie chciała Niemca\"”). \n\nV popise pohřbu knížete Kraka se spojuje zmínka o založení města Krakov. Po smrti knížete Kraka byl navršen kopec, pod kterým byl podle legendy pochován. \n\nV době, kdy měla být kopec navršena, obyvatelé města Krakova nosili zeminu na mohylu v rukávech, odtud vznikl \"svátek Rukávů\" (polsky święto Rękawki). Kopec byl nazván v polštině jako \"Kopiec Kraka\", nebo \"Kopiec Krakusa\", česky je znám jako Krakova mohyla. \n\nPo jeho smrti přešla vláda na jeho syny a později dceru Wandu. \n\nLegenda o životě částečně připomíná českou pověst o knížeti Krokovi. Především v díle Jana Dluhoše (polsky \"Jan Długosz\"). Motiv války z drakem byl použit pravděpodobně z legendy o svatém Jiřím, případně z mýtu války Peruna se Zmejem. Legenda obsahuje prvky událostí z 7. a 8. století. Mohl to být také legendární keltiberský král Crocco. \n\nVyprávění o Krakovi začíná (v díle W. Kadlubka) po ukončení bojů s Římany. Kde bylo připomínáno, že prapůvodní slované, kteří osídlili Polsko si zvolili Kraka za svého knížete. Následně W. Kadlubek popisuje ve zkratce události jiného velkého kmene, který byl jediný, který se mohl poměřovat s Poláky a to byli Gálové. V jisté době měli vkročit do Panonie, z čehož se pro W. Kadlubka vytvořil fakt válek tohoto slovanského (\"polského\") kmene s Gály. Panonie byla ve středověku považována za kolébku Slovanů. Tento stav měl mít za následek první rozvojové tendence, tedy snahu o vytváření vlastních kmenů. To byl důvod, proč Krak, který z nějakých neznámých důvodů nebyl v té době v Panonii (W. Kadlubek píše, že se vrátil z Korutan, bylo možné, že tam byl na vojenské výpravě). Po návratu se rozhodl shromáždit všechny muže k rokování. Na této schůzce získal důvěru společenstva (W. Kadlubek mu vložil do úst slova: \"\"svět bez slunce – to je jako země bez krále\"\"), a tím se prohlásil za krále.\n\nWincent Kadlubek přeložil do latiny jméno Krak do formy \"\"Gracchus\"\" a pod tímto jménem vystupovala ona postava v jeho kronice. Nepochybně to mělo v touze připodobnit Kraka k jinému slovanskému zákonodárci a poručníkovi Tiberiovi Gracchusovi (latinsky jménem \"Tiberius Sempronius Gracchus\", polsky \"Tyberiusz Gracchus\"). Není bez významu fakt, že první informace o Krakovi se objevují v kronice W. Kadlubka, když popisuje války Poláků s Římany. Později, když boje přestaly, \"\"Prapoláci\"\" měli obsadit určitá města, ve kterých se měli později ustanovit jako guvernéři. Zároveň si také vybrali knížete, kterým byl právě Krak. To však vyplývá z dalšího průběhu příběhu, kdy se Krak nerovnal nadřazenému postavení v kmeni, ale byl pravděpodobně jen jedním z guvernérů. Proto se Krak stal guvernérem s největší pravděpodobností v nějakém římském městě. Další věc je poukázáni na spojení s Římem a Tiberiuem Gracchusem, kdy v popisu Krakových prvních činů, po jmenování králem, bylo vydání zákona. První zákon, který vytvořil nový král, W. Kadlubek nazval převzetím formy a obsahu zákona od Římanů (\"\"Tak vznikl základ našich občanských práv a nastala doba jeho zrození\"“), zásady nového zákona byly založeny na zrušení otroctví a nespravedlnosti (\"za což bojoval také Tiberius Gracchus\"). Tímto způsobem chtěl kronikář dát Krakově silnější historický základ.\n\nprávě W. Kadlubek poprvé používá pojem \"Polsko\", které měl Krak přivést k \"\"velké prosperitě\"\". Rozkvět však netrval dlouho, protože nově vytvořený stát narazil na nový problém a to v podobě netvora zvaného \"\"všežravý\"\". Jak píše kronikář, měl terorizovat poddané v Krakově svými velkými nároky na obětiny skotu, jehož dodávky vyžadoval každý týden. Kdyby nebyla oběť učiněna, jedl by tolik lidí, kolik by mu bylo dáno. V této situaci Krak poslal na netvora své syny, kteří se po neúspěchu v otevřeném boji se uchýlili k podvodu. Dali “všežravému” jako obvyklá oběť, resp. naplnili kravskou kůže sírou, což netvora zabilo. S tímto příběhem souvisí domněnka o bratrovraždě, které pak vedlo ke krátkému bezvládí v Krakově. Když jeho synové zabili netvora, mladší ze synů, toužíce po moci se vrhnul na staršího a zabil jej. Otci řekl lež, tedy že staršího bratra zabil netvor. Po Krakově smrti tento syn převzal vládu. Temné tajemství Lecha II. bylo brzy objeveno, byl souzen a vyhnán. Navzdory všemu, láska lidu ke Krakovi a jeho rodině měla být tak velká, že vláda byla dána jeho dceři Wandě. Při této příležitosti W. Kadlubek poznamenává, že rozhodovacím centrem v této věci byl: \"Senát, mocného a celého lidu\".\n\nNa počest Kraka, po jeho smrti, bylo nad skálou, kde žil netvor, postaveno město. Podle Kadlubka, bylo město nazváno Gracchovia (Krakov) a pohřební rituály za zesnulého krále byly prováděny tak dlouho, dokud město nebylo zcela dokončeno, a to do posledního domu. Kronikář si poznamenal, že název města Krakov byl odvozen od křiku havranů, kteří přišli hodovat na mršině \"všežravého\".\n\nKníže Krak byl jednou z postav trilogie Stanislava Pagačevského (polsky \"Stanisław Pagaczewski\") o příhodách Baltazara Houby (polsky \"Baltazar Gąbka\"): Únos Baltazara Houby, Mise profesora Houky, Houka a létající talíře.\n\nHistorie Kraka inspirovala také Stanislava Šukalského (polsky \"Stanisław Szukalski\") k napsání dramatu \"Krak, syn Ludole\".\n\n\n"}
{"id": "628723", "url": "https://cs.wikipedia.org/wiki?curid=628723", "title": "Robert Coleman Richardson", "text": "Robert Coleman Richardson\n\nRobert Coleman Richardson (26. června 1937, Washington, D.C., USA – 19. února 2013, Ithaca, New York) byl americký experimentální fyzik. Spolu s Davidem Leem a Douglasem Osheroffem v roce 1996 získal Nobelovu cenu za fyziku za objev supratekutosti u izotopu helia He, který učinili v laboratoři Cornelovy univerzity v roce 1972.\n\nV roce 1958 získal titul B.S. (bakalář věd) a v roce 1960 titul M.S. (magistr věd) na Virginia Tech. Titul Ph.D. získal roku 1965 na Duke University.\n\nOd roku 1975 byl profesorem fyziky na Cornell University.\n\n"}
{"id": "628728", "url": "https://cs.wikipedia.org/wiki?curid=628728", "title": "Val Logsdon Fitch", "text": "Val Logsdon Fitch\n\nVal Logsdon Fitch (10. března 1923 – 5. února 2015) byl americký jaderný fyzik. Studoval na Gordon High School a poté tři roky na Chadron State College. V roce 1943 narukoval do armády. V roce 1948 získal bakalářský titul z elektrotechniky na McGill University a v roce 1954 získal na Columbia University titul Ph.D. z fyziky. Během druhé světové války pracoval na Projektu Manhattan v Los Alamos. Byl členem fakulty na Princeton University.\n\nSpolu s Jamesem Croninem získal roku 1980 Nobelovu cenu za fyziku za experiment, který provedli roku 1964 a kterým dokázali, že při některých subatomárních reakcích dochází k narušení fundamentálních principů symetrie. Konkrétně tomu tak je při rozpadu kaonů.\n\n\n"}
{"id": "628730", "url": "https://cs.wikipedia.org/wiki?curid=628730", "title": "Georges Rouault", "text": "Georges Rouault\n\nGeorges Rouault [\"žorž ruól\"] (27. května 1871 Paříž – 13. února 1958 tamtéž) byl francouzský malíř a grafik, blízký fauvismu a expresionismu.\n\nNarodil se v rodině truhláře ve čtvrti Belleville a ve 14 letech nastoupil do učení u malíře na sklo. Roku 1891 byl přijat na pařížskou École des Beux-Arts, kde byl jeho profesorem Gustave Moreau, s nímž se Rouault blízce spřátelil. Roku 1894 získal Chenavardovu cenu, ale když se dvakrát marně snažil získat stipendium Prix de Rome, na Moreauovu radu školu opustil. Roku 1895 se sblížil se skupinou katolických spisovatelů a básníků, jako byli Joris Karl Huysmans nebo Charles Péguy, kteří si ho získali radikalitou i hloubkou své víry. S Huysmansem strávil nějaký čas v klášteře v Ligugé, než ji vláda rozpustila. Když roku 1896 Moreau zemřel, stal se Rouault správcem jeho nadace a po těžké krizi se stal křesťanem. Roku 1903 společně s Henri Matissem a dalšími založil v Paříži „Podzimní salon“. Roku 1904 se seznámil s dílem Léona Bloy a rozhodl se malovat bez ústupků dobovým náladám. Jeho drsný osobitý sloh byl ovlivněn zejména Rembrandtem, Goyou a Daumierem, patrně také van Goghem. S vervou malované akvarelové a kvašové obrazy tváří – klaunů, prostitutek i soudců – se někdy blížily karikaturám a šokovaly publikum. Od roku 1912 začal malovat olejem a věnoval se také grafice, zejména barevným dřevořezům a leptům. \nKdyž roku 1912 zemřel Rouaultův otec, začal pracovat na velkém cyklu \"Miserere\", který dokončil až roku 1946 a vydal jako knihu 58 foliových leptů roku 1948. Roku 1917 si Rouaulta všiml významný galerista Ambroise Vollard, odkoupil celé jeho dílo (770 obrazů) a zaměstnával ho pak jako ilustrátora svých bibliofilských vydání. Od roku 1927 se Rouault zase věnoval hlavně volné tvorbě a maloval lidské tváře, utrpení Krista a také krajiny. Obrazy z posledního období vyzařují klid, jsou ještě barevnější a často krajně zjednodušené, až na hranici abstrakce. Významnou kapitolu Rouaultova života tvořilo přátelství s moravským nakladatelem Josefem Florianem, který ve svém nakladatelství propagoval malířovo dílo ještě před 1.světovou válkou. Rouault během patnácti let zaslal Florianovi přes 100 dopisů, verše a řadu svých grafik i originálů(Soudci, Milenci pod stromem, Lampa, Ukřižovaný, Dívka aj). Kromě svých děl posílal na Moravu i tehdy téměř neznámá díla franc.tvůrců (Modigliani, Picasso, aj.).\n\nRouaultovy obrazy lze vidět například v pařížském Centre Georges Pompidou, ve Phillips Collection ve Washingtonu i v několika japonských galeriích moderního umění.V České republice je několik Roualtových děl z Florianovy kolekce umístěno dnes v několika soukromých sbírkách.\n\nRouault si už za svého života získal velkou pověst, nejen v Evropě, ale také v USA a v Japonsku. Do českého prostředí zavedl Rouaulta jeho přítel Josef Florian a Rouaultovy grafiky významně ovlivnily například B. Reynka a patrně i F. Tichého.\n\n\n"}
{"id": "628736", "url": "https://cs.wikipedia.org/wiki?curid=628736", "title": "Arrondissement Nontron", "text": "Arrondissement Nontron\n\nArrondissement Nontron je francouzský arrondissement ležící v departementu Dordogne v regionu Akvitánie. Člení se dále na 8 kantonů a 80 obcí.\n\n"}
{"id": "628737", "url": "https://cs.wikipedia.org/wiki?curid=628737", "title": "Mágové Megas Tu", "text": "Mágové Megas Tu\n\nMágové Megas Tu je název deváté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 27. října 1973, v České republice 23. listopadu 1997.\n\nPíše se hvězdné datum 5254.4. Hvězdná loď USS Enterprise (NCC-1701) pod velením kapitána Jamese Kirka míří do středu naší galaxie, kde má ověřit teorii, že dodnes od velkého třesku v tomto místě vzniká hmota. Tamní prostředí připomíná spíše kombinaci bouřek a hurikánů.\n\nKdyž lodi hrozí rozlomení trupu, pan Spock navrhuje dostat se do středu jevu, protože existuje naděje na oko hurikánu. Uvnitř bouře skutečně panuje klid, ale všechny systémy lodi začnou kolabovat a to i podpora života. Na poslední moment, před ztrátou vědomí se na můstku objevuje svalnatý muž s rohy a kopyty místo chodidel.\n\nMuž připomínající ďábla posádce pomáhá a představuje se jako Lucien. Záhy přenáší kapitána, Dr. McCoye a pana Spocka pryč z lodi. Dostávají se do Megas Tu. Město Megas Tu je domovem civilizace mágů, zvaných Megané. Vysvětluje také, že již byli i na Zemi, kde jejich přirozená moc byla označována za kouzla. Náhle Lucien rozhovor ukončil a rychle poslal všechny zpět na Enterprise.\n\nSpock na lodi zkouší svou teorii, jestli schopnosti jsou darem jenom Meganů nebo je to vliv prostředí a může jí ovládat také. Skutečně po krátkém psychickém cvičení dokáže většina posádky základní \"kouzla\". Když se vrací Lucien, objevují Enterprise i ostatní Megané a chtějí posádku soudit za svou krutost a zlou povahu.\n\nPosádka se objevuje v pranýřích. Spock poznává, že jde o iluzi města Salem ve státě Massachusetts, kde roku 1691 proběhl salemský čarodějnický případ. Asmodeus, představený Meganů zahajuje soud a objasňuje posádce, že při jejich návštěvě Země byli posléze pronásledováni a upalováni inkvizicí. Z jeho řeči je patrné, že Megané mají obavu, že lidé přišli na Megas Tu pro dokonání hrůzného stíhání.\n\nRole obhájce se ujímá pan Spock, protože sám nepatří k lidskému druhu. Daří se mu přesvědčit, že posádka Enterprise je skutečně nevinná a lidstvo se od dob Salemu změnilo. Ovšem Asmodeus chce uvěznit Luciena. Tomu chce Kirk zabránit za každou cenu i při použití nově nabytých schopností. Asmodeus Kirka upozorňuje, že jeho další jméno je třeba pokušitel nebo také Lucifer, ale Kirk trvá na svém.\n\nJeho snaha je Asmodeem oceněna jako důkaz jejich záměrů a vysvětluje, že šlo pouze o test, zdali opravdu jsou jejich úmysly čisté. Zpět na Enterprise se McCoy ptá, jestli mohlo jít o pravého Lucifera. Spock dodává, že pokud ano, tak to bylo podruhé, co byl zavržen, ale také tento den Kirkem spasen.\n\n\n"}
{"id": "628739", "url": "https://cs.wikipedia.org/wiki?curid=628739", "title": "Žížala hnojní", "text": "Žížala hnojní\n\nŽížala hnojní () je kroužkovec specializující se na dekompozici organického odpadu.\n\nDélka těla je 50–150 mm. Zbarvení je „tygrované“. Prostomium je epilobické.\n\nPřirozeným biotopem jsou silně zamokřené půdy v listnatých i jehličnatých lesích. Daří se jí v hnijící vegetaci, kompostu nebo hnoji. V půdě se vyskytují výjimečně, vyhledávají podmínky, v kterých ostatní žížaly nedokáží přežít.\n\nŽížala hnojní je původně palearktický druh, dnes žije na všech kontinentech kromě Antarktidy.\n\nPotravu tvoří rostlinné zbytky a zbytky živočišného původu.\n\nŽížala hnojní je vedle \"Eisenia andrei\" nejčastěji chovaný druh ve vermikulturách. Používána je nejen k zvětšení kvality hnojiv, ale i pro rybolov. Z rybářského hlediska se v ČR nejvíce hodí pro lov těchto druhů: lína, kapra, karase, okouna, candáta, sumce ve velkém množství, parmy, ostroretky, jelce, štiky, ale i lososovitých ryb.\n\n"}
{"id": "628743", "url": "https://cs.wikipedia.org/wiki?curid=628743", "title": "Norman Foster Ramsey", "text": "Norman Foster Ramsey\n\nNorman Foster Ramsey, Jr. (27. srpna 1915, Washington, D.C., Spojené státy americké – 4. listopadu 2011, Wayland, Massachusetts, USA) byl americký fyzik. Od roku 1947 byl profesorem fyziky na Harvardově univerzitě. V roce 1989 získal spolu s Hansem Dehmeltem a Wolfgangem Paulem Nobelovu cenu za fyziku. Jeho část byla „za vynález metody separovaných oscilujících polí a její použití ve vodíkových maserech a jiných atomových hodinách“.\n\nZískal tituly B.A. (Bachelor of Arts) a Ph.D. na Kolumbijské univerzitě postupně v letech 1935 a 1940. Zůstal zde jako člen fakulty, ale v roce 1947 odešel na Harvard.\n\n\n"}
{"id": "628751", "url": "https://cs.wikipedia.org/wiki?curid=628751", "title": "Sintel", "text": "Sintel\n\nSintel je počítačově animovaný krátký film od Blender Institute, který je součástí Blender Foundation. Jméno pochází z Holandského slova sintel, které znamená uhlík nebo žhavý popel. V komentáři na blogu to potvrdil Ton Roosendaal slovy \"\" 'Sintel' je část žhavého uhlí nebo kovu. Slabě světélkuje, hoří a poté se změní na prach...\"\".\n\nFilm byl vytvořen v programu Blender, volně šiřitelném 3D modelovacím programu vytvořeném stejnou nadací.\n\nPráce na filmu začaly v roce 2009 v květnu. Prvně byl film oficiálně představen na Holandském Filmovém Festivalu (Netherlands Film Festival) 27. září 2010 a o 3 dny poté, tedy 30. září, byl publikován na internetu.\n\nDívka jménem Sintel pátrá po malém drakovi, kterého pojmenovala Scales. Zpětný záběr prozrazuje, jak Sintel našla malého draka s poraněným křídlem a postarala se o něj. Mezím ním a Sintel se vytvoří úzký vztah. Časem, když se Scalesovi křídlo uzdraví a je schopný létat, ho chytí dospělý drak. Sintel se rozhodne podniknout cestu na záchranu Scalese, porážejíce všechny zvířata a bojovníky, kteří jí přijdou do cesty. Konečně doráží do jeskyně kde sídlí dospělý drak s mládětem. Dospělý drak Sintel zpozoruje a zaútočí, ale poté najednou zaváhá jí zabít. Sintel toho využije, draka zabije a až poté si všimne jizvy na křídle. Uvědomí si, že dospělý drak je Scales a že i ona značně zestárla. Se zlomeným srdcem opouští jeskyni, nevědomky pronásledovaná Scalesovým potomkem.\n\n"}
{"id": "628752", "url": "https://cs.wikipedia.org/wiki?curid=628752", "title": "Leo von Caprivi", "text": "Leo von Caprivi\n\nGeorg Leo hrabě von Caprivi de Caprera de Montecuccoli (24. února 1831, Berlín – 6. února 1899, Skyren) byl německý státník, nástupce Otty von Bismarck ve funkci německého kancléře. Tuto funkci zastával v období od 20. března 1890 do 26. října 1894.\n\nNarodil se na zámku Charlottenburg v Berlíně v Prusku. Otec Julius Leopold von Caprivi (1797 – 1865) byl právníkem, později se stal soudcem pruského nejvyššího soudu a členem pruské sněmovny lordů. Jeho matkou byla Emilie Kopkemová, dcera Gustava Kopkema, ředitele gymnázia v Berlíně, které navštěvoval i Capriviho předchůdce Otto von Bismarck.\n\nV roce 1849 vstoupil do pruské armády. Sloužil ve druhé šlesvické válce v roce 1864, v prusko-rakouské válce v roce 1866 a v prusko-francouzské válce v letech 1870 – 1871. Dosáhl hodnosti podplukovníka. Za své zásluhy získal vojenské vyznamenání Pour le Mérite. Po prusko-francouzské válce působil na pruském ministerstvu války. V roce 1882 se stal velitelem 30. pěší divize u Met.\n\n20. března 1890 byl jmenován německým kancléřem. V úřadě skončil 26. října 1894. Jmenuje se podle něho Capriviho pruh na území dnešní Namibie. Ten k tehdy německé kolonii Německá jihozápadní Afrika připojil toto území, aby získala přístup k řece Okavango.\n\n"}
{"id": "628753", "url": "https://cs.wikipedia.org/wiki?curid=628753", "title": "Bojovnice thajská", "text": "Bojovnice thajská\n\nBojovnice thajská může být:\n\n"}
{"id": "628755", "url": "https://cs.wikipedia.org/wiki?curid=628755", "title": "Codex Augiensis", "text": "Codex Augiensis\n\nCodex Augiensis, Gregory-Aland č. 010), označovaný obvykle písmenem F, je řecký pergamenový kodex pocházející z 9. století. Své jméno má podle kláštera Augia Dives, kde se kodex nacházel. Skládá se z celkem 136 listů. Kodex obsahuje text Listů apoštola Pavla.\n\nRozměry rukopisu jsou přesně čtvercové o straně 23 x 19 cm.\n\nKodex je uložen v Trinity College (B. XVII. 1) v Cambridge.\n\n\n\n"}
{"id": "628756", "url": "https://cs.wikipedia.org/wiki?curid=628756", "title": "Nadace a Země", "text": "Nadace a Země\n\nTitul Nadace a Země (anglicky \"Foundation and Earth\") amerického spisovatele a profesora biochemie Isaaca Asimova je pátým dílem slavné sci-fi série o Nadaci (čítající sedm knih) a chronologicky sérii završuje. Příběh navazuje na dílo \"Nadace na hranicích\". Román lze číst samostatně, přestože některé pasáže odkazují na předchozí díl (není jich mnoho).\n\nZávěr příběhu a celé ságy se spojuje s tetralogií robotických detektivek (\"Ocelové jeskyně\", \"Nahé slunce\", \"Roboti úsvitu\", \"Roboti a impérium\").\nNávaznost má i další sága o Galaktické říši (romány \"Hvězdy jako prach\", \"Kosmické proudy\", \"Oblázek na obloze\" a povídka \"Slepá ulička\").\n\nV knize se sice může několik logických souvislostí jevit slabšími, příliš to však nesnižuje hodnotu díla z pohledu čtenáře. Na pozadí humanistických myšlenek autora se rozvíjí kvalitně zkonstruovaný děj se zajímavou a neotřelou pointou.\n\nNadace a Země byla vydána v USA v roce 1986 nakladatelstvím Doubleday. České vydání bylo realizováno nakladatelstvím AG Kult v roce 1992.\n\nLiterární dílo líčí pátrání po Zemi, pradávné a mystické planetě, z níž mohlo vzejít lidstvo, přestože to je v galaxii obývané výlučně lidmi (žádné mimozemské formy života zde nejsou) odmítaný a zdiskreditovaný názor.\n\nGolan Trevize je radní Nadace na Terminu, tvrdošíjný, netrpělivý, občas zaslepený, nezřídka neomalený. Vůdce mise, cítí, že nalezení Země je jeho posláním. Dokáže učinit správné rozhodnutí i na základě minima informací. S Bliss se dostává do častých slovních výměn. Jediný kvalifikovaný pilot Vzdálené hvězdy. Má za to, že Fallom představuje skryté nebezpečí díky své odlišné anatomii a potenciálním mentálním schopnostem.\n\nBlissenobiarella (Bliss) je rozvážná, ze své podstaty Gaie vnímavá mladá žena, často oponuje Trevizi a stojí si za svými rovnostářskými ideami. Sblížila se s Janovem Peloratem, ten její city opětuje. Díky svým telepatickým schopnostem zajišťuje bezpečnost výpravy.\n\nDr. Janov Pelorat je postarší historik a sběratel pradávných mýtů a legend, jenž byl s Trevizem vyslán na vesmírnou misi starostkou Terminu Harlou Branno již v předešlém díle Nadace, během níž se spřátelili. Tmelicí prvek na lodi, svůj názor neprosazuje, spíše navrhuje. Často se nechává unést při proslovech, v čemž jej krotí Golan. Dobrácká a mírná povaha. Zamiloval se do Bliss.\n\nFallom je solarijské dítě (hermafrodit) s velkou zvídavostí a intelektem. Prahne po nových informacích, snadno a rychle se učí novým věcem. Oblíbí si Bliss a Pelorata, kteří se k němu chovají s láskou, Trevize nemá rádo. I ono má ambice vyzkoušet řízení lodi, pro což nemá Golan Trevize pochopení.\n\nR. Daneel Olivaw je robot, na což upomíná písmeno R v jeho jméně. Pamětník dávných věků a největší znalec Galaktické říše, spolupracoval již s Elijášem Baley (postava ze série robotických detektivek) a Hari Seldonem. Objeví se na konci příběhu.\n\nČást první – Gaia\n\n1. Pátrání začíná\n2. Směrem na Comporellon\n\nČást druhá – Comporellon\n\n3. Na vstupní stanici\n4. Na Comporellonu\n5. Boj o loď\n6. Vlastnosti Země\n7. Odlet z Comporellonu\n\nČást třetí – Aurora\n\n8. Zakázaný svět\n9. Smečka\n\nČást čtvrtá – Solaria\n\n10. Roboti\n11. V podzemí\n12. Vzhůru na povrch\n\nČást pátá – Melpomenie\n\n13. Pryč ze Solarie\n14. Mrtvá planeta\n15. Lišejník\n\nČást šestá – Alfa\n\n16. Střed světů\n17. Nová Země\n18. Hudební slavnost\n\nČást sedmá – Země\n\n19. Radioaktivní ?\n20. Blízký svět\n21. Pátrání končí\n\nGolan Trevize, člen rady Nadace na Terminu (centrální planetě První Nadace), muž s pozoruhodnou schopností učinit správné rozhodnutí i na základě minima informací rozhodl o další budoucnosti lidstva, upřednostnil Galexii před Druhou Galaktickou říší vedenou buďto mentalisty z Druhé Nadace či lidmi První Nadace opírajícími se o technologické zázemí, čímž odsoudil psychohistorický plán Hariho Seldona k zániku. Galexie má fungovat jako živý superorganismus zahrnující celou galaxii obývanou lidmi, jako obdoba Gaii v mnohem větším měřítku.\n\nToto spíše podvědomé rozhodnutí jej znepokojuje, potřebuje si jej ospravedlnit a nalézt důkazy, že se nemýlil. Domnívá se, že je nalezne na Zemi, planetě, z níž mohla vzejít kolonizace vesmíru. O Zemi se toho však moc neví, je opředena pouze mýty a legendami. Nikdo neví, zda ještě existuje a v kterém vesmírném sektoru by se mohla nacházet. V pátrání je Trevizi nápomocen přítel historik Janov Pelorat, jehož celoživotní náplní a vášní je shromažďování archaických legend a Blissenobiarella (zkr. Bliss), mladá žena z Gaii, jejímž úkolem je zajistit bezpečnost posádce lodi díky svým mimořádným psychickým schopnostem.\n\nGaia je planeta, na níž existuje kolektivní vědomí všech jejích složek a díky tomu jsou všechny ideálně vyvážené. Každý obyvatel planety má přístup k celkovému vědění, individualismus a s ním i opozice jsou výrazně omezeny. Populace je udržována víceméně na konstantní úrovni a jednotlivé části planetárního organismu jsou v naprostém souladu.\n\nPoté, co vyšlo najevo, že veškeré zmínky o Zemi byly odstraněny z Galaktické knihovny na Trantoru, centrální planety první Galaktické říše, zajímá se Trevize, jaké informace ohledně Země má k dispozici Gaia. Zjistí, že rovněž žádné. Rozhodne se držet jediného vodítka, které má a se svými společníky odlétá na planetu Comporellon.\n\nPřílet na Comporellon provázejí komplikace. Na vstupní stanici na oběžné dráze, kde probíhají kontroly lodi, nákladu a cestujících sloužící úředníci odmítají vpustit dál Bliss, která nemá patřičné doklady totožnosti. Situaci zachraňuje Golan Trevize, jenž nakonec docílí toho, že Bliss může pokračovat zároveň s nimi na Comporellon.\n\nPo přistání na planetu jsou všichni tři zatčeni a předvedeni před mynistryni dopravy. Trevize se dopídí, že Comporellon má zájem o jejich hvězdolet.\n\nGravitační loď FS Vzdálená hvězda je nejmodernější vesmírné plavidlo, využívá pokročilých technologií První Nadace. Právě technologická vyspělost umožnila Nadaci vybudovat Druhou galaktickou říši. Dokáže se pohybovat nezávisle na gravitaci, vyvine rychlost blízkou rychlosti světla a má unikátní počítač, který se při ovládání propojí se smysly pilota a znásobí tak jeho schopnosti. Je to opět Golan Trevize, jemuž se podaří ošemetnou situaci vyřešit a udržet status quo.\n\nV hlavním městě planety vyhledají Trevize, Pelorat a Bliss místního historika Vasila Deniadora. Ten jim poskytne bližší vysvětlení.\n\nVesmír byl kolonizován ve dvou vlnách. V první vlně lidé obsadili 50 nejbližších světů za pomoci robotů. Tyto světy se nazývají Intermitentní neboli Zakázané. V současnosti se o nich ví velmi málo, neví se ani to, zda jejich obyvatelé ještě žijí či už vymřeli. Předpokládá se druhá varianta, neboť existuje teze, že společnost s robotickou složkou prodělá dekadenci. Komunikace ani jakýkoli jiný kontakt s Intermitentními světy neprobíhá. Ve druhé vlně lidé postupně obsadili zbytek galaxie již bez robotů a vytvořili první Galaktickou říši s centrální planetou Trantorem.\n\nCestovatelé obdrží od comporellonského historika souřadnice tří Intermitentních světů, na něž narazil během svého bádání.\n\nPrvní ze souřadnic, které Trevize zadal do palubního počítače, přivedly posádku Vzdálené hvězdy na planetu s relativně mírným podnebím. Bliss, jejíž mentalické schopnosti jí umožňují na dálku zaregistrovat neuronovou aktivitu mozku, zachytí přítomnost zvířat, ne však lidí. Zdá se, že planeta bez lidí pustne.\n\nPřistanou poblíž sutin, kde Golan doufá, že naleznou nějakou informaci vedoucí k cíli - Zemi. Před výstupem z lodi se ozbrojí mj. neuronovým bičem, což Bliss neschvaluje. Jako součást Gaii se staví proti násilí. Nakonec to je klíčové rozhodnutí, neboť Golana napadne smečka zdivočelých psů, kteří se dostali v nepřítomnosti člověka na nejvyšší evoluční příčku planety. Společnými silami se Bliss a Trevizi podaří zahnat je na útěk.\n\nPelorat mezitím nalezne zbytky robota a také nápis na rozvalině, díky čemuž identifikuje planetu. Aurora znamená „úsvit“ a podle historikovy teorie by to mohl být první osídlený svět během první vlny kolonizace.\n\nPřílet na Solarii, nejmladšího z padesáti Intermitentních světů (jak se později dozvědí) proběhne bez potíží. Po přistání se objeví roboti a zanedlouho i Bander, vládce državy, který se jich ujme. Bander hovoří galaxštinou a je zpočátku ochoten se s cizinci podělit o informace a dokonce je provést po svých pozemcích, byť to dle jeho vlastních slov představuje vážné porušení bezpečnosti. Intermitentní světy vždy tíhly k individualismu. Na Solarii v tom pokročili nejdál. Za 20 000 let izolace se z lidí stali uzavření hermafrodité s minimem potřeby sociálního kontaktu. Počet obyvatel planety se pohybuje kolem čísla 1 200, veškeré území je rozděleno na teritoria, na každém z nich svrchovaně vládne jen jediný Solarian, který má k dispozici velký počet robotů. Vzájemně se nenavštěvují, jednou za čas pořádají pouze videokonference, na nichž probírají některé nezbytnosti. Každá z držav je víceméně soběstačná, některé zdroje a výrobky jsou předmětem výměnného obchodu. Solariané se také dožívají mnohem vyššího průměrného věku než ostatní lidé. Vyvinuly se u nich mozkové „lalokové usměrňovače“, díky nimž mohou zásobovat energií roboty i ovládat běžné zařízení domu.\n\nNa dotaz ohledně Země a její polohy reaguje solarianský obyvatel zdrženlivě, došlo údajně k válce mezi Zemí a Intermitentními světy, přičemž většina povrchu mateřské planety byla zasažena radioaktivitou. Sám žádné historické záznamy nemá a nedomnívá se, že by obdobné vlastnil kdokoliv jiný.\n\nBander provede trojici po svém rozsáhlém sídle, jehož velká část je v podzemí. Po exkurzi jim oznámí, že odlet ze Solarie je nemožný, neboť představují pro jejich společnost značné riziko. Ne tak ani oni samotní jako spíše fakt, že po dlouhé době znovuobjevili jejich planetu a Solariané si nepřejí další kontakty se zbytkem Galaxie.\n\nBander všem sdělí, že jedinou jejich možností je rychlá smrt. V následujícím střetu se Bliss pomocí své mentální schopnosti pokusí Bandera omráčit, ale neodhadne funkci jeho lalokových usměrňovačů a zabije ho. Energie, kterou Bander dodával sídlu již neproudí a vše se ponoří do tmy. Roboti jsou nehybní, ventilace nefunguje. Jak se dostat z hloubi podzemí na povrch?\n\nPomůže jim v tom solarianské dítě Fallom, nástupce Bandera, vychovávané v izolaci robotickou chůvou. Fallom zná cestu na povrch. Tam na ně čeká další nepříjemnost. U Vzdálené hvězdy hlídkují čtyři dozorčí roboti s nezávislým zdrojem energie. Výpadek proudu v celé državě Bander nezůstal dlouho bez povšimnutí. I oni neústupně trvají - pro posádku lodi - na nepřijatelných podmínkách. Musejí být odstraněni z cesty. Fallom odlétá společně s Trevizem, Peloratem a Bliss.\n\nPo předešlých nezdarech je těžké udržet víru v jakýkoli pokrok, zvláště poté, co vyjde najevo, že na třetí Intermitentní planetě Melpomenii je pouze řídká atmosféra. Ukáže se, že na povrchu jsou četná sídla, z nichž vyčnívají dvě větší města. Trevize konzultuje otázku přistání s dr. Peloratem, jenž mu doporučí menší město, jeví se mu jako administrativní centrum. Oba si navléknou skafandry a vydají se na průzkum, zatímco Bliss zůstává v lodi a stará se o Fallom.\n\nVe městě jsou relativně zachovalé budovy, i když zub času se nevyhnul ani jim. V Paláci světů rozluští Pelorat tabuli s názvy a souřadnicemi všech Intermitentních světů a vydedukuje, že současná planeta se jmenuje Melpomenie a je v pořadí devatenáctou terraformovanou. Cenné informace.\nV další budově by se mohly nalézat ještě zajímavější informace, Pelorat z Trevizem našli totiž planetární knihovnu. Doktor Pelorat je se svými znalostmi pradávného jazyka schopen rozluštit filmové knihy, ovšem stejně jako jinde obsahují materiály výhradně o Zakázaných světech.\nTrevize si všimne, že na skafandru se jim začíná rozmáhat jakýsi lišejník, jediná zde zaznamenaná forma života. Kvůli obavám z infekce se společně vracejí do lodi, kde podstoupí důkladnou dezinfekci a UV ozařování.\n\nGolan Trevize je zklamaný, ale nehodlá se za žádných okolností vzdát svého záměru najít Zemi, ať to stojí cokoliv. I kdyby měl obletět všech 47 zbývajících světů. V první moment nevěří slovům Janova, který mu klidným hlasem sděluje, že teď už ví, kde se nachází planeta všech planet - Země.\n\nHistorikova jistota vychází z Yariffova projektu (neúspěšného, neboť pracoval se špatnými daty), jenž dr.Pelorat použil na souřadnice planet z Paláce světů, které si vyfotografovali na Melpomenii. Teorie vychází z předpokladu, že vesmír byl kolonizován postupně a rovnoměrně. Použije-li se na padesátku starých světů první vlny osídlování, měl by po odečtení faktoru času (a tedy pohybu hvězd v prostoru) počítač zobrazit přibližně kulovou sféru, poblíž jejího středu by se měla nacházet Země.\n\nTrevize nechá palubní počítač zpracovat tato data a v centru modelu zazáří dvojhvězda. Je jasné, že zde Zemi nenajdou, neboť v legendách nestojí ani zmínka o tom, že by Země obíhala kolem binárního hvězdného systému. Provede korekci údajů a nedaleko objeví vhodnou hvězdu, o níž je přesvědčen, že je to slunce hledané planety. Pro získání maxima informací se Trevize rozhodne zapátrat na Alfě Centauri.\n\nPřistanou na planetě Alfa, jejíž povrch tvoří rozsáhlý oceán. Jedinou pevninou je zde nevelký ostrov. Najdou zde zemědělskou společnost, která nejeví známky nepřátelství. Technika je primitivní, ale zdá se, že lidé zde jsou spokojení. Ovládají dokonce počasí. Nejsou příletem cizinců nijak překvapeni.\n\nPo přistání a všeobecném přivítání se role průvodkyně ujme dívka Hiroko. Pelorat se sejde s místním staršinou Monolejem, aby vyslechl zdejší báje. Zjistí, že ostrov se jmenuje Nová Země a Alfané jsou přímými potomky pozemšťanů, kteří přesídlili sem poté, co se celý povrch planety stal radioaktivním a tudíž neobyvatelným.\n\nBliss s Falomou dostali příbytek (Faloma je nesvá z tolika lidí) a Hiroko se coby vzorná hostitelka věnuje Trevizi.\n\nDalší den se koná hudební slavnost, místní muzikanti hrají na dávné nástroje. Po koncertě projeví Falloma zájem o flétnu, kterou zná ze Solarie. Dokáže na ni zahrát nádhernou melodii (za pomoci lalokových usměrňovačů), tímto ohromí všechny přítomné v síni. Hiroko jí flétnu věnuje.\nTrevize hodlá vyčkat s odletem do doby, než si budou moci promluvit i s dalšími obyvateli Nové Země, ale večer Hiroko dobrodruhy varuje, že musí ihned odletět. Trevize je nakažen smrtelným virem, jenž je zatím neaktivní, ale pokud by zůstali, přenese se i na jeho společníky. I tato planeta se tedy brání vetřelcům z Galaxie, jen díky Fallomině schoposti vykouzlit nádherné melodie na flétnu a náklonnosti Hiroko k Trevizi uniknou záhubě. I Golan je nucen uznat, že bylo moudré vzít sebou Fallomu při odletu ze Solarie, nyní velkou měrou přispěla k záchraně jejich životů.\n\nPo hyperprostorovém skoku je zřejmé, že Země se nachází v tomto planetárním systému. Všechny indicie tomu nasvědčují, šestá planeta – plynný obr má rozsáhlé prstence a třetí planetu – Zemi, obíhá obrovský satelit, přesně jak tvrdí pradávné legendy.\n\nTrevize dbá na opatrnost, má za to, že Země se doteď snažila zamést všechny stopy v Galaxii o své přítomnosti a musí být tedy velmi mocná. Když se rozhodne přiblížit, zažije velké rozčarování – povrch planety je skutečně silně radioaktivní, nic zde nemůže přežít. Zdá se, že pátrání je neúspěšné, avšak díky Fallom se pilot soustředí na blízkou oběžnici – Měsíc. Ten je sice bez atmosféry, nicméně pod povrchem mohou existovat podmínky k přežití.\nSkutečně, Bliss zachytí zřetelný signál inteligentní bytosti.\n\nV podzemí na trojici s dítětem čeká robot R. Daneel Olivaw. Poskytne Trevizi s Peloratem přesvědčivé vysvětlení. To on tahal za nitky ovládající dění galaxie během posledních 20 000 let. Byl stvořen na Auroře, pomáhal pozemskému detektivovi Eliáši Baleymu a mnohem později spolupracoval s Hari Seldonem na realizaci psychohistorie. Stál i za vznikem Gaii.\n\nTrevize se až nyní mohl utvrdit díky informacím od R. Daneela Olivawa, že jeho rozhodnutí - dát přednost Galexii před Druhou galaktickou říší bylo správné.\n\n\"„Vezměme to od začátku. My oba jsme Izolovaní.“\"\n\"„To je její termín, Janove. Raději se považuji za individualitu.“\"\n\"„To je jenom záležitost sémantiky, přítelíčku. Říkej tomu, jak chceš, ale jsme uzavřeni do svých vlastních kůží, obklopeni svými soukromými myšlenkami a nejdříve a především myslíme na sebe. Pro nás je prvním zákonem přírody sebeobrana, dokonce i když to znamená zničit každého živáčka v okolí.“\"\n\"„O lidech bylo vždy známo, že dokáží položit svůj život za druhé.“\"\n\"„Vzácný jev. Mnohem více je o lidech známo, že dokázali obětovat nejnaléhavější zájmy druhých pro nějaký svůj pošetilý vrtoch.“\"\n\"„Co to má společného se Solarií?“\"\n\"„Vždyť na Solarii jsme viděli, co se z Izolovaných – nebo jestli chceš z individualit – může stát. Solariané dokáží stěží přenést přes srdce, že si mezi sebe mají rozdělit celý jeden svět. Považují život v naprosté izolaci za dokonalou svobodu. Dokonce i ke svým dětem necítí nic jiného než touhu zabít je, když je jich příliš. Obklopují se otrockými roboty, kterým dodávají energii, takže když zemřou, symbolicky s nimi zemře také jejich obrovská država. Dá se tohle obdivovat, Golane? Můžeš to přirovnat ke slušnosti, laskavosti a vzájemnému zájmu, jaké jsou na Gaie…? Bliss se mnou o tomhle vůbec nemluvila. Je to můj vlastní pocit.“\"\n\"„Tenhle pocit je ti vlastní, Janove. Já mám stejný. Myslím si, že solarijská společnost je příšerná, ale vždycky tomu tak nebylo. Solariané jsou vzdálenými potomky pozemšťanů a přímými potomky Intermitentních, kteří vedli mnohem normálnější život. Z nějakého důvodu si vybrali cestu, která vedla k extrému, ale podle extrému nemůžeš soudit. Dokázal bys v celé Galaxii se všemi těmi milióny obydlených světů najít jediný, který má nebo v minulosti měl společnost, jaká je na Solarii – nebo alespoň vzdáleně se té solarijské podobající? A měla by vůbec Solarie takovou společnost, kdyby nebyla tak prošpikována roboty? Je vůbec myslitelné, aby společnost individualit dospěla na vrchol takové solarijské ohavnosti bez robotů?“\"\n\n\n"}
{"id": "628757", "url": "https://cs.wikipedia.org/wiki?curid=628757", "title": "Vladimir Cyplakov", "text": "Vladimir Cyplakov\n\nVladimir Cyplakov (18. dubna 1969 Inta, Sovětský svaz –14. prosince 2019) byl běloruský hokejový útočník.\n\nV době Sovětského svazu hrával za Torpedo Jaroslavl a HC Dynamo Minsk. V devadesátých letech odehrál tři sezony v zámoří v International Hockey League. Draftován do NHL byl v roce 1995 klubem Los Angeles Kings jako 59. v celkovém pořadí. Debutoval v sezóně 1995/1996 a stal se součástí základní sestavy Los Angeles. V sezóně NHL 1999/2000 byl vyměněn do Buffalo Sabres. Tam vytvořil produktivní útok s Michaelem Pecou a Václavem Varaďou. V Buffalu odehrál jednu a půl sezóny, poté se vrátil do Ruska. Celkem v NHL odehrál 331 utkání, zaznamenal 69 gólů a 101 asistencí. V ruské Superlize hrával ke konci kariéry za Ak Bars Kazaň a HC CSKA Moskva.\n\nJako junior reprezentoval Sovětský svaz, v roce 1989 na mistrovství světa do 20 let byl členem zlatého týmu. Později reprezentoval Bělorusko na šesti hokejových světových šampionátech (čtyřikrát v elitní kategorii). Hrál také na olympiádě v Naganu 1998 a byl u největšího úspěchu Běloruska, když na olympiádě 2002 v Salt Lake City tým vyřadil ve čtvrtfinále Švédsko a skončil celkově čtvrtý.\n\nOd roku 2006 působil jako asistent reprezentačního trenéra Běloruska Glena Hanlona.\n\nTýmové\nIndividuální\n\n"}
{"id": "628759", "url": "https://cs.wikipedia.org/wiki?curid=628759", "title": "Kampong Thom (provincie)", "text": "Kampong Thom (provincie)\n\nKampong Thom (khmersky កំពង់ធំ - kɑmpʊəŋ tʰom, v překladu doslova \"velký přístav\") je provincie ve středu Kambodže, která je mj. známa i jako rodiště Saloth Sara, který proslul pod přezdívkou Pol Pot. Nachází se tu však i významné předangkorské stavby Sambor Prei Kuk. Provincie má rozlohu 13 814 km² a zahrnuje 8 okresů. V roce 2004 v ní žilo 668 tisíc obyvatel. Jejím správním městem je stejnojmenné město.\n"}
{"id": "628760", "url": "https://cs.wikipedia.org/wiki?curid=628760", "title": "Phonsavan", "text": "Phonsavan\n\nPhonsavan (laosky: ໂພນສະຫວັນ) je město v Laosu. Je hlavním městem provincie Xieng Khouang. Jméno města znamená doslova \"rajské kopce\". V okolí města se nachází památka UNESCO známá pod názvem Planina hrnců (anglicky Plain of Jars), což jsou megalitické struktury datované do doby železné.\n\nOkolí Phonsavanu jednoznačně dominují zelené kopce a borovicové lesíky. Opomenout však nelze také množství vodopádů a jeskyní.\n\n"}
{"id": "628767", "url": "https://cs.wikipedia.org/wiki?curid=628767", "title": "Poslední den stvoření", "text": "Poslední den stvoření\n\nPoslední den stvoření (originální německý název \"Der letzte Tag der Schöpfung\") je sci-fi kniha německého spisovatele Wolfganga Jeschkeho vydaná poprvé v roce 1981. V roce 1982 byla vydána v angličtině v USA a Velké Británii. V témže roce byla autorovi za tuto knihu udělena Kurd-Laßwitz-Preis. Česky kniha vyšla v edici Omnia nakladatelství Svoboda v roce 1989. Kniha volně posloužila jako námět české počítačové hry Original War.\n\nDíky třem nálezům anachronismů (tak autor označuje záhadné artefakty z minulosti) spouští americké námořnictvo výzkum cestování časem, který nakonec vyústí do obrovské operace, která má za cíl opravit chyby při stvoření – konkrétně přečerpat ropu z blízkovýchodních nalezišť a dopravovat ji přímo do budoucnosti. Za tímto účelem je do minulosti vysláno značné množství vybavení a vojenských i jiných specialistů, kteří mají plán uskutečnit. Už od jejich příletu je však jasné, že je něco opravdu špatně…\n"}
{"id": "628769", "url": "https://cs.wikipedia.org/wiki?curid=628769", "title": "Bernie Federko", "text": "Bernie Federko\n\nBernard Allan Federko (* 12. května 1956 Foam Lake, Saskatchewan, Kanada) je bývalý kanadský hokejový útočník. Téměř celou svou kariéru v NHL spojil s týmem St. Louis Blues.\n\nS hokejem začínal v rodném městě v týmu Foam Lake Flyers, později hrál tři roky v Saskatoon Blades ve Western Hockey League, kde v posledním roce svého působení zvítězil v bodování celé ligy i počtu asistencí v základní části i play-off. Zaujal tak skauty a v po sezóně, v roce 1976, byl draftován týmem NHL St. Louis Blues z celkově 7. místa a také vybrán v draktu konkurenční ligy WHA do Edmonton Oilers. Podepsal smlouvu se St. Louis Blues. Ve své první sezóně 1976/1977 zahájil v Kansas City Blues v Central Hockey League, kde vedl bodování ligy a byl uprostřed sezóny povolán do prvního týmu St. Louis. Ihned se prosadil i v NHL, ve zbývajících 31 utkáních dal třikrát hattrick. Hvězdou NHL se stal od sezóny 1978/1979, kdy zaznamenal 95 bodů a i v dalších 7 sezónách se jeho bodový zisk pohyboval kolem stovky, celkem čtyřikrát stobodovou hranici překonal. Byl zejména výborným nahrávačem, který dokázal připravit skvělé gólové pozice. Jako první hráč historie NHL zaznamenal 50 a více asistencí v 10 po sobě jdoucích sezónách. Bylo to však v době, kdy lize vládl Wayne Gretzky a Federkovy výkony tak byly zastíněny. V roce 1986 časopis GOAL označil Federka za nejvíce přehlížený hokejový talent.\nV St. Louis hrával až do roku 1989 a překonal zde hranici tisíce kanadských bodů. Před sezónou 1989/1990 byl vyměněn do Detroitu, součástí výměny byla další budoucí hvězda NHL Adam Oates. V Detroitu za Stevem Yzermanem nedostával tolik příležitostí a po sezóně v roce 1990 ukončil aktivní kariéru. V NHL odehrál přesně 1000 utkání a zaznamenal 1130 bodů.\n\n\n<br>\nKlubové rekordy St. Louis Blues\n\n\n"}
{"id": "628771", "url": "https://cs.wikipedia.org/wiki?curid=628771", "title": "Puberphonie", "text": "Puberphonie\n\nPuberphonie je nemocí hlasu, která postihuje zejména muže. Tomu i po pubertě zůstává vysoko postavený hlas podobný ženskému či dětskému.\n\nZa normálních okolností u mužů v adolescenci dojde k náhlému prodloužení délky hlasivek kvůli zvětšení Adamova jablka. Příčina je ve zvýšení hladiny testosteronu. Proto toto onemocnění není obvyklé u žen, u kterých k těmto změnám nedochází.\n\n\nNemoc je léčena hlasovou terapií, případně operací.\n\n"}
{"id": "628777", "url": "https://cs.wikipedia.org/wiki?curid=628777", "title": "Multerberské rašeliniště", "text": "Multerberské rašeliniště\n\nMulterberské rašeliniště je přírodní památka v okrese Český Krumlov. Nachází se na Šumavě v úvalu bezejmenného levostranného přítoku Mlýnského potoka, 5 km jihozápadně od obce Přední Výtoň. Je součástí CHKO Šumava.\n\nDůvodem ochrany je rostlinné společenstvo blatkového rašeliniště a na něj navazující mokré louky. Rašelina zde dosahuje mocnosti 200 – 310 cm na podkladu tvořeném granitem, granitovým porfyrem a granulitem.\n\nPorost rašeliniště je tvořen komplexem borovice blatky s příměsí borovice lesní, na východním okraji převažuje smrk ztepilý. Rašelinnou vegetaci zde zastupují různé druhy rašeliníků, suchopýr pochvatý, vlochyně bahenní, kyhanka sivolistá, klikva bahenní.\n\nV zimním období jsou na rašeliništi pravidelně zaznamenávány stopy a trus populace silně ohroženého losa evropského.\n"}
{"id": "628781", "url": "https://cs.wikipedia.org/wiki?curid=628781", "title": "Osmoregulace", "text": "Osmoregulace\n\nOsmoregulace je aktivní regulace osmotického tlaku ve specializovaných buňkách, které regulují pohyb látek a zmírňují změny v tělních tekutinách za účelem udržování homeostázy, tedy:\n\nOrgány lidského těla, které se více nebo méně starají o rovnováhu vody v lidkém těle jsou:\n\nOsmoregulátoři vynakládají energii ke kontrole své vnitřní osmolarity, osmokonformeři jsou vůči svému okolí izoosmotičtí.\n\n"}
{"id": "628787", "url": "https://cs.wikipedia.org/wiki?curid=628787", "title": "Hans Georg Dehmelt", "text": "Hans Georg Dehmelt\n\nHans Georg Dehmelt (9. září 1922 – 7. března 2017) byl americký fyzik narozený v Německu, který s Wolfgangem Paulem vyvinul metodu iontových pastí. Za to dostali Nobelovu cenu za fyziku za rok 1989 spolu s Normanem Ramseyem.\n\nV deseti letech začal studovat na Berlinisches Gymnasium zum Grauen Kloster, latinské škole v Berlíně, kam se dostal na stipendium. Po tom, co v roce 1940 maturoval, dobrovolně nastoupil do německé armády, která mu roku 1943 nařídila studovat fyziku na Vratislavské univerzitě. Po roce studia se vrátil do armády a byl zajat při bitvě v Ardenách.\n\nPo propuštění z amerického válečného kempu v roce 1946 začal opět studovat fyziku, tentokrát na Univerzitě v Göttingenu. Magisterský titul získal roku 1948 a Ph.D. roku 1950. V roce 1952 odjel do Spojených států studovat na Duke University.\n\nOd roku 1955 pracoval na University of Washington v Seattlu (Washington). Tam také provedl výzkum iontových pastí a zůstal tam až do svého odchodu do důchodu v říjnu 2002.\n\nV roce 1979 vedl skupinu, které se poprvé podařilo vyfotit jediný atom.\n\n\n"}
{"id": "628789", "url": "https://cs.wikipedia.org/wiki?curid=628789", "title": "Patrick van Aanholt", "text": "Patrick van Aanholt\n\nPatrick John Miguel van Aanholt (* 29. srpna 1990, 's-Hertogenbosch, Nizozemsko) je nizozemský fotbalový obránce, který aktuálně hraje v anglickém Crystal Palace FC.\n\nOd roku 2009 působil v Chelsea FC, ale pravidelně hostoval jinde.\n\nV červenci 2014 přestoupil z Chelsea FC (kde se nedokázal prosadit) do Sunderlandu. Podepsal čtyřletou smlouvu.\n\nPatrick van Aanholt byl členem nizozemských mládežnických výběrů. V červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nV nizozemském A-týmu debutoval 19. 11. 2013 v přátelském utkání na stadionu Amsterdam ArenA proti reprezentaci Kolumbie (remíza 0:0).\n\n"}
{"id": "628792", "url": "https://cs.wikipedia.org/wiki?curid=628792", "title": "Adolf Zdrazila", "text": "Adolf Zdrazila\n\nAdolf Zdrazila (8. prosince 1868 Poruba – 23. května 1942 Opava) byl malíř německé národnosti a jedna z nejvýraznějších osobností na poli slezské výtvarné kultury první poloviny 20. století. Veřejnost vnímá Adolfa Zdrazilu především jako malíře obrazů slezské krajiny. I když ty představovaly pouze jednu stránku jeho práce, vedle malby s figurálním obsahem, portrétů, žánrových výjevů, zátiší, volné i užité grafiky, malířské výzdoby profánních a sakrálních objektů, zůstávají i nadále jejím nejpodstatnějším odkazem.\n\nAdolf Zdrazila se narodil 8. prosince 1868 v Porubě (dnes místní část Ostravy) jako nejstarší ze tří synů krejčího Jana (Johanna) Zdrazily a jeho manželky Johanny, rozené Holaňové. Vesnice Poruba nenabízela, kromě starého zámku rodu Wilczků a kostela, skoro nic, co by podněcovalo nebo podporovalo Zdrazilův umělecký vývoj, přesto jako malý chlapec věnoval většinu svého dětství kreslení a malbě. O jeho talentu se brzy dozvěděl malíř pokojů z Moravské Ostravy, který vzal mladíka po ukončení obecné a měšťanské školy do učení. Když Zdrazilovi skončila čtyřletá doba učení odešel na vlastní pěst do Vídně, kde byl v říjnu roku 1893 přijat na Akademii výtvarných umění ke krajináři Eduardu Peithnerovi von Lichtenfels a grafikovi Williamu Ungerovi. Od března roku 1894 začal navštěvovat Lichtenfelsovu speciální krajinářskou školu. Z Vídně podnikal studijní cesty nejen do blízkého okolí, ale také do rakouských Alp, kde maloval přímo v přírodě. Kromě toho se jako vyučený malíř pokojů ve svém volném čase dále všeobecně vzdělával. Hodně četl, měl rád Homéra, Goethovu lyriku a Gottfrieda Kellera. Se svými přáteli byl ve Vídni členem ochotnického divadla.\n\nV prosinci roku 1894 obdržel Zdrazila od malířky Berty Müllerové a její sestry Marie jako vánoční dárek od každé 10 zlatých. O rok později bylo Zdrazilovi uděleno Slezské zemské stipendium ve výši 80 zlatých a téhož roku se mu dostalo v rámci výborných studijních výsledků ocenění v podobě Speciální ceny. V roce 1896 obdržel Gundelovu cenu a v roce 1897 cenu Rosenbaumovu. Na základě těchto ocenění získal Zdrazila také tzv. Kochovo stipendium o roční výši 180 zlatých. Zlepšení finanční situace během studií umožnilo Zdrazilovi se v roce 1895 oženit s Gabrielou Rosálií Tatzelovou z Opavy, dcerou truhlářského mistra Josefa Tatzela. Její matka Karolína byla dcera hrnčířského mistra Wilhelma Salicha z Opavy. Zdrazilovi a jeho ženě se narodily tři dcery, Kamilla, Martha a Olga.\n\nVelký význam pro další vývoj mladého umělce mělo Státní cestovní stipendium 1800 zlatých na dobu jednoho roku, získané v roce 1898, které mu umožnilo cestovat. Zdrazila dlouho neváhal a už v červenci téhož roku opustil s výborným prospěchem vídeňskou Akademii a odešel do Mnichova. Zde studoval staré mistry a dále se zdokonaloval ve svém malířském umění. V Mnichově se zdržel jen několik měsíců a hned po Vánocích odešel do Karlsruhe na Badische Landeskunstschule, kde se stal žákem krajináře a grafika Gustava Schölenbera, Leopolda Kalckreutha a Friedricha Kallmorgena. V Karlsruhe byl přijat také jako host do tamějšího uměleckého spolku, tím se mu dostalo příležitosti seznámit se s umělci, kteří zde v této době pobývali, a přiblížit se jejich výtvarnému názoru.\n\nV následujících letech podnikl studijní cesty do Schwarzwaldu, Heidelbergu, Štrasburku, Stuttgartu a Besigheimu. Nějakou dobu žil v Paříži, odtud navštívil Brusel, Antverpy a na delší dobu se zdržel v Holandsku (Dortrecht a Alblasseedam). V pozdním létě 1899 odešel přes Brémy, z nichž uskutečňoval cesty do vřesovišť, až k Severnímu moři, do umělecké kolonie Worpswede u Hannoveru, založené v roce 1885 Fritzem Mackensenem. Zdrazilu fascinovala nekompromisnost, s jakou členové worpswedské krajinářské kolonie opustili civilizaci a velkoměsto a uchýlili se na venkov, kde se mohli nerušeně věnovat studiu přírody.\n\nPo návratu z Worpswede se na podzim v roce 1899 Zdrazila vrátil do Opavy. Se svou rodinou se usadil v domě své tchyně Karoliny Tatzelové na Olomoucké ulici 56, který byl postaven podle projektu stavitele Josefa Hruschky. V domě se nacházel taktéž Zdrazilův ateliér. Ozdobou domu se stala freska na fasádě, zobrazující tančící dívky ve sluncem prozářené krajině, kterou vytvořil Zdrazila roku 1901.\n\nVelký umělecký úspěch přišel v roce 1900, kdy se stal Zdrazila členem spolku Wiener Secession. V roce 1902 přichází další Zdrazilův úspěch, tentokráte spojený s obrazem \"Zapadající slunce\" (1901), vystaveným v salónu Pisko ve Vídni, který zakoupilo rakouské ministerstvo kultu a vyučování pro Státní galerii ve Vídni. Ve stejném roce Zdrazila obdržel v Opavě od starosty města povolení pro tisk grafiky.\nV této době Zdrazila navštívil salón spisovatelky Marie Stony v Třebovicích, tvořící na přelomu 19. a 20. století jakési kulturní centrum Slezska, kde se scházeli nejen místní představitelé kultury a politiky, ale také redaktoři německých a českých novin, ředitelé ostravských a opavských podniků, básníci, literáti a umělci. Po této krátké návštěvě odešel do Bergu u Böheimkirchenu (St. Pölten) v Dolním Rakousku, kde na jaře v roce 1902 založil společně se svými přáteli, mezi které patřil Josef Jungwirth a Franz Schuster, uměleckou kolonii podobnou Worpswede. Zdrazila přes celý den maloval, večery pak věnoval hře na kytaru a četbě knih, kterými se neúnavně snažil dále zdokonalit své všeobecné vzdělání. „Žádnou hodinu netrávím zbytečně„ napsal v dopise z 6. března 1903. Pod vedením Josefa Jungwirtha se v Bergu Zdrazila zlepšil ve figurální kresbě a na oplátku naučil svého přítele malovat krajiny. V kolonii strávil studiem přírody dva roky.\n\nBěhem svého zahraničního pobytu udržoval Zdrazila s Opavou stálý kontakt, o čemž svědčí řada zakázek a výstav pořádaných v opavském Uměleckoprůmyslovém muzeu. V Opavě se natrvalo usadil až v roce 1904, ale i nadále, jakožto člen vídeňského uměleckého spolku Wiener Secession, se účastnil řady zahraničních výstav. Kromě Vídně zajížděl také do Mnichova a společně se svou rodinou několikrát pobýval ve městě Kirchweg v Dolním Rakousku.\n\nPo svém návratu do Opavy získal v roce 1904 Zdrazila zakázku na výzdobu refektáře a dormitáře sester psychiatrické léčebny v Opavě. Stejně tak se v této době prohloubila Zdrazilova spolupráce s Uměleckoprůmyslovým muzeem na zachování slezské kultury. Společně s Braunem začali v muzeu shromažďovat zbytky slezské kultury za účelem jejího zachování a pozdějšího vystavení v rámci stálé sbírky Uměleckoprůmyslového muzea. Sbírka zahrnovala lidové kroje, nábytek, výšivky, sklo i keramiku.\n\nZdrazilova aktivita pro opavské muzeum se neorientovala pouze na zachování slezské kultury, ale projevila se i v ostatních činnostech muzea. Zdrazila zde v roce 1905 a 1906 vedl kurz kreslení a mezi lety 1906–1908 kurs grafických technik.\n\nKromě vedení grafických kurzů navrhoval Zdrazila několik let pro muzeum diplomy a nejrůznější tisky. V 1901 to byl při příležitosti vánoční výstavy ručních prací v opavském muzeu barevný dřevoryt pro všech 209 vystavovatelek, téhož roku vychází grafický cyklus o \"Šípkové Růžence\", o rok později dodává diplom pro arcibiskupa Georga von Koppa a grafický list k jubileu opavského pěveckého spolku Německá píseň (1902). \n\nDále se Zdrazila zúčastnil soutěže pořádané muzeem na výtvarný reklamní plakát s pohledem na Opavu, v níž získal první cenu. Zároveň se s Edmundem Wilhelmem Braunem účastnil mnoha zasedání porot, konaných v Uměleckoprůmyslovém muzeu k posouzení uměleckých děl. V rámci projektu o zachování slezské kultury provedl řadu akvarelů památkových staveb v Opavě a jejím okolí. Zaměřil se zvláště na lidovou architekturu a krajinný charakter Opavska i Jesenicka, jenž má dnes hodnotu spíše dokumentární, cennou především pro památkáře a etnografy, jelikož stavby, zachycené na Zdrazilových obrazech, se z velké části nedochovaly. \n\nZdrazila byl velkým milovníkem hudby, láska k ní a k vlasti ho spojovala s jeho stejně smýšlejícími přáteli, s autorem „Slezské symfonie“ Ludwigem Grandem a básníkem Zeleného Slezska Viktorem Heegrem. Dokonce si i sám vybudoval malé domácí varhany, na které hrával. \nV roce 1909 navrhl vnitřní výzdobu výstavního pavilónu pro jubilejní výstavu slezských řemesel konanou v Opavě. V Opavě se také setkává s architektem Leopoldem Bauerem, s nímž v následujících letech úzce spolupracoval na několika zakázkách. V roce 1909 navrhl vitráže pro zasedací sál budovy bývalé Obchodní a živnostenské komory v Opavě, postavené podle projektu tohoto architekta. Mezi lety 1911–1913 jejich spolupráce pokračovala na farním kostele svatého Mikolaje v Bielsku-Bialej (Polsko) a v roce 1913–1915 na kostele sv. Martina v Tošovicích (nedaleko Oder). Další společné projekty jsou známy až z doby po první světové válce. V roce 1914 rekonstruoval fresky v kostele sv. Václava v Opavě.\n\nZa první světové války, musel Zdrazila narukovat jako jednoroční dobrovolník k pěšímu pluku domobrany č. 15 v Opavě. Od 14. února 1918 byl členem umělecké skupiny při válečném tiskovém oddělení a působil jako vojenský malíř. Válka ho zavedla do Itálie, Srbska a Ruska. Po válce se Zdrazila vrátil domů jako poručík.\n\nPo návratu do Opavy v roce 1919 se Zdrazila stal předsedou uměleckého spolku Vereinigung bildender Künstler Schlesiens, který měl své sídlo v Opavě. Spolek fungoval od roku 1919 jako volné sdružení a od roku 1926 jako registrovaný spolek, jehož stanovy byly schváleny 20. listopadu 1926. V této době pořádal Zdrazila i kurzy kreslení a malování. K jeho nejvýznamnějším žákům patřil malíř Valentin Držkovic, Helmut Krommer a Leo Haas. \n\nDo roku 1926 je datována Zdrazilova práce pro město Bruntál. V tomto roce zde vyzdobil kapli Arcibiskupského chlapeckého semináře zvané Petrina a o dva roky později ve stejném městě vytvořil nástěnné malby za hlavním oltářem piaristického kostela Panny Marie Těšitelky. Do stejného období se řadí i realizace nástěnného obrazu pro kostel Nejsvětější Trojice v Opavě.\n\nMezi lety 1928–1930 se podílel na výzdobě kaple Nejsvětějšího Srdce Páně řádové školy pro ošetřovatelky na Olomoucké ulici v Opavě, zvané Francizkaneum, kterou zřídila Kongregace milosrdných sester III. řádu sv. Františka. Mezi lety 1929–1930 provedl malířskou výzdobu kaple nemocnice německých rytířů na Popské ulici v Opavě. Zdrazila se taktéž mezi lety 1933–1935 podílel na výzdobě kostela Narození sv. Jana Křtitele ve Skrochovicích (nedaleko Opavy). \n\nKe spolupráci s architektem Leopoldem Bauerem, se Zdrazila vrátil v pozdějších letech při stavbě kostela sv. Hedviky v Opavě (1933–1938), pro který vytvořil oltářní obraz pro boční kapli a výzdobu fasády. \n\nAdolf Zdrazila zemřel v Opavě 23. května 1942 ve věku téměř 74 let a je pochován na místním hřbitově.\n\nAdolf Zdrazila nebyl tou osobností, která by už od počátku tvorby upoutávala svým dílem mimořádnou pozornost. Tu si musel postupně vydobýt neúnavnou pílí, obdivuhodnou výdrží a prací, často se blížící až k pedantské důkladnosti. Ve svých prvotinách, zvláště pak krajinách, se stále upíral k nadbytečným detailům, které sice obdivovala spousta laiků, ale odborná veřejnost se k nim stavěla kriticky. \n\nObrat ve Zdrazilově tvorbě přišel po studiích na Akademii ve Vídni, Karlsruhe a především po jeho studijních cestách. Zde se naučil zachytit podstatu, charakter a poetičnost zobrazované reality a vyjádřit ji co nejjednodušeji pomocí světla a barev. Zdrazilu silně ovlivnil pobyt v umělecké kolonii ve Worpswede u Hannoveru a její programový návrat k rodné krajině, oslavě venkovského lidu a národní kultury. Tento programový návrat k umění domoviny nadchl Zdrazilu natolik, že po návratu do Opavy kontaktoval svého přítele E. W. Brauna a přijal jeho nabídku k zachování zbytků slezské kultury v Uměleckoprůmyslovém muzeu v Opavě. Začal každoročně procházet domácí hory, aby si odsud přinesl kresebné studie slezské přírody. Krajina slezské vlasti se tak stala nejpříznačnějším rysem Zdrazilových obrazů.\n\nZdrazilova raná tvorba umocněná pobytem v umělecké kolonii ve Worpswede a členstvím ve vídeňském uměleckém spolku Wiener Secession úspěšně navázala na soudobé umělecké dění přelomu 19. a 20. století. Toto období se stalo důležitým těžištěm Zdrazilových děl vrcholících v obrazech jako \"Krajina u Opavice\" (1901),\" Portrét umělcovy choti\" (1904), \"Pohled na větrný mlýn u Slavkova\" (1900) a grafice \"Podzimní krajina\" (1900), \"Březový háj\" (po roce 1900) \"Rýbrcoul\" (1903). Prostřednictvím těchto děl se Zdrazila přiblížil k aktuálním tvůrčím otázkám německého, rakouského a českého malířství konce 19. a počátku 20. století: k uplatnění prožitků, psychických stavů a nálad. Podobně jako malíři Eugen Jettel, Antonín Hudeček, Antonín Slavíček, Jan Preisler, Emil Orlik, Arnošt Hrabal nebo sochař Ladislav Šaloun zpracovával podobná témata prostého pohledu do březového háje, postavy osamělých žen v krajině či lidový žánr a pohádkovou fantastiku. Podobně jako tito umělci se i Zdrazila snažil ve svých obrazech proniknout do duše člověka, jeho psychiky, niterných představ a prožitků.\nNároky ale postupně stoupaly v přímé souvislosti s tím, jak se bouřlivě měnil kulturní život v českých zemích. Zejména pak ve výtvarném umění se v letech před první světovou válkou doslova lámal jeden styl za druhým. Přestože Zdrazila sledoval tento vývoj moderního umění v jeho nejrůznějších směrech a proudech se zvláštním zájmem, jeho tvorbu to nikterak neovlivnilo. Přes úspěšné navázání na soudobé umělecké dění přelomu 19. a 20. století, setrvala jeho tvorba v pozdějších letech spíše v intencích konzervativní malby.\n\nDůležitý význam mělo pro Zdrazilovu kariéru až období po první světové válce, ve kterém přijal předsednictví uměleckého spolku Vereinigung bildender Künstler Schlesiens, a tím si upevnil své dosavadní postavení na poli opavské soudobé umělecké scény. Během těchto let se stal uznávaným a kupovaným malířem. Jedinečná a nevídaná píle dovedla již padesátiletého malíře na vrchol tvorby. Ve srovnání s ostatními členy spolku Vereinigung bildender Künstler Schlesiens zůstávají ale Zdrazilovy obrazy i nadále tradičnější, nepoznamenané vztahem k expresionismu. V námětově provázaných obrazech maloval především své dcery, zátiší a i nadále se věnoval krajinomalbě. Obrazy buduje realisticky skrze měkkou barevnou skvrnu, pomocí jemného světelného kontrastu. Odehrávají se na nich obyčejné a všední události z malířova bezprostředního okolí. Zdrazilovy dcery při domácích pracích, odpočívající v zahradě, sedící na lavičce v parku nebo čtoucí knihu. Obrazy jako \"Olga\" (1918), \"Martha čistící jablka\" (20. léta 20. století), \"Na lavičce v parku\" (1920) a \"Zátiší s cíniemi\" (1926) prozrazují úzkou námětovou i formální inspiraci holandskými autory 17. století, jejichž díla Zdrazila poznal během svých studijních cest v nejrůznějších muzeích a reagují na evropskou vlnu neorealismu.\n\nObrazy malované v intencích realistické malby přetrvaly i v závěrečné fázi Zdrazilovy tvorby. Zvláštní pozornost si zaslouží pozdní díla \"Krajina u Opavy\" (1936) a \"Krajina\" (30. léta 20. století), budované na základě kresebné jistoty, pevné tvarové výstavby živým štětcovým přednesem v jiskrné barevnosti. Tvarová skladba spěje v tomto období k zjednodušení tvarů a odpoutání se od drobného detailu.V oblasti olejomalby, ale také v oblasti grafiky se malíř začíná víc věnovat barvě, jejím tónům a barevným nuancím, čímž dosahuje překvapivých výsledků.\n\nDruhou bezmála důležitou součástí Zdrazilovy tvorby byla výzdoba profánních a sakrálních objektů převážně na území regionu Slezska, časově vymezená první polovinou 20. století. V oblasti umělecké výzdoby profánních staveb Zdrazila úspěšně navázal na soudobé kulturní dění v českých zemích svou freskovou výzdobu rodinného domu na Olomoucké ul. č. 56 v Opavě, zobrazující tančící mladé dívky ve sluncem prozářené jarní krajině. Podobně jako ve své volné tvorbě i zde zpracoval jedno z ústředních témat českého malířství přelomu 19. a 20. století, spojení přírody s figurální malbou. Podobně jako malíři Antonín Hudeček, Jan Preisler, Karel Špillar, Josef Schusser a další, dovedl i Zdrazila tento motiv až do polohy nového stylového ideového obrazu, kdy postava, žena, představovala personifikaci duše krajiny. Kromě freskové malby je těžiště Zdrazilovy umělecké výzdoby profánní architektury spatřováno zejména v okenních vitrážích budovy bývalé Obchodní a živnostenské komory v Opavě. Stylově secesní charakter Zdrazilových vitráží se blíží k tvorbě rakouského malíře Leopolda Forstnera.\n\nMalby s náboženskou tematikou se od ostatních prací, krajin, zátiší a portrétů liší a blíží se ke stylu Nazarénů, který souvisel s dobovou emancipací církevního umění. Při umělecké výzdobě sakrálních objektů, zejména v kostele sw. Mikolaja v Bielsku-Bialej a v kostele sv. Martina v Tošovicích, hledal Zdrazila inspiraci ve starším raně středověkém tvarosloví a ornamentice, blížící se kromě stylu Nazarénů, také ke stylu Beuronské umělecké školy. Zdrazila nacházel také často inspiraci v secesní ornamentice. Spojením těchto komponentů tak ve své náboženské malbě dospěl k osobitému projevu. V intencích náboženské malby počátku 20. století Zdrazila setrval i nadále po skončení první světové války v kostele Nejsvětější Trojice v Opavě a v kapli arcibiskupského chlapeckého semináře v Bruntále. Větší změna nepřišla ani v závěrečné fázi jeho tvorby, kdy umělecky vyzdobil kapli Nejsvětějšího Srdce Ježíšova řádové školy pro ošetřovatelky kongregace Milosrdných sester III. řádu sv. Františka, kostel Narození sv. Jana Křtitele ve Skrochovicích a kostel sv. Hedviky v Opavě.\n\nAdolf Zdrazila prožil dlouhý život a je celkem pochopitelné, že jeho tvorba jevila občas výkyvy kvality. Způsobil je většinou až přílišný zájem o přesné znázornění reality vedoucí až k suché popisně realistické malbě. Umělec si toho byl sám vědom, a proto na sobě stále neúnavně pracoval. Náplní celého jeho života byla tvůrčí touha projevit se v nejrůznějších oblastech umění. Byl vynikajícím grafikem a kreslířem často až miniaturní jemnosti, řezbářem i hrnčířem, ale v první řadě byl malířem. Malířem, v jehož díle bude navždy zachována krása slezského kraje. \n\n\n"}
{"id": "628793", "url": "https://cs.wikipedia.org/wiki?curid=628793", "title": "Josh McEachran", "text": "Josh McEachran\n\nJosh McEachran (* 1. března 1993 Oxford) je anglický fotbalista, hrající v současné době za klub Vitesse.\n\nMcEachran se narodil ve městě Oxford. Začal hrát fotbal za klub Garden City F.C. v lize Oxford Mail, kde si ho všiml klub Chelsea. Připojil se k mládežnickému týmu v 8 letech a vyrůstal v akademii Chelsea, kdy zároveň plnil své školní povinnosti v Marlborough School ve Woodstock, Oxfordshire.\n\nMcEachran si poprvé zahrál za první tým Chelsea 15. září 2010 v základní skupině Ligy mistrů proti Žilině, kdy nastoupil jako náhradník. Stal se tak prvním hráčem, který si zahrál soutěž, a přitom se narodil až poté, co Liga mistrů vznikla (25. listopadu 1992). V Premier League poprvé debutoval 25. září proti Manchesteru City (prohra 1:0).\n\nPoté postupně hostoval v Swansea City AFC, Middlesbrough FC, Watford FC, Wigan Athletic FC a nizozemském Vitesse.\n\nMcEachran reprezentoval Anglii na mládežnických úrovních, byl členem týmu, který vyhrál Mistrovství Evropy ve fotbale hráčů do 17 let 2010. V roce 2010 byl pozván do týmu U21 na přípravný zápas s Německem, kde poprvé nastoupil v základní sestavě.\n"}
{"id": "628799", "url": "https://cs.wikipedia.org/wiki?curid=628799", "title": "Call of Juarez", "text": "Call of Juarez\n\nCall of Juarez (česky Volání Juarezu, dříve Lawman) je polská westernová 3D střílečka z pohledu první osoby. Jejím heslem je \"Lov nebo budeš uloven\" (Hunt or be hunted). Hra se odehrává na jihu USA (v Texasu) poblíž Mexika. Hra se hraje z pohledu dvou osob, a to rebela Billyho, který se stává psancem, a Raye, kněze, který se chce pomstít Billymu. Hra má celkem 15 misí, které nejsou jen zběsilé střílení, ale i na přemýšlení a logiku. I kompletně v češtině se ve hře užívají sprostá slova, proto má hra PEGI od 18 let.\n\nVypráví příběh Billyho který se vrací domů proto, aby ochránil svou matku Marisu. Když ale poblíž jejího domu zaslechne křik, nevěda, že se tam Juarez vydal zabít jeho obyvatele, vydává se tam, protože si myslí, že Thomas Marise ubližuje. Najde ale jen mrtvá těla. Nikdo mu ale nevěří, že je nezabil on, a tak se rozhodne utéct na jih za Molly. Cestou se mu ale stávají samé nepříjemné věci. To ale už tuší, že mu po krku jde Ray. Po Mollyně únosu Juarezem se vydává najít ztracený poklad, o kterém snil, když byl malý, aby ji zachránil. Mezitím si Ray uvědomí, že Billy není vrah a spojenými silami jsou na ně bandité krátcí.\n\nBilly se vydává za svou matkou Marisou a nevlastním otcem Thomasem. Cestou ukradne Jonesovi pistoli, kterou mu ale zabaví šerif. Pak ukradne derringer své ex Suzy. Toho ale najde Clyde a Billy musí uprchnout z města. Pak ukradne náboje Frankovi a dostane se na Thomasovu farmu, kde uvidí mrtvou matku Marisu s otčímem Thomasem.\n\nRay se při kázání pohádá s Clydem a jedna žena mu poví, že na Thomasově farmě se střílí. Ray najde na farmě všechny mrtvé. Myslí si, že to udělal Billy. Toho totiž viděl utíkat. Ray Billyho pronásleduje, ale ten před ním shodí most. Ray se vrátí na farmu a přísahá Billymu pomstu. Mezitím musí zahnat zloděje, kteří kradou pozůstalosti.\n\nRay se pohádá s šerifem Timem a toho pak jeden z kovbojů zastřelí. Město propadne anarchii a Ray ho musí vyčistit. Vysvobodí paní Powellovou a zabrání útěku vězňů. Vyhodí saloon do vzduchu a pak zabije Forrestera.\n\nBilly utíká přes území apačů do San Jose. Musí se dostat kolem banditů, které vede Ned Mor a kteří chtějí přepadnout vlak. Billy na něj naskočí chvíli před tím, než ho dostane Ray.\n\nRay se rozhodne vydat se do dolů u Blackriveru. Cestou se dostane do křížku s bandity a Mor mu vyhlásí válku. Ray jen tak tak vidí Billyho naskakovat na vlak. Sleduje ho, ale cestou se musí probojovat tunely přes Mora. Ten mu kvůli spasení řekne, že na mostě přepadnou vlak.\n\nRay jde zachránit vlak a tam potkává bandity, které zabíjí. Pak jeden bandita unese ženu a dveře zablokuje. Ray je odstřelí sniperkou a zachrání ženu. Strojvedoucí mu prozradí, že Billy z vlaku seskočil, když zpomalili, a utekl, když začala přestřelka.\nBilly se vydává do San Jose přes území Apačů. Ukradne farmářovi koně a vloupá se do Fergusových stájí, protože kdyby ho Chatovi lidé spatřili, byl by nejspíš popraven. U Molly se s Chatem popere, ale ta ho zachrání. Billyho zajme Ferguson, který má smysl pro čest. Molly ho pros, aby nechal Billyho jít. V tu chvíli přepadnou statek Rangeři.\n\nRay jde po Billyho stopě a pronásleduje ho až na statek, kde ho potkají Rangeři, kteří mu namluví že to je sídlo zlodějů. Ray statek vystřílí a pronásleduje Billyho. Cestou zabije Chata. Billy mu říká, že Thomase nezabil, ale ten mu nevěří. Billyho pronásleduje a sestřelí ho do řeky. Vrátí se a tam a mu bratři McLydeyovi prozradí, že nejsou Rangeří, ale bandité. Zabije je. Ferguson je mrtvý. Potom se vydá k řece, ale tam už bandité odplouvají s Molly. V tu chvíli ví, s kým má tu čest.\n\nBillyho zachrání z řeky starý indián, Tichá Voda, který mu dá úkol, ulovit 3 zajíce. Když se Billy vrátí zjistí, že Tichá Voda usnul u ohně a ten se potom rozšířil a chytl stan. Billy oheň uhasí a Tichá Voda mu dá úkol získat pero posvátného orla a to mu prý dá sílu. Když se Billy vrátí, Tichou Vodu zajmou bandité, kteří ho následně před jeho očima zabijí. Billy je zajat.\n\nRay najde místo, kde uvěznili Molly, ale odtamtud jí odvážejí kočárem. Ray kočár dohoní a přemůže banditu Stewarta, který mu řekne jméno Juarez a prozradí, že Billy nezabil Thomase. Ray si ale myslí, že se jedná o město Juarez.\n\nBilly se dozvídá kdo je jeho otec. Jeho pravý otec ,JUAREZ, ho zbije a dá mu ultimátum. Billy se vydává najít poklad, aby zachránil Molly. Jakýsi chlapec mu dá klíč od kostela odměnou za pohřbení jeho otce a za ním najde tři kříže z legendy o Juarezkém zlatu. Najde kámen, ale ten musí odvalit a na to je moc slabý. Shodí na něj jiný kámen a tak se dostane do podzemí.\n\nBilly se vydává podzemím až dojde k zlatu. (To se stane cosi divného: bandité tam na něj čekají, ale neměli kudy by přišli, protože nevěděli, kde zlato je. prý ho sledovali) Billy utíká podzemím až se dostane pod kostel, kde není cesty ven. V tom se rozboří strop a tam stojí Ray. To Billyho vyděsí, ale Ray mu pomůže ven.\n\nRay se vydává do podzemí druhou stranou a tam se u pokladu utká s Juarezem, který mu řekne že Molly vymění za poklad a zmizí.\n\nRay přijíždí do pevnosti, aby osvobodil Molly. Pod záminkou, že veze poklad, dovnitř dostane rotační kulomet. Dělem zničí dveře pevnosti a dostane se až k vězení, ale od něj nemá klíč. Tehdy se utká s Mansonem a toho zabije a klíče mu sebere. Molly dá naději na přežití. V tom se ale poklop od vězení otevře a Juarez začne po Rayovi házet dynamit. Ray je dobrý střelec, a tak brokovnicí zničí všechen dynamit, ale Juarez mu do vězení hodí lampu a seno začne hořet.\n\nPoslední epizodu zakončuje hlavní postava Billy. Když utíká do Mexika na Rayovu radu, uvědomí si, že už nechce utíkat. Utíkal celý život, protože mu to ostatní říkali. Billymu dá chlapec luk a šípy a s těmi se Billy vydává zachránit Molly. Zjišťuje, že ve vězení hoří a musí tam tedy Molly být i s Rayem. Zhoupne se po biči na nádrž, a ta oheň uhasí. Ray ho pochválí a Billy jde dál. Jednomu muži sebere pistoli s třemi náboji. Pak se utká s Juarezem a toho zastřelí. Sebere mu Volcana (nejlepší pistole) a vysvobodí Raye a Molly. V tom se ale ukáže, že Juarez měl pancíř a zabije Raye. Billy se s ním utká pěstmi a vyhraje. Poté si Ray vyčítá všechny zlé skutky a najednou se Juarez probere a bude chtít Billyho zapíchnout jako pašíka na porážce a Ray ho musí zastřelit, pak následuje epilog.\n\nVideo na konci patnácté mise se však po Rayově modlitbě změní v další boj. Ray musí vytáhnou zbraň a zabít Juareze dřív než on probodne Billyho a to taky dokáže…\nBilly Svíčka – Billy je chlapec, který se vrátil z Mexika, aby se pomstil Thomasovi. Po jeho smrti se stává psancem a rozhodne se uprchnout za svou dívkou Molly, ale to mu nevyjde, neboť ji unesou bandité. To samé udělají i s Billym, kterého pak přinutí, aby jim našel poklad. V podzemí při hledání zlata se dozvídá, že Juarez zabil Marisu a Thomase a teď chce zabít i jeho samotného. Z podzemí ho ale zachrání Ray, který již ví, že je Billy nevinný. Pak Billy ve vězení uhasí oheň, který měl zabít Raye. Utká se s Juarezem, kterého omráčí pěstmi.\n\nRay McCall – Ray je kněz s velice pochybnou minulostí, který se ale obrátil k bohu, protože zabil omylem svého bratra Williama ,když Will vytahoval bibli a nyní usiluje o spasení. Nikdy prý nedopustí, aby se to stalo kvůli ženě (příčinou hádky byla Marisa) a zlatu. Je mistrem střelby z jeho temných dob a jen málokdo to o něm ví. Myslí si, že Billy zabil Thomase a Marisu, a proto po ho chce chytit. Také si myslí, že byl poslán bohem, aby zničil škodnou a bandity v Americe. Ray zachrání Molly před bandity, ale sám bude uvězněn v hořícím domě, který Billy uhasí. Raye pak ale zasáhne kulka, kterou na něj vystřelil Juarez. Ray pak po Juarezově pádu na zem po boji s Billym zjistí, že není mrtvý a tak Juareze dorazí. Poté umře s klidem v srdci. Ray je dále hlavní postavou v prequelu této hry.\n\nJuarez (Juan Mendoza) – Juarez je bandita a otec Billyho. Byl druhým manželem Marisy. Toho ale pak v podzemí Ray postřelí a ten ze zoufalství uteče. Pak se objeví, když po neúspěšném útoku dynamitem využije toho, že Ray a Molly jsou v pasti, a tak zapálí dům. Potom, co ho Billy uhasí, ho vyzve na souboj, který prohraje. Když se probere, tak ale zaútočí na nic netušícího Billyho nožem. V té chvíli ho ale zastřelí umírající Ray.\n\nMolly Fergusonová – Molly je bývalá přítelkyně Billyho. Jednou ji Billy políbil a pak byl krutě potrestán. Přemluví Fergusona, když je Billy beznadějně zahnán do kouta, aby ho nezabíjel. V tom na ranč vtrhne Ray. Molly pak unese Juarez, který ji chce vyměnit za poklad. Molly pak zachrání Ray, který vystřílí pevnost, ve které je vězněna. Poté jsou spolu uvězněni v hořícím vězení, dokud je nezachrání Billy, když oheň uhasí.\n\nSuzy – Billyho expřítelkyně, které Billy ukradne derringer. Pracovala jako prostitutka v Clydově baru. Pravděpodobně zemře, když saloon začne hořet.\n\nTichá voda – Tichá voda je indián z kmene Apačů, který Billymu zachrání život, když ho vyloví z řeky. Billy mu na oplátku pomůže uhasit stan. Tichá voda poté pošle Billyho na Orlí horu. Když se Billy vrátí, zabijí Tichou Vodu bandité (pravděpodobně to udělá Manson).\n\nChat – Chat je ctitel Molly, který je navíc podporován Fergusem. Vzdá souboj s Billym, potom co se Fergus objeví, a dál se v příběhu neobjevuje. Zabije ho Ray při pronásledování Billyho.\n\nTim Powell – Tim je šerif města Hope. Po smrti Thomase ho při rozhovoru s Rayem zastřelí jeden kovboj, neboť si myslí, že je Tim špatný šerif a nedokáže dopadnout žádného lupiče. Po jeho smrti propadne Hope anarchii a chaosu. Pak musí Ray zachránit jeho ženu před bandity.\n\nThomas McCall – Thomas je nevlastní otec Billyho. Byl zabit za to, že přebral Juarezovi ženu. Zemřel bolestivou smrtí, když mu bandité ustřelili šourek. Je postavou v prequelu.\n\nWill McCall – Ve hře se neobjevuje, ale Ray o něm mluví. Jako jediný z bratrů McCallových nechtěl pro sebe Marisu, protože byl kněz a na to doplatil, když ho omylem zastřelil Ray. Ten se pak stal sám kazatelem.\n\nMarisa McCallová – Matka Billyho. Původně byla ženou Juareze, ale zamilovala se do Thomase McCalla a s ním žila. Když se Billy bude vracet, zaslechne její křik, když ji znásilní Ty Stewart. Pak ji zabijí a z vraždy je obviněn Billy.\n\nParker – Šéf ostrahy vlaku, který přepadnou Morovi lidé.\n\nFerguson – Farmář. Otec Molly nenávidí Billyho, ale má smysl pro čest. Uzná, že Billy vyhrál nad Chatem, a propustí ho. McLydeyovi ho zabijí.\n\nJones a Bláznivý Frank – Farmáři, oba si hlídali svoje území, když jim tam Billy vlezl. Jonesovi Billy sebral pistoli, takže ho Jones nechal ze strachu být, a Frankovi náboje a Frank se ho pokusil zastřelit, protože je ještě nebezpečný po válce.\n\n\n\n\nKategorie:Polské videohry\n"}
{"id": "628816", "url": "https://cs.wikipedia.org/wiki?curid=628816", "title": "Eisenia", "text": "Eisenia\n\nEisenia může být:\n"}
{"id": "628845", "url": "https://cs.wikipedia.org/wiki?curid=628845", "title": "Blender Foundation", "text": "Blender Foundation\n\nBlender Foundation je nezisková organizace, která vyvíjí Blender, open source program pro modelování 3D objektů.\n\nOrganizace produkovala dosud 3 animované krátké filmy a to Elephants Dream (2006), Big Buck Bunny (2008) a Sintel (2010). Všechny filmy kromě prvního vytvářelo studio Blender Institute, které je součástí Blender Foundation.\n\nBlender Institute též stojí za hrou Yo Frankie! (2008), která je založená na hlavní postavě z filmu Big Buck Bunny.\n\n\nStudio se zabývá organizací cílů pro Blender Foundation, ale nejvíce je zaměřené na Open Projects tedy 3D filmy, hry a efekty. Díky těmto projektům vývojáři přizpůsobují a vyvíjí nové funkce pro Blender s větší efektivitou.\n\nKaždé dílo vydané tímto studiem jako Open Project se vyznačuje tím, že každý může distribuovat dílo dál, upravovat ho díky licencím Creative Commons. Každé vydané dílo bylo též vytvořeno za použití bezplatného nebo open source softwaru.\n\n"}
{"id": "628847", "url": "https://cs.wikipedia.org/wiki?curid=628847", "title": "Marhaník granátový", "text": "Marhaník granátový\n\nMarhaník granátový (\"Punica granatum\"), česky též granátovník obecný, je menší strom rostoucí hlavně ve Středomoří. Rostlina má výrazné červené květy. Plodem marhaníku obecného je granátové jablko.\n\nMarhaník pochází původně z malého ostrova Sokotra u pobřeží Somálska, kde byl endemitem. Odtud jej lidé rozšířili přes Írán do celého Středomoří, kde je odedávna symbolem plodnosti. Rostlina byla známá také jako léčivo. Traduje se, že kůra kořenů a slupka plodu pomáhala proti tasemnici.\n\nMarhaník lze pěstovat jako hrnkovou rostlinu. Semena se zasévají do květináčů naplněných směsí zeminy a písku. Ke klíčení potřebují semena teplotu 20 až 25 stupňů. Teprve poté, co se malé rostliny přesadí do větších květináčů, mohou být na chladnějším místě.\n\n \n"}
{"id": "628856", "url": "https://cs.wikipedia.org/wiki?curid=628856", "title": "Rudnica", "text": "Rudnica\n\nRudnica ( Hammer - Solecka) je vesnice v Polsku v gmině Krzeszyce v sulęcińském povietu v Lubušském vojvodství. Nachází se 4 km východně od obce Kołczyn, 14 km jihozápadně od Gorzówa, necelý 1 km na východ od říčky Lubniewky, která je levým přítokem řeky Warty a asi 2 km jižně od železniční trati z Gorzówa do Kostrzyna nad Odrou.\nV letech 1975–1998 patřila obec administrativně do Gorzówského vojvodství.\n\nObec byla založena v oblasti, která ještě v 15. století patřila k Velkopolsku. Samotná Rudnica vždy náležela k Braniborsku-Prusku. Jak její německý, tak polský název odkazují na skutečnost, že se zde těžila a tavila železná ruda.\n\nPočátky vsi spadají do poloviny 15. století, kdy byl na pozemcích obce Kołczyn založen hamr. Proto dostala původní osada jméno Neuen Koltzschen. V roce 1580 se hamr nazýval Rede.\n\nV obci je kostel Svaté rodiny z roku 1910.\n"}
{"id": "628878", "url": "https://cs.wikipedia.org/wiki?curid=628878", "title": "M&amp;T Bank Stadium", "text": "M&amp;T Bank Stadium\n\nM&T Bank Stadium je multifunkční sportovní stadion nacházející se v Baltimore, stát Maryland. Je to domov Baltimore Ravens z National Football League. Stadion bezprostředně sousedí s Oriole Park at Camden Yards, domovem baseballového týmu Baltimore Orioles. Původně byl vybaven přírodním travnatým povrchem, ale od roku 2003 byl nahrazen umělou trávou. \n\nPřed rokem 1998 hráli Baltimore Ravens dva roky na Memorial Stadium, nicméně zastaralý stadion nebyl vhodný pro NFL, takže základní kámen nové arény byl položen v polovině roku 1996. M&T Bank Stadium byl oficiálně otevřen v roce 1998 a je jedním z nejvychvalovanějších stadionů NFL díky vysokému komfortu pro fanoušky, snadnému přístupu a dobrému vybavení. Stadion byl původně znám pod jménem Ravens Stadium at Camden Yards, dokud právo na jeho jméno nekoupila v roce 1999 společnost PSINet a nepojmenovala ho PSINet Stadium. Toto právo se vrací Ravens zpátky v roce 2002, kdy je na PSINet podán návrh na konkurz.\n\nV roce 2003 získává právo M&T Bank, která se koupí Allfirst Bank dostává na bankovní trh v Baltimoru. Dvěma dalšími společnostmi v soutěži na práva na stadion byli údajně Nextel a CarMax. V důsledku smrti legendárního quarterbacka Baltimore Colts Johnnyho Unitase v září 2002 se veřejné mínění kloní k návrhu pojmenovat stadion po této baltimorské ikoně i za cenu finanční ztráty. Nicméně právo na pojmenování stadionu drželi vlastník, Maryland Stadium Authority, a vedení Ravens. Mezitím je renovován fotbalový a lakrosový stadion Towson University, a od té doby nese Unitasovo jméno. Nakonec je prostor před stadionem Ravens pojmenován „Unitas Plaza“. Nachází se na něm bronzová socha tohoto člena Síně slávy a velké plakáty zachycující ho během hráčské kariéry.\n\nJméno stadionu se může znovu změnit, protože M&T Bank jedná o spojení s dalšími bankami, včetně Grupo Santander, Wells Fargo nebo PNC Financial Services. Možné převzetí M&T PNC by bylo velmi pikantní, protože PNC má své sídlo v Pittsburghu, domovu úhlavních nepřátel Ravens, Pittsburgh Steelers, a rovněž je velkým sponzorem Steelers a Cleveland Browns z AFC North.\n\nAčkoliv jsou hlavním nájemcem Baltimore Ravens z National Football League, stadion rovněž slouží jako alternativa lakrosovému týmu Johns Hopkins University a v roce 2002 to byl domovský stadion Baltimore Bayhawks. V letech 2003, 2004, 2007 a 2010 zde byl pořádán lakrosový NCAA šampionát.\n\nKaždý listopad se zde utkávají fotbalové týmy dvou soupeřících baltimorských vysokých škol, Baltimore City College a Baltimore Polytechnic Institute. Na každý Den Díkůvzdání se zde rovněž utkávají Loyola Blakefield a Calvert Hall College v tzv. „Turkey Bowlu“, na obě utkání dorazí okolo 13 tisíc fanoušků.\nPopulární hudební festival HFStival zavítal na stadion v letech 1999 a 2005 a zahráli zde skupiny jako Foo Fighters, The Offspring, Red Hot Chili Peppers nebo Coldplay.\n\nV roce 2005 se zde poprvé po 40 letech uskutečnilo utkání mezi Maryland Terrapins football a Navy Midshipmen football známé jako „Crab Bowl Classic“, v roce 2010 se zde zápas bude hrát znovu.\n\n28. října 2006 se na stadionu utkali Univerzita Notre Dame a americké námořnictvo, Notre Dame vítězí 38:14. V roce 2007 hostí zápas mezi armádou a námořnictvem.\n\nRekordní návštěva 71 348 diváků se zde sešla 7. prosince 2008 na utkání proti Washingtonu Redskins v rámci Sunday Night Football, které Ravens vyhráli 24:10. O týden později je rekord překonán, ale 71 502 diváků sleduje porážku 9:13 od budoucích šampionů Super Bowlu, Pittsburgh Steelers.\n\n24. června 2009 před 71 203 diváky zde anglický klub Chelsea FC poráží italský AC Milán 2:1, a poprvé a naposledy v rámci amerického turné je plně využita kapacita stadionu.\n\nU2 budou hrát na stadionu 22. června 2011 v rámci turné U2 360°.\nStadionu sloužil jako domov pro smyšlený fotbalový tým Washington Sentinels ve filmu The Replacements (česky Náhradníci) s Keanu Reevesem a Genem Hackmanem v hlavní roli (stadion byl ironicky nazván Nextel Stadium). Rovněž se o něm uvažovalo v souvislosti s filmem The Sum of All Fears (česky Nejhorší obavy) jako o místu fotbalového zápasu, včetně záběrů prezidentské kolony vjíždějící do budovy. Pro letecké záběry byl nakonec vybrán Olympic Stadium v Montrealu, pro zápas stadion v Denveru.\n\n"}
{"id": "628883", "url": "https://cs.wikipedia.org/wiki?curid=628883", "title": "Turn Around (5, 4, 3, 2, 1)", "text": "Turn Around (5, 4, 3, 2, 1)\n\nTurn Around (5, 4, 3, 2, 1) je píseň amerického hip-hopového zpěváka Flo Rida. Píseň pochází z jeho třetího studiového alba \"Only One Flo (Part 1)\". Produkce se ujali producenti DJ Frank a Dada Life.\n"}
{"id": "628887", "url": "https://cs.wikipedia.org/wiki?curid=628887", "title": "Journal of Criminal Law and Public Prosecution", "text": "Journal of Criminal Law and Public Prosecution\n\nJournal of Criminal Law and Public Prosecution (Časopis pro trestní právo a veřejnou žalobu) je odborný právnický anglicky psaný časopis věnovaný otázkám práva a prokuratury v Evropě. Vychází od roku 2010 jako ročenka. Časopis vydává nakladatelství STS Science Centre Ltd., Londýn. Vydávání časopisu řídí redakční rada, .\n\n\n"}
{"id": "628890", "url": "https://cs.wikipedia.org/wiki?curid=628890", "title": "Cedr himálajský", "text": "Cedr himálajský\n\nCedr himálajský roste v oblasti od západního Nepálu až k východnímu Afghánistánu, v nadmořské výšce 1200 až 3000 metrů. Prospívá mu mírné vlhké klima.\n\nZa optimálních podmínek dorůstá výšky přes 60 metrů. Jehlice jsou tmavě zelené, dlouhé 2,5 až 5 centimetrů, vyrůstající na krátkých brachyblastech v chomáčích po 20 až 30. Samčí fialové šištice jsou až 7 centimetrů dlouhé, samičí šištice jsou na konci zaoblené.\n\nOd ostatních cedrů se odlišuje delšími jehlicemi a tím, že terminální výhon i konce bočních větví jsou zvláště u mladých stromů převislé.\nV Indii se dřevo cedru používá pro stavbu lodí a pro svůj vysoký obsah aromatických látek též v ajurvédské medicíně. Po celém světě je pěstován jako okrasný strom v mnoha kultivarech.\n\n \n"}
{"id": "628893", "url": "https://cs.wikipedia.org/wiki?curid=628893", "title": "Oxid vanaditý", "text": "Oxid vanaditý\n\nOxid vanaditý (VO) je sloučenina trojmocného vanadu s kyslíkem. Přechodně vzniká z oxidu vanadičného při výrobě oxidu sírového katalyzovanou oxidací oxidu siřičitého.\n"}
{"id": "628899", "url": "https://cs.wikipedia.org/wiki?curid=628899", "title": "Arrondissement Périgueux", "text": "Arrondissement Périgueux\n\nArrondissement Périgueux je francouzský arrondissement ležící v departementu Dordogne v regionu Akvitánie. Člení se dále na 18 kantonů a 196 obcí.\n\n"}
{"id": "628903", "url": "https://cs.wikipedia.org/wiki?curid=628903", "title": "Markvartici", "text": "Markvartici\n\nMarkvarticové (též \"Markvartici\") je někdejší starobylý šlechtický rod, jeden z prvních na území severních Čech.\nDostali jméno po prvním doloženém předku (v roce 1159) Markvartovi, který za své služby vládnoucímu rodu Přemyslovců získal rozsáhlá území v povodí řeky Jizery. Jeho četní potomci v průběhu několika generací založili na tomto území četné hrady, městečka, kláštery a podle jejich pojmenování dali vzniknout řadě rodových větví, známých jako Lemberkové, Vartenberkové, Valdštejnové, Páni z Michalovic, Páni ze Zvířetic a další.\n\nProtože se v 12. století nepoužívala příjmení, není dodnes možné s jistotou vytvořit rodovou posloupnost nejstarších Markvarticů a tak uváděná fakta jsou spíše hypotézami historiků. Jednou z nich je možnost, že Markvartici byli následovníci charvátských knížat žijících předtím na tomto území. Není jisté, zda byli původem ze Saska, nebo částečně poněmčelý český rod. Používali zprvu jména česká i německá. Za nejstaršího z rodu Markvarticů je označován Markvart (\"Marquardus\"). Z roku 1144 se jeho jméno jakožto svědka vyskytlo na listině týkající se založení kláštera v Plasích. Další záznam o Markvartovi (snad to byl tentýž) je z roku 1159, kdy již byl komořím u dvora knížete, později krále Vladislava II. a za svou službu dostal výsluhou spolu se svým bratrem Benešem od krále velká území zejména u horního toku Jizery. Král jim daroval nově budovaný klášter v Hradišti na soutoku Jizery a Zábrdky.\n\nMarkvart měl tři nám známé syny, Heřmana, Havla a Záviše. O pokračování rodu se postaral Heřman (viz kapitola níže). O jeho bratrech víme málo, Havel byl kanovníkem a Záviš byl roku 1184 purkrabím v Mladé Boleslavi.\n\nZáznamy o něm jsou z let 1175 až 1197. V roce 1175 sloužil u dvora jako maršálek a zažil zde celou řadu panovníků. roku 1197 byl purkrabí v Kladsku. Jeho zásluhou byl dostavěn kolem roku 1177 Klášter Hradiště nad Jizerou, sídlo Cisteriáckého opatství P. Marie. Cisterciáci přinesli s sebou z Plas znalost pokrokových forem zemědělství. Měl tři syny (Beneše, Markvarta z Března a Záviše). Díky nim byl praotec mnoha významných šlechtických rodin, pánů ze Zvířetic, Lemberka, Vartenberka, Michalovic i Valdštejnů.\n\n\n\n"}
{"id": "628905", "url": "https://cs.wikipedia.org/wiki?curid=628905", "title": "Filetová vazba", "text": "Filetová vazba\n\nFiletová vazba (franc.:\"filet\" = síť) je způsob provlékání nití, kterým se v textilii vytváří síťová struktura. \n\nPodobné útvary se tvoří na \"bobinetových strojích\" tzv. \"válkovou filetovou vazbou\". Tato textilie má vzhled sítě. \n\n\nNa galonových stávcích se dá tento druh ručního háčkování napodobovat. \n\n"}
{"id": "628906", "url": "https://cs.wikipedia.org/wiki?curid=628906", "title": "Lee County", "text": "Lee County\n\nLee County je název dvanácti okresů ve Spojených státech amerických:\n"}
{"id": "628910", "url": "https://cs.wikipedia.org/wiki?curid=628910", "title": "Belá nad Cirochou", "text": "Belá nad Cirochou\n\nBelá nad Cirochou (maďarsky \"Cirókabéla\") je obec v okrese Snina v Prešovském kraji na severovýchodním Slovensku.\n\nPrvní zmínka o obci pochází z roku 1451, kdy byla majetkem rodiny Drugetů. Další zpráva z roku 1715 se týká zdejšího mlýna. V polovině 18. století se obyvatelé obce věnovali kamenictví. V 19. století zde stála železářská huť na zpracování železné rudy. Do roku 1926 se tu nacházel dřevěný kaštel. Ve středu obce stojí zřícenina vodního mlýna. Místní římskokatolický kostel pochází z roku 1912.\n\n\n"}
{"id": "628911", "url": "https://cs.wikipedia.org/wiki?curid=628911", "title": "Seznam hokejistů draftovaných týmem Anaheim Ducks", "text": "Seznam hokejistů draftovaných týmem Anaheim Ducks\n\nToto je kompletní seznam hokejistů, kteří byli draftováni v NHL do týmu Anaheim Ducks. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "628913", "url": "https://cs.wikipedia.org/wiki?curid=628913", "title": "Liubangosaurus", "text": "Liubangosaurus\n\nLiubangosaurus (\"ještěr čínského císaře Liu Banga\") byl rod vývojově pokročilého sauropodního dinosaura, který žil v období spodní křídy na území dnešní provincie Kuang-si na jihu Číny (souvrství Napai).\n\nFosilie tohoto dinosaura sestávají z pěti artikulovaných ocasních obratlů. Mnoho informací o něm tedy zatím neznáme. Jeho fosilie byly objeveny v blízkosti fosilií většího sauropoda rodu \"Fusuisaurus\". Typový druh \"L. hei\" byl popsán kolektivem paleontologů v roce 2010.\n\n"}
{"id": "628914", "url": "https://cs.wikipedia.org/wiki?curid=628914", "title": "Markyzet", "text": "Markyzet\n\nMarkyzet (z franc. \"Marquisette\", \"markýzečka\") je jemná textilie s mřížovitou strukturou používaná hlavně jako záclonovina a letní šatovka.\n\nMarkyzetová tkanina se vyrábí téměř výlučně v perlinkové vazbě (někdy také zvané \"markyzetová\"), nejčastěji z polyesterových staplových (11 tex x 2) nebo filamentových přízí (jemnějších než 16 tex) s 800-1200 zákruty na metr. Průměrná hustota (osnova + útek) dosahuje u staplových přízí cca 27 a u filamentů 37 nití na cm². \n\nTzv. \"švýcarský markyzet\" má mít v osnově i v útku přízi z dlouhovlákenné egyptské bavlny. \n\nPletený markyzet se vyrábí na rašlových pletacích strojích v jednolícní vazbě, pro kterou se v češtině používá označení \"markyzetová\". Vazba sestává ze dvou podélných stěn tvořených řetízky příčně spojené kladením pod jehlami. Stroje mají 7-12 pletacích jehel/cm, používaný materiál je nejčastěji polyesterový filament, výroba je podstatně levnější než u tkaných markyzetů.\n\nMarquisé je tkanina z osnovy z přírodního hedvábí a ze skané bavlněné příze v útku. Na výrobku je znát lehce příčné žebrování. Z posledních let není však známá žádná nabídka tohoto druhu zboží.\n"}
{"id": "628918", "url": "https://cs.wikipedia.org/wiki?curid=628918", "title": "Bobinet", "text": "Bobinet\n\nBobinet (z angličtiny: \"„paličkovaná síť“)\" je druh tylu vyrobeného na bobinetovém stroji.\n\nNěkteré výrobky z bobinetových strojů mohly s mimořádně jemnými přízemi a precizním vypracováním imitovat ručně paličkované krajky tak, že rozdíly uměli rozpoznat jen velmi zkušení odborníci. Ve 20. století se však v krajkářství začaly stále více uplatňovat rašlové pletací stroje, zejména proto, že se na nich dosahovalo několikanásobně vyššího výkonu při podstatně jednodušší obsluze. \n\nStruktura vazby bobinetu je schematicky naznačena na nákresu vpravo: Osnovní (žluté) niti jsou v diagonálním směru obtáčeny nebo kříženy černými (a červenými nitěmi) a tak vzniká síťová struktura s otvory různých tvarů. Bobinet může být doplněn třetím systémem nití, které se jako vzorovací výplň zanášejí do vazby nebo se provazují kolmo k osnově (podobně jako útek ve tkanině). \n\nBobinetový stroj vynalezl Angličan \"Heathcoat\" na začátku 19. století. Heatcoat vycházel při svých pokusech z tylu vytvořeném koncem 18. století na osnovních strojích. Člunky s cívečkami byly vedeny v tzv. hřebenech, seřazených ve dvou řadách nad sebou. Jejich pohyb mezi osnovními nitěmi obstarávaly tyče, které je na jedné straně tlačily a na druhé táhly. Křížení a obtáčení osnovních nití se dosahovalo posunem člunků při každé obrátce stroje o jednu nit dostrany (jedna řada doprava a druhá doleva).\nKrajka z Headcoatova zařízení (zvaném také \"Old Longborough\") byla maximálně 45 cm široká, první exempláře byly poháněny lidskou silou. Hustota osnovních nití dosahovala až 8 na centimetr, během jedné obrátky stroje vykonávaly pracovní orgány 12 různých pohybů. Tímto způsobem se dala zhotovit jen síť (resp. tyl) s šestibokými oky (viz \"nákres\"), která se většinou zdobila ručními výšivkami. \n\nV letech 1808-1818 bylo podáno na 200 návrhů a také později vznikla řada konstrukcí, které se zakládaly na principu osnovy provazované útkem z velmi úzkých kotoučů. Prakticky se uplatnily zejména:\n\nOsnova je vedena (kolmo vzhůru) přes řadnici a vodicí lišty k bobinetům. Bobinety (miniaturní cívečky nasazené v plochém člunečku) vykonávají kývavý pohyb mezi jednotlivými osnovními nitěmi. Vodicí lišty posunují probíhající osnovní niti v určitém okamžiku vpravo nebo vlevo tak, že se niti z bobinetové cívky kolem nich mohou obtáčet nebo (část z nich) jen překřížit. Kývavý pohyb všech bobinetů na celém stroji je řízen centrálně, posun osnovních nití se dá rozdělit až do 240 skupin, v závislosti na počtu vodicích lišt, které jsou ovládány jednotlivě (asi od roku 1839) žakárovým ústrojím. \nStroje se staví v pracovní šíři do cca 5 m v jemnostech 5-20 bobinet /cm. 120 bobinet s návinem po cca 100 m příze se nasazuje na stroj v zásobníku, který se vyměňuje po vyprázdnění první cívky (průměrně 20 % odpadu). Základní osnova se předkládá nasnována na válech, vzorovací osnovní nitě jsou navinuty na cívkách nebo maloprůměrových válcích. Žakárové zařízení je umístěno vedle stroje (viz dolejší snímek), odkud ovládá vodicí lišty s pomocí nitěnek. Během jedné otáčky hlavní hřídele se vykývnou člunečky s bobinetami od jednoho pólu k druhému a zpět, na krajce se vytvoří jedna řada zákrutů (nebo překřížení) a hotová krajka se navine na zbožový válec o určitou, nastavitelnou délku.\n\nPříze se zpracovávají skoro výlučně skané, pro některé druhy krajek (např. valencienské) se udávají jemnosti, které u průmyslově vyráběných přízi představují naprostou špičku (česaná bavlna 2,3 tex x 2, 1700 zákrutů/metr). \n\nZ používaných materiálů jednoznačně převládá bavlna, příp. ve směsi s polyamidem, pro speciální výrobky přicházejí v úvahu také příze z přírodního hedvábí (jemnost cca do 3 tex) a filamenty z kovových vláken (efekty s jemností do 250 tex).\n\nBavlněné příze se před zpracováním opalují a \"napařují\" (proti smyčkování), bělení se provádí v hotových výrobcích.\n\n\nBobinetové stroje v Anglii : http://www.clunylace.com/page0002v01.htm\n\nBobinetové stroje v Asii (1): https://web.archive.org/web/20151026185106/http://www.sakae-lace.co.jp/en/\n\nBobinetové stroje v Asii (2): http://www.brunet-dentelles.com/\n"}
{"id": "628919", "url": "https://cs.wikipedia.org/wiki?curid=628919", "title": "Matěj Bárta", "text": "Matěj Bárta\n\nMatěj Bárta (* 12. května 1979) je český podnikatel, spolumajitel bezpečnostní agentury ABL.\n\nVystudoval Policejní akademii České republiky v Praze, kde dodnes vyučuje a pravidelně se věnuje oponenturám diplomových prací. Titul JUDr. získal na Akadémii policajného zboru v Bratislavě. Již během studií začal pracovat pro bezpečnostní agenturu ABL, kterou založil společně se svým bratrem Vítem Bártou. Svou kariéru v agentuře zahájil jako manažer pořadatelské služby, později působil na pozici bezpečnostního manažera a provozního ředitele. Pozici generálního ředitele zastává od května 2010.\n\nJe členem organizací ASIS, ICSC a Security Club.\n\n"}
{"id": "628922", "url": "https://cs.wikipedia.org/wiki?curid=628922", "title": "Kostel svatého Leopolda", "text": "Kostel svatého Leopolda\n\nKostelů zasvěcených svatému Leopoldovi je více:\n\n…a další\n"}
{"id": "628926", "url": "https://cs.wikipedia.org/wiki?curid=628926", "title": "Amantadin", "text": "Amantadin\n\nAmantadin je látka bránící množení některých virů, lze ji použít k profylaxi chřipky (antivirotikum). Potlačuje též některé projevy parkinsonismu (antiparkinsonikum). Předpokládá se ovlivnění různých mediátorů (acetylcholinu, dopaminu, glutamátu). Podává se v počátečních fázích nemoci či v pozdních obdobích s výraznými poruchami hybnosti, v těžkých případech je možné i infuzní podání.\n\nPodle amerického centra CDC však sezónní chřipka H3N2 a pandemická chřipka z roku 2009 ukázaly resistenci (odolnost) proti tomuto léku. Není tedy už v těchto případech dále doporučován jako léčivo.\n"}
{"id": "628934", "url": "https://cs.wikipedia.org/wiki?curid=628934", "title": "Růžový panter (film, 1963)", "text": "Růžový panter (film, 1963)\n\nRůžový panter je britsko-americká filmová komedie z roku 1963. Jde o první snímek ze série filmů o \"Růžovém panterovi\". Natočil jej režisér Blake Edwards, poprvé se zde objevila postava inspektora Jacquesa Clouseaua v podání Petera Sellerse a hudbu složil Henry Mancini.\n\nKdyž byla princezna Dahla malá dívenka, získala od svého otce, krále Lugashe, největší diamant světa zvaný Růžový panter. Po dosažení dospělosti však moc převzali rebelové a princezna byla nucena odejít do exilu. Navíc odmítla vydat diamant, který po ní požadovali. Během svého exilu se princezna octne v lyžařském středisku Cortina d'Ampezzo, kde potká vyhlášeného svůdníka, anglického sira Charlese Lyttona. Ten se však kromě svádění krásných žen věnuje i jiné práci – jako tajemný \"fantom\" krade vzácné klenoty. A tudíž se snaží ukrást i Růžového pantera. Jeho synovec George si v ničem nezavdá se svým strýcem a diamant chce ukrást pro sebe, přičemž vinu chce hodit na \"fantoma\". Netuší však, že tajemným zlodějem je jeho strýc. \"Fantoma\" pronásleduje francouzský policejní inspektor Jacques Clouseau, který věří, že pod jeho maskou se skrývá sir Charles. Ovšem neví o tom, že jeho žena Simone je milenkou sira Charlese a pomáhá mu v jeho loupežích. Inspektorovi se přes tyto intriky a jeho vlastní nešikovnost nedaří pachatele dopadnout. Při maškarním plesu se Charles i George snaží ukrást diamant, přičemž oba odhalí totožnost toho druhého. Diamant se ztratí, ale Simone odhalí, že ho ukradla Dahla sama před sebou pro své vlastní bezpečí. Spolu se nakonec spřátelí a věc navíc naaranžují tak, aby se diamant našel a Charles nebyl odhalen. Proto Růžového pantera podstrčí Clouseauovi, který se kvůli němu prozradí u soudu, a za to je odsouzen k vězení.\n\n"}
{"id": "628935", "url": "https://cs.wikipedia.org/wiki?curid=628935", "title": "Nušlova cena", "text": "Nušlova cena\n\nNušlova cena, plným názvem Cena Františka Nušla, je nejvyšší ocenění badatelů a významných osobností za jejich celoživotní vědeckou, odbornou, pedagogickou, popularizační nebo organizační práci v astronomii a příbuzných vědách. Uděluje ji každoročně od roku 1938 Česká astronomická společnost; její udělování bylo však za socialismu přerušeno a obnoveno až v roce 1999.\n\nNušlova cena je nejprestižnější astronomická cena udělována v České republice. Je pojmenována podle významného českého astronoma první poloviny 20. století, univerzitního profesora PhDr. Františka Nušla (3. 12 1867 – 17. 9. 1951), který byl prvním ředitelem hvězdárny v Ondřejově, ředitelem Státní hvězdárny v Praze a předsedou České astronomické společnosti, byl také profesorem astronomie na Universitě Karlově v Praze. \nPo Františku Nušlovi je pojmenována hvězdárna v Jindřichově Hradci, kráter na odvrácené straně Měsíce, planetka a ulice na jinonickém sídlišti v Praze.\n\nTato čestná cena byla založena v roce 1938, po roce 1949 však přestala být živá. Po 50 letech byla rozhodnutím České astronomické společnosti obnovena a od roku 1999 je opět udělována uznávaným odborníkům s nejvyššími zásluhami o rozvoj astronomie.\n\nO obnovení udělování ceny rozhodl výkonný výbor České astronomické společnosti (ČAS) 27. ledna 1999. Schválil zároveň pravidla pro její udělování. \n\nCena je určena k ocenění významných osobností za jejich celoživotní vědeckou, odbornou, pedagogickou, popularizační nebo organizační práci v astronomii a příbuzných vědách. V daném roce se uděluje nejvýše jedné osobě; výjimečně je možné ji dělit, jestliže kandidáti po významnou dobu intenzívně spolupracovali.\n\nCena je udělována jednou ročně. Návrhy na její udělení podávají do 30. dubna výbory poboček a sekcí ČAS, mohou je však podat i jednotliví členové. K posouzení návrhů jmenuje předseda ČAS komisi. Ta projedná došlé návrhy a dá doporučení výkonnému výboru. Ten návrh komise schválí nebo zamítne. V tom případě může komise navrhnout na cenu jiného kandidáta, nebo zopakovat původní návrh. Rozhodnutí výkonného výboru o druhém návrhu je konečné stejně jako případné rozhodnutí v daném roce cenu neudělit.\n\nCena se uděluje nejpozději k výročí narození prof. Nušla (3. prosince). Při jejím udělení je laureátovi předán diplom.\n\n\n\n"}
{"id": "628937", "url": "https://cs.wikipedia.org/wiki?curid=628937", "title": "Sidi Investments", "text": "Sidi Investments\n\nSidi Investments Kft. je maďarská developerská společnost se sídlem v Budapešti, založená izraelskou stavební firmou B. Yair Building Corporation 1988 Ltd. Jejími jednateli jsou Shay Sabag a Moshe Danziger.\n\nNa konci listopadu 2011 byla vlastníkem čtyř českých společností:\n\nSIDI CZECH REPUBLIC je developerem bytového komplexu \"Krásná Hůrka\" v Praze-Stodůlkách, zkolaudovaného v listopadu 2009. K 31. prosinci 2009 měla prodáno 38 jednotek z celkového počtu 257 (15 %), přijaté zálohy činily 160 milionů korun. Nemovitost byla zastavena ve prospěch UniCredit Bank Czech Republic, od které byl čerpán úvěr ve výši 436 milionů korun.\n\nV roce 2010 se SIDI Prague dohodla s holandskou developerskou skupinou Sekyra Group Real Estate N.V. ovládanou Luďkem Sekyrou na koupi pozemku o rozloze 19 315 m v Praze Malešicích, na kterém chce podle původního projektu vybudovat čtyři dvacetipatrové obytné domy a několik dalších budov. Pozemek, který předchozí vlastník koupil v roce 2007 za 60 milionů korun od Městské části Praha 10, je zastaven ve prospěch UniCredit Bank Czech Republic od které SIDI Prague čerpá úvěr ve výši 148 milionů korun.\n"}
{"id": "628938", "url": "https://cs.wikipedia.org/wiki?curid=628938", "title": "Liutprand z Cremony", "text": "Liutprand z Cremony\n\nLiutprand z Cremony, \"lat. Liutprandus Cremonensis\" (920 – 972) byl biskup z italské Cremony, autor tří významných děl 10. století. \n\nLiutprand byl potomkem Langobardů, v mládí získal dobré vzdělání a v dospělosti vstoupil do služeb císaře Oty I. Během svého života se dvakrát vydal jako vyslanec svých panovníků k císařskému dvoru v Konstantinopoli.\n\n\n"}
{"id": "628939", "url": "https://cs.wikipedia.org/wiki?curid=628939", "title": "Lubuntu", "text": "Lubuntu\n\nLubuntu je od roku 2011 oficiální odnož linuxové distribuce Ubuntu. Jde o opensourceový operační systém, který jako desktopové prostředí používá rozhraní LXDE, od verze 18.10 rozhraní LXQt. Lubuntu je určeno pro uživatele s méně výkonným počítačem. LXDE používá správce oken Openbox kvůli co nejnižším nárokům na počítač. Výkonu je též uzpůsoben výběr výchozích programů.\n\nProgramy z prosředí LXDE:\n\nProgramy z prostředí LXQt:\n\nPro běh Lubuntu je třeba procesor Pentium 4, Pentium M, AMD K8 nebo lepší s pamětí RAM alespoň 512 MB. Díky svým nízkým požadavkům může být Lubuntu použito např. v netboocích, mobilních telefonech či starších počítačích. Má ještě menší hardwarové požadavky než Xubuntu.\n\nPoprvé vyšlo Ubuntu s LXDE ve verzi 8.10 „Intrepid Ibex“, tedy v říjnu 2008. V únoru 2009 byl založen projekt Lubuntu a v březnu 2009 byl zaregistrován na serveru Launchpad, čímž se Lubuntu octlo pod správou komunity. V dubnu 2009 vyšel první instalační obraz (soubor *.iso), zatím v testovací verzi.\n\nPodle původních plánů první Lubuntu jako oficiální distribuce Ubuntu měla být verze 10.04. Do té doby však nebylo uznáno, důvodem bylo, že nesdílí stejnou strukturu s Ubuntu, proto vyšlo samostatně. První oficiální verzí se stala nakonec až 11.04. Verze 12.04 přinesla vedle LightDM také nové Lubuntu Software Center. Lubuntu 12.10 bylo prvním vyžadující CPU s podporou PAE, verze 13.10 nabídla jako výchozí prohlížeč Firefox (namísto Chromium), vydání 14.04 se stalo prvním Lubuntu s dlouhodobou podporou (LTS, až do dubna 2017). Od verze 14.10 se Lubuntu pomalu připravuje na příchod Qt verze prostředí LXDE, známé jako LXQt, tento proces ale běží pozvolna dodnes a ani Lubuntu 18.04 LTS (vyšlo v dubnu 2018) na LXQt nepřešlo. Prvním vydáním, které oficiálně přešlo na rozhraní LXQt, je Lubuntu 18.10.\n\nDo prosince 2010 se podle stránek DistroWatch.com Lubuntu stalo 11. nejstahovanější linuxovou distribucí, čímž výrazně předčilo Xubuntu na 36. místě. V srpnu 2015 bylo na pozici 16. distribuce, v únoru 2015 na 19. pozici.\n\nKaždých šest měsíců je uveřejněná nová verze Lubuntu a má svoje kódové jméno a číslo. Číslo verze je založené na měsíci jejího uveřejnění, takže například \"10.04\" reprezentuje duben 2010. Jedná se o tzv. standard Y.MM. Níže je seznam minulých a plánovaných verzí.\n\nJednou za dva roky vychází verze s dlouhodobou podporou (LTS - Long-Term Support), což je verze s 36měsíční podporou. Standardní verze, které vycházejí v půlročních cyklech, měly dříve délku podpory 18 měsíců, od verze Lubuntu 13.04 je délka podpory těchto standardních verzí již jen 9 měsíců.\n\nPoslední vydaná verze LTS je 18.04.\n\n\n"}
{"id": "628940", "url": "https://cs.wikipedia.org/wiki?curid=628940", "title": "Muzeum Mlejn", "text": "Muzeum Mlejn\n\nMuzeum Mlejn je ostravské muzeum věnované mlýnům, které se nacházely v Moravské Ostravě a Přívoze ještě kolem roku 1900.\nMuzeum Mlejn se nachází v podkroví bývalého mlýna Samuely & Wechsberg Na Nádražní 138 v Moravské Ostravě. Je to jediná budova mlýna, která se v centru Ostravy dochovala do dnešních dní.\n\nMuzeum Mlejn zahájilo činnost 7. listopadu 2009, a to při 123. výročí založení Krupného mlýna Samuely & Wechsberg. Návštěvníkům nabízí stručnou historii osmi ostravských mlýnů, Mlýnského náhonu a Valchařské strouhy a také historii některých mlýnů, které se nalézaly v dalších obvodech města Ostravy. Informace jsou na panelech ke čtení, pro mladší a zvídavé zájemce je ještě více informací dostupných na výpočetní technice nebo na CD \"Ostravské mlýny\". Vedle informací o historii mlýnů jsou k vidění i exponáty: mlýnské kameny z mlýnů v Hrabové, Klimkovicích a Bartovicích, ruční žarna, žernovy ze zemědělských usedlostí, dále pak nářadí a stroje k úpravě a přípravě obilí, fukary, síta, měrky, váhy, cepy, kosy a další. Vedle těchto exponátů je vystaveno nářadí sekerníků a tesařů a platidla, jimiž se platilo za vlády Františka Josefa I.\nV listopadu 2010 byla v muzeu otevřena nová expozice litinových mlýnků, která je zaměřena zejména na ruční šrotovníky a mlýnky na obilí. Mezi více než stopadesáti kusy ručních strojků pro zpracování úrody jsou zastoupeny exempláře vyrobené ve firmách Enterprise, Climax, Universal, Arcade, Corona, Oestereichishe Ungarische Industrie, Spong, Salter, Betrice, Husquarna, Peugeot, Molin Brevéti, Alexanderwerk, PeDe, Leinbrock, Jupiter, Maco, Standard Werk, Porkert, Kosmos, Rekord, Sfinx, ale také strojky vyráběné podomácku jako jedinečné exponáty. Je možno posoudit na jakých strojcích se zpracovávala úroda na územích: Severní a Jižní Ameriky, Rakouska-Uherska, Anglie, Švédska, Francie, Belgie, Německa, Rakouska, Polska, Československa, Slovenska a České republiky.\nV expozici litinových mlýnků jsou dále zastoupeny Food Chopper – mlýnky na zpracování potravin, dále mlýnky univerzální na kterých se mlela zejména káva, ale postupem času lidé přišli na další využití těchto mlýnků a mleli na nich koření, sůl, cukr, obiloviny a jiná semena.\nJako nejmenší šrotovníky je možno zhlédnout makovníky, mlýnky na mák a další suroviny.\n\nV této expozici je možno na vybraných exponátech vyzkoušet, jak se mele obilí.\n\nV roce 2011 byla otevřena expozice Porkertových kuchyňských strojků, které vyráběla od roku 1906 firma Porkert. Výroba byla ovlivněna nákupem licence mlýnku na maso od firmy Enterprise ve Philadelphii v roce 1905. Tyto mlýnky, které se v nezměněné podobě vyráběly přes 90 let daly základ sortimentu výroby kuchyňských strojků ve Skuhrově.\nFirma Porkert, která vyráběla pod názvem Porkert, PC IDEAL se sídlem ve Skuhrově nad Bělou byla po dobu 110 let jedním z největších výrobců v Evropě.\nV muzeu jsou zastoupeny mlýnky na maso, odšťavňovače, choppry, mlýnky na strouhanku, mlýnky na mák, mlýnky na obilí, kávu, váhy, máselnice aj.\n\nExpozice nabízí sortiment kuchyňských strojků, mlýnků vyrobených v období 1908 až 1945 v akciové společnosti Moravia závodu v Hlubočkách u Olomouce. Jsou zastoupeny mlýnky na zpacování syrové stravy zvané Food Choppry, dále mlýnky na mák, na maso, na obilí, na strouhanku a ořechy. Za 2.sv. války byly Hlubočky německé a některé mlýnky nesou ozačení Made in Germany. V současné době je v expozici zastoupeno 23 strojků.\n\n"}
{"id": "628952", "url": "https://cs.wikipedia.org/wiki?curid=628952", "title": "Jiří Lamberk", "text": "Jiří Lamberk\n\nJiří Lamberk (* 10. března 1948, Praha) je český lékař a spisovatel.\n\nRodina jeho otce pochází z hanáckého Přerovska. Během studií na SVVŠ Velvarská, Praha 6 zkouší první literární krůčky v „Divadélku v suterénu“ při Ústředním domě armády v Dejvicích (Autorské divadlo Jana Cimického a Jiřího Lamberka; písničky, poezie, kabaret).\nStudia na lékařské fakultě UK v Praze ukončil v roce 1972.\nKrátce pracoval v nemocnici v Českém Brodě. Od roku 1976 žije v USA, kde působí jako anesteziolog v Miami na Floridě. Vybudoval si tam úspěšnou kariéru nejprve v University Of Miami/Jackson Memorial Hospital. V současnosti působí v Memorial Hospital Hollywood, Florida a navíc jako docent vyučuje na Nova University Fort Lauderdale, Florida.\nVýrazná osobnost v „American Czech-Slovak Cultural Club“.\n\n\n\n"}
{"id": "628955", "url": "https://cs.wikipedia.org/wiki?curid=628955", "title": "Pontresina", "text": "Pontresina\n\nPontresina je samosprávné horské město ve Švýcarsku v kantonu Graubünden. Pontresina má zhruba 2000 obyvatel a je také známým zimním střediskem. První zmínka o městu pochází z latinských spisů z roku 1137, historie obce tedy sahá až do středověku.\nOblast byla osídlena v době bronzové. Nedávno objevené vykopávky však poukazují až na 8000letou historii osídlení v Pontresině. Kolem poloviny 14. století, byla horní část údolí rozdělena do dvou komunit. Odpoutání od diktatury biskupství Chur bylo dosaženo až v roce 1526.\n\nMezi navštěvovaná místa zde patří farní kostel svaté Marie s freskami. Turisté vyhledávají i maurskou věž nebo Grand hotel Pontresina. Pro milovníky horské historie je zde Alpské muzeum.\n\nPontresina se těší dlouholeté tradici lyžování. Konalo se zde například biatlonové mistrovství světa nebo Světový pohár ve sjezdovém lyžování.\n\n"}
{"id": "628963", "url": "https://cs.wikipedia.org/wiki?curid=628963", "title": "Václav Nedorost", "text": "Václav Nedorost\n\nVáclav Nedorost (* 16. března 1982 v Českých Budějovicích v Československu) je bývalý český hokejový útočník, hrající v týmu HC Škoda Plzeň v Tipsport extralize . Nedorost je držitelem dvou zlatých medailí z juniorských šampionátů v letech 2000 a 2001.\n\nNedorost je odchovancem českobudějovického hokeje, kde prošel všemi věkovými kategoriemi a v sezóně 1998-99 poprvé nastoupil v české extralize. V roce 2000 hrál jak na mistrovství světa do 18 let, tak na mistrovství světa juniorů na kterém s českou juniorskou reprezentací získal zlatou medaili. V roce 2001 zopakoval s českou juniorskou reprezentací úspěch na juniorském šampionátu, kde opět získali zlatou medaili.\n\nV roce 2000 byl draftován Coloradem Avalanche v 1. kole na celkově 14. místě vstupního draftu NHL. Do zámoří odešel hrát před sezónou 2001–02. Za Colorado v NHL nastoupil pouze ve 25 zápasech, když ve zbylých zápasech včetně playoff nastupoval za záložní tým Colorada – Hershey Bears v American Hockey League. V sezóně 2002–03 hrál ve 42 zápasech Colorada a v 5 zápasech Hershey a v Hershey sehrál i 5 zápasů playoff.\n\n19. července 2003 byl společně s Éricem Messierem vyměněn do týmu Florida Panthers za Petera Worrella a výběr ve druhém kole draftu 2004 (který byl později vyměněn přes New York Rangers zpět na Floridu Panthers, kteří si v draftu vybrali Davida Shantze). Z týmu Floridy byl často odesílán do záložního týmu – San Antonia Rampage a tak v NHL odehrál v sezóně 2003–04 pouze 32 zápasů.\n\nBěhem výluky NHL v sezóně 2004–05 hrál v české extralize za tým Liberce a nastoupil také ve 3 zápasech za českou reprezentaci na Euro Hockey Tour. Sezónu 2005–06 vynechal kvůli zranění a v sezóně 2006–07 nastupoval opět v extralize za České Budějovice. V letech 2007–2010 hrál opět za Bílé Tygry z Liberce a v sezóně 2008–09 nastoupil v 6 zápasech Euro Hockey Tour.\n\nV sezóně 2010–11 hrál v Kontinentální hokejové lize za ruský tým Metallurg Novokuzněck, kde podepsal jednoletý kontrakt. Ve stejné lize sice zůstal, ale změnil působiště poté, co podepsal roční kontrakt se slovenským klubem HC Lev Poprad. Po roce se stěhoval na Ukrajinu, kde hrál s dalším novým týmem v KHL – Donbassem Doněck, kde se stal kapitánem. S Donbassem podepsal po roce dvouleté prodloužení smlouvy do roku 2015.\n\nPřes Slovan Bratislava se pak v roce 2017 vrátil do rodných Českých Budějovic do tamního Motoru.\n\n\n"}
{"id": "628964", "url": "https://cs.wikipedia.org/wiki?curid=628964", "title": "Les Deux Magots", "text": "Les Deux Magots\n\nLes Deux Magots je kavárna v Paříži ve čtvrti Saint-Germain-des-Prés v 6. obvodu na náměstí \"Place Saint-Germain-des-Prés\" na rohu ulice Boulevard Saint-Germain.\n\nNázev kavárny u dvou mandarínů pochází z obchodu, který byl otevřen v roce 1813 na \"Rue de Buci\". Obchod prodával spodní prádlo z hedvábí a čínští mandaríni představovali zemi původu textilie. Nejedná se proto o dva magoty. V roce 1873 byl obchod přesunut na náměstí \"Place Saint-Germain-des-Prés\" na současné místo kavárny. V roce 1884 zde místo obchodu vznikla kavárna, kterou si oblíbili spisovatelé jako Paul Verlaine, Arthur Rimbaud nebo Stéphane Mallarmé.\n\nV roce 1914 koupil podnik, který byl na pokraji bankrotu, Auguste Boulay za 400 000 franků. Ve 20. letech se v kavárně setkávali surrealisté pod vedením André Bretona.\n\nKavárna se i v následujících letech stala místem setkávání mnoha umělců a intelektuálů jako byli např. Elsa Trioletová, André Gide, Jean Giraudoux, Pablo Picasso, Fernand Léger, Jacques Prévert, Ernest Hemingway, Bob Welch, Jean-Paul Sartre nebo Simone de Beauvoir.\n\nKavárna je od roku 1914 v režii stejné rodiny. Dnes je vzhledem k vysokým cenám klientela především turistická.\n\nKavárna se objevila v roce 1973 ve dvou filmech – \"Dobrodružství rabína Jákoba\" a \"La Maman et la Putain\". V roce 2011 se v kavárně odehrává scéna z filmu \"Les Intouchables (Nedotknutelní)\".\n\n"}
{"id": "628966", "url": "https://cs.wikipedia.org/wiki?curid=628966", "title": "Café de la Paix", "text": "Café de la Paix\n\nCafé de la Paix je kavárna v Paříži v 9. obvodu na náměstí \"Place de l'Opéra\" na rohu ulice Boulevard des Capucines.\n\nKavárna byla otevřena v roce 1862 jako součást hotelu Grand Hôtel de la Paix. V roce 1896 zde byly organizovány filmové projekce. Od roku 1975 je interiér kavárny chráněn jako historická památka. V roce 2002 byla Café de la Paix rekonstruována.\n\nKavárna je zařízena ve stylu Napoleona III. v přízemí luxusní budovy postavené během přestavby Paříže, ve které se dnes nachází hotel InterContinental.\n\nMezi slavné pravidelné hosty na konci 19. století patřili např. Petr Iljič Čajkovskij, Jules Massenet, Émile Zola nebo Guy de Maupassant.\n\n"}
{"id": "628967", "url": "https://cs.wikipedia.org/wiki?curid=628967", "title": "Diamond Eyes", "text": "Diamond Eyes\n\nDiamond Eyes je šesté studiové album od americké alternative metalové kapely Deftones. Deska se dostala do prodeje 4. května 2010 a umístila se na šestém místě Billboard 200 s 62 000 prodanými kusy v otevíracím týdnu. Původně mělo být šesté studiové album CD zvané \"Eros\", ale jeho tvorba byla odložena na neurčito. Na nahrávce se již nepodílí baskytarista Chi Cheng (který se po autonehodě ze 4. listopadu 2008 ocitl v kómatu) a jeho místo při nahrávání desky zastoupil Sergio Vega.\n\nPo hudební stránce se \"Diamond Eyes\" může chlubit agresivnějším zvukem, jenž připomíná počátky skupiny (především druhé album \"Around the Fur\"). Navzdory tragédii v podobě těžkého zranění Chi Chenga má deska optimistický ráz. Frontman Chino Moreno popsal texty na \"Diamond Eyes\" jako „pozitivní příchuť života s fantaziíním nádechem.\"\n\nNahrávka se dočkala velmi kladných recenzí od hudebních kritiků.\n\nZ desky pochází čtyři singly: „Rocket Skates\", „Diamond Eyes\", „Sextape\" a „You've Seen The Butcher\". Největšího úspěchu se dočkala píseň „Diamond Eyes\", která se probojovala na desáté místo hitparády Hot Mainstream Rock Tracks. Na všechny singly byly vytvořeny oficiální videoklipy.\nOnline předprodej\niTunes deluxe edice\n\nAlbum\n\n"}
{"id": "628971", "url": "https://cs.wikipedia.org/wiki?curid=628971", "title": "Pohár Thayera Tutta", "text": "Pohár Thayera Tutta\n\nPohár Thayera Tutta (anglicky Thayer Tutt Cup) byla soutěž reprezentačních družstev konaná v roce olympiády pro země, které se nezúčastnily olympijského turnaje. Soutěž byla pojmenovaná po předsedovi Amerického hokejového svazu a místopředsedovi IIHF Thayeru Tuttovi, který pro vítěze věnoval pohár.\n\nUskutečnily se tři ročníky 1980, 1984 a 1988. Od roku 1992, kdy se začalo znovu v olympijském roce pořádat mistrovství světa, soutěž zanikla.\n\n\n"}
{"id": "628972", "url": "https://cs.wikipedia.org/wiki?curid=628972", "title": "Ester Geislerová", "text": "Ester Geislerová\n\nEster Geislerová (* 5. března 1984 Praha) je česká herečka a vizuální umělkyně.\n\nPochází z umělecké rodiny. Její matka Věra je akademická malířka a otec Petr Geisler byl překladatel, novinář a japonolog (narozen 1949 a zemřel 3. ledna 2009). Její babička z otcovy strany Růžena Lysenková byla prvorepubliková herečka. Má dvě sestry – Annu Geislerovou, která je úspěšná herečka a návrhářka a Lelu Geislerovou, která je komiksová výtvarnice a zpěvačka.\n\nV roce 2002 se stala vítězkou národního finále modelingové soutěže Elite Model Look Czech republic 2002.\n\nVystudovala Střední školu Václava Hollara v Praze v oboru \"Propagační grafika.\" Vystudovala Akademii výtvarných umění v Praze obor Nová Média II. a studovala i v ateliéru Jiřího Davida, Intermediální konfrontace na UMPRUM. S návrhářkou Josefinou Bakošovou vytvořila dětské kabelky Pepieta. Následovala kolekce trik Manifesto a Manifesto EMET. Dvě knihy Terapie sdílením, kolekce šatů “To a jen sen.” (www.esterajosefina.com)\nVěnuje se vizuálnímu umění v podobě videoinstalací, např. výstava Tekutá mateřská láska (2018), s Milanem Mazúrem, v galerii Kabinet T ve Zlíně.\n\nV roce 2005 se jí narodila dvojčata, dcera Mia Rosa a syn Jan Etiènne.\n\n\n"}
{"id": "628973", "url": "https://cs.wikipedia.org/wiki?curid=628973", "title": "Kostel Billettes", "text": "Kostel Billettes\n\nKostel Billettes (francouzsky \"Église des Billettes\") je původně klášterní kostel ve 4. obvodu v Paříži v ulici \"Rue des Archives\". Klášter byl během Francouzské revoluce zrušen a kostel byl v 19. století přidělen francouzské luteránské církvi. Z kláštera se dochoval gotický ambit. Komplex je chráněn jako historická památka.\n\nV roce 1294 zde byla postavena kaple na počest zázraku, který se zde údajně stal. Místní žid Jonathan znesvětil hostii tím, že ji rozřezal nožem až začala krvácet. Poté ji vhodil do vařící vody. Jonathan byl odsouzen upálením na náměstí \"Place de Grève\". Stavbě se rovněž říkalo Maison où Dieu fut bouilli (Dům, kde byl uvařen Bůh).\nV roce 1299 povolal Filip IV. Sličný do Francie pro náboženské služby řád johanitů, kterým se přezdívalo Billettes (podle škapulíře obdélníhového tvaru) a věnoval jim tento svatostánek. Kostel se stal významným poutním místem, takže komunita získala značné množství darů a nechala provést obnovu kostela. Ta proběhla v roce 1405 a v roce 1427 přibyly hřbitov a ambit. Ačkoli byla stavba několikrát změněna a obnovena, jedná se dnes o jediný středověký klášter, který se dochoval v Paříži. Stavby nad galerií pocházejí ze 17. a 19. století.\nV roce 1633 kostel převzali karmelitáni. Od počátku 17. století chtěli přestavět gotický kostel z 15. století, ale narazili na odpor sousední farnosti Saint-Jean-en-Grève, kde viděli v tomto projektu omezení jejich příjmů. Dohoda mezi stranami byla stvrzena v únoru 1632 a schválena pařížským parlamentem v květnu 1633. Spor se obnovil v polovině 18. století při příležitosti nových projektů na rozšíření kostela. V roce 1742 se karmelitáni rozhodli oživit plány na přestavbu svého kostela. Výstavbou byl pověřen architekt Jacques Hardouin-Mansart de Sagonne (1711–1778). Ten plánoval přesunout kostel na sousední pozemek, který patřil karmelitánům a otevřít jej do ulice Rue Sainte-Croix-de-la-Bretonnerie. Kapacita kostela by tak vzrostla z 960 na 1200 věřících. Farnost Saint-Jean-en-Grève toto viděla jako výrazné porušení dohody z roku 1632 a podala proti návrhu odpor k pařížskému parlamentu. Definitivně byl spor vyřešen dohodami ze září 1755 a července 1756. Projekt musel být několikrát upraven a teprve v letech 1754–1758 mohla proběhnout rekonstrukce.\n\nBěhem Francouzské revoluce byly kostel i klášter zrušeny a rozprodány. V roce 1808 císař Napoleon Bonaparte pověřil město Paříž k převodu budov konzistoři luteránské církve. V roce 1812 se sem luteránská církev přestěhovala.\nVybavení kostela pochází převážně z období císařství a panování Ludvíka Filipa, kromě oltáře, který je současný. Varhany byly vyrobeny v letech 1982–1983. V současné době v kostele probíhají pravidelně koncerty a ambit slouží jako výstavní síň pro mladé umělce.\n\n"}
{"id": "628974", "url": "https://cs.wikipedia.org/wiki?curid=628974", "title": "Mlýn Samuely &amp; Wechsberg", "text": "Mlýn Samuely &amp; Wechsberg\n\nMährishe Ostrauer Graupen & Griess - Dampfmühle neboli Krupný mlýn Samuely, Wechsberg & Co. byl nejmladší ostravský mlýn a to na výrobu krup a krupice. Tento mlýn nechali postavit v roce 1886 Wilhelm Samuely a Albert Wechsberg.\n\nAlbert Wechsberg se narodil 6. 9. 1831 ve slezské obci Šenov. Albert se z počátku věnoval podnikání v pohostinství a posléze také provozování velkoobchodu s obilím. V podnikání se mu dařilo a v roce 1886 se společníkem Wilhelmem Samuely investovali do výstavby moderního parního mlýna v Moravské Ostravě a Přívoze. Mlýn byl postaven mezi Valchařskou strouhou, která protékala po Banhofstrasse (dnes Nádražní) a Mlýnským náhonem, který protékal cca uprostřed mezi Sokolstrasse (dnes Sokolská ul.) a Banhofstrasse. Byť byl mlýn postaven mezi dvěma vodními toky na parcele č. 662 (dnešní vymezení mezi ulicemi Suchardova a Myslbekova) byl pohon tohoto mlýna od prvopočátku parní. V době kdy se pánové Samuely a Wechsberg rozhodli pro vybudování mlýna na kroupy a krupici, nemohli již za stávající situace spoléhat na vodní pohon, ale museli, pokud chtěli konkurovat ostatním 7 ostravským mlýnům, vsadit na moderní a výkonný pohon tohoto mlýna. Parní stroj, který měl mnohonásobně větší výkon než klasická vodní kola, přenášel sílu prostřednictvím transmise a kožených řemenů po celém mlýně ke všem strojům. Voda z Mlýnského náhonu a Valchařské strouhy byla využita pro provoz parního stroje a brusírny. Mlýn na kroupy a krupici s parním strojem byl evidován pod č. 795. \n\nV roce 1893 odstoupil z firmy Wilhelm Samuely a majitelem mlýna se stala společnost Wechsberg & Co., kterou zastupovali Albert a Josef Wechsbergovi. Ještě před svou smrtí Albert Wechsberg převedl podíly na majetku ve firmě na všechny své děti. Do první světové války firmu zastupovali Alfred, Josef a Siegfried Wechsbergovi. \n\nProtože Alfréd Wechsberg prodělal velikou část rodinného majetku bankovního domu neuváženým nákupem válečných cenných papírů, které po pádu Habsburské monarchie neměly žádnou cenu, došlo také na prodej parního mlýnu v zájmu sanace bankovního domu. \nTak jako všechny Ostravské mlýny také tento skončil s mlynářskou výrobou v období první světové války. Dne 31. srpna 1919 kupuje areál krupného mlýna nový vlastník - „Märisch-Ostrauer Likor-Rumfabrik und Weingrosshandlugs-Gesellschaft.n.B.H.(Vídeňstá továrna na výrobu likérů a vín) a dle dokumentace Franze Smolky přestavuje areál. Hlavní objekt a správní budova včetně křídla se strojovnou a kotelnou zůstávají zachovány. V hlavní budově je ve středu vybudováno centrální schodiště a výtah. \n\nBudova tak s malými stavebními úpravami zůstala stát jako pomník mlynářskému řemeslu do dnešních časů. V podkroví této budovy se nachází Muzeum Mlejn, které je věnované historii mlýnů na Ostravsku,kde vedle historie osmi ostravských mlýnů, jsou k dispozici informace o dalších mlýnech, které byly v těsném okolí. Mimo informací o historii jednotlivých mlýnů se v muzeu nacházejí exponáty se vztahem k době, kdy se ještě mlelo. Muzeum disponuje rovněž dobovými exponáty vztaženými ke zpracování obilí. Od roku 2010 je otevřena expozice mlýnků na obilí. Zbývající část objektu mlýna je využita ke komerčním účelům.\n\n"}
{"id": "628977", "url": "https://cs.wikipedia.org/wiki?curid=628977", "title": "Edita z Wessexu", "text": "Edita z Wessexu\n\nEdita z Wessexu (1029 – 19. prosince 1075, Winchester) byla anglická královna a hlavní protagonistka díla \"The life of King Edward\".\n\nEdita byla dcerou earla Godwina z Wesssexu, který ji provdal za mladého krále Eduarda III. čerstvě navrátivšího se z evropského exilu. Roku 1051 poslal Eduard tchána do vyhnanství a svou ženu do klášterního ústraní ve Wiltonu. Godwin i s rodinou se vrátil o rok později zpět do Anglie, mezi oběma muži došlo ke smíru a Edita byla povolána opět k manželově dvoru. Manželství bylo po Editině návratu z Wiltonu zřejmě poměrně šťastné, Edita svému muži vybírala oblečení a s oblibou jej oblékala do vlastnoručně vyšívaných oděvů. Manželům se nepodařilo zplodit potomka.\n\nRoku 1053 Godwin zemřel a Eduardovi se podařilo zlepšit vztahy s jeho potomky. Harold, Editin bratr, dokonce začal vystupovat jako \"podkrál\". Král Eduard na počátku roku 1066 zemřel a na osiřelý trůn nastoupil Harold.\n\nEdita manžela přežila o devět let. I přes bouřlivé události spojené s normanskou invazí a smrtí bratrů strávila konec svého života v klidu a bez finančních problémů. Byla pohřbena ve Westminsterském opatství.\n\n"}
{"id": "628979", "url": "https://cs.wikipedia.org/wiki?curid=628979", "title": "Ondřej Červíček", "text": "Ondřej Červíček\n\nOndřej (Andreas) Červíček (14. června 1844 Praha – 16. února 1928 Bavorov) byl český herec a později principál kočovné divadelní společnosti.\n\nOndřej Červíček se narodil 14. června 1844 v Praze. Již v dětských letech hrával se svým otcem divadlo a ve svých pamětech o tom píše: „Na počátku roku 1848 uspořádal otec soukromé divadelní představení hry Vdovec a mně pětiletému hochu byla otcem a p. Tylem svěřena úloha malého Jeníka. A myslím, že jsem v ní vynikl, když pak v krátké době se hrála tato hra se mnou a p. J. K. Tylem ve veřejném divadelním představení u Kajetánů na Malé Straně, kamž jsem byl rodiči odveden. Pamatuji se dobře, jak po hře byl jsem od Tyla po hlavě pohlazen a od rodičů objímán a celován.“\n\nOndřej se měl stát původně učitelem, ale láska k divadlu byla silnější. V počátcích své herecké kariéry byl statistou a členem Stavovského divadla, později Prozatímního divadla. V mládí vystupoval v různých kočovných divadelních společnostech. V roce 1883 obdržel vlastní ředitelskou koncesi pro Čechy. Jako herec hrával hlavně role charakterní a šarže. V roce 1867 se oženil s Josefou Muškovou, dcerou proslulého herce a divadelního ředitele Hynka Muška a neteří Antonína Muška. Ve dvaašedesáti letech předal divadlo svému synovi Václavovi, který se roku 1889 oženil s herečkou Annou Budínskou a přijal její jméno Budínský.\n\nOndřej Červíček měl devět dětí, které se většinou věnovaly divadlu a hudbě. František byl vynikající houslista a Jaroslav byl členem plukovní hudby v Hradci Králové a na konci hudební kariéry v Jindřichově Hradci. Už z tohoto důvodu společnost zařazovala do svého repertoáru hry se zpěvem, její význam byl především v šíření českého jazyka na venkově. Hermína Červíčková, mladší dcera Václava, se v roce 1920 provdala za herce Rudolfa Böhma, který změnil své jméno na Hrušínský. Manželům se v Novém Etynku narodil syn Rudolf, později vynikající český herec a člen Národního divadla v Praze.\n\nČlenem společnosti byl i herec Josef Kemr a herec a režisér Karel Lamač.\n\nPo předání divadelního žezla hrál Ondřej divadlo dál. Ve svých pamětech píše: „No a léta běžela. Otočil jsem se a bylo mi osmdesát. Poslední postava, kterou jsem se s divadlem vlastně loučil byla role žháře Valenty v Paličově dceři.“ Konec života trávil Ondřej se svou druhou ženou počátkem dvacátých let v Bavorově u Vodňan. Zemřel ve věku 85 let.\n\nRodina je spřízněna s rodinou hudebního skladatele Václava Vačkáře.\n\n\n"}
{"id": "628980", "url": "https://cs.wikipedia.org/wiki?curid=628980", "title": "Figurativní umění", "text": "Figurativní umění\n\nFigurativní umění je pojem používaný v teorii umění od konce první poloviny 20. století a označuje veškeré umění, u kterého lze rozeznat znaky reálného předobrazu. Pojem se prosadil z potřeby rozlišit toto umění od nefigurativního, tedy abstraktního umění, které se prosadilo a začalo dominovat právě v první polovině 20. století. K návratu figurativního umění došlo v 60. letech 20. století v podobě hnutí nové figurace a později fotorealismu.\n"}
{"id": "628988", "url": "https://cs.wikipedia.org/wiki?curid=628988", "title": "Rudolf Nováček", "text": "Rudolf Nováček\n\nRudolf Nováček (7. duben 1860 Bela Crkva (Rakouské císařství dnes Srbsko) – 11. srpen 1929 Praha) byl český vojenský kapelník, hudební skladatel, houslista a učitel.\n\nPocházel z hudebnické rodiny. Jeho otec, Martin Josef Nováček, byl učitelem hudby v Temešváru. Byl nadaným houslistou, spolu s otcem a bratry vytvářeli houslové kvinteto, které pořádalo hudební turné. Vystudoval reálku v Temešváru a pokračoval ve studiu na vídeňské konzervatoři v letech 1874–1876. Po ukončení studia nastoupil do hudby 11. pěšího pluku, kde se záhy stal sólistou a kapelníkem. Poté byl členem hudby 74. pěšího pluku, který sídlil v Innsbrucku a pak v Hradci Králové. V roce 1884 byl kapelníkem 28. pluku v Praze. V této době byl členem Umělecké besedy a stýkal se s Antonínem Dvořákem, Zdeňkem Fibichem či Karlem Bendlem.\n\nV roce 1890 se stal kapelníkem 1. jezdeckého pluku v Sofii. V letech 1891-1895 pak byl kapelníkem rumunské královské gardy v Bukurešti. Po roce 1895 působil jako dirigent a učitel hudby v různých městech Ruska, Belgie, Holandska a Německa. Od roku 1905 učil hudbu opět v Temešváru a po smrti svého otce zde byl i ředitelem hudební školy.\n\nPo vzniku Československa se měl stát ředitelem připravované vojenské hudební školy (1921). Protože se ale přípravy protahovaly, vrátil se zpět do Temešváru. V roce 1929 se v Praze podrobil operaci, na její následky ale zemřel.\n\n\n\n\n"}
{"id": "628991", "url": "https://cs.wikipedia.org/wiki?curid=628991", "title": "Boaz Kiplagat Lalang", "text": "Boaz Kiplagat Lalang\n\nBoaz Kiplagat Lalang (* 8. února 1989) je keňský atlet, jehož specializací je běh na 800 metrů.\n\nV roce 2008 reprezentoval na letních olympijských hrách v Pekingu, kde skončil ve třetím semifinálovém běhu na nepostupovém 3. místě. K postupu do finále mu nepomohl ani sedmý nejrychlejší čas ze 24 závodníků. Na halovém MS 2010 v katarském Dauhá vybojoval v čase 1:46,39 stříbrnou medaili. O šestnáct setin byl rychlejší jen Súdánec Abubaker Kaki. V roce 2010 získal také zlatou medaili na hrách Commonweathu v indickém Novém Dillí.\n\n"}
{"id": "628992", "url": "https://cs.wikipedia.org/wiki?curid=628992", "title": "Lucien Walery", "text": "Lucien Walery\n\nLucien Walery nebo Stanislaus Julian Ignacy Ostrorog (12. září 1863–1929) byl anglický fotograf. Specializoval se na portrétní fotografii a fotografii aktu. Žil a pracoval v Paříži v letech 1900–1930 a je známý fotografiemi dam taneční revue. Mezi jinými portrétoval druhého a posledního brazilského císaře Petra II. Brazilského, amerického herce, tanečníka, šansoniéra a zpěváka Maurice Chevaliera, z žen například nizozemskou orientální tanečnici, agentku Německa a Francie Matu Hari nebo herečku, zpěvačku a tanečnici Josephine Bakerovou. Lucien podepisoval své fotografie \"Waléry - Paris\", \"Yrélaw\" nebo \"Laryew\".\n\nZdá se, že existovali 2 nebo 3 fotografové, kteří na popiskách svých fotografií používali pseudonym \"Walery\". Starší byl hrabě Stanislaw Julian Ostrorog (1830–1890) narozený v Mohylevu v Litvě. V roce 1862 se stal britským občanem a v roce 1883 si zřídil vlastní studio v Londýně. Stanislaw Ostrorog používal pseudonym Walery, který převzal od své manželky Walerie. Po jeho smrti v roce 1890 v jeho práci a vedení fotografického studia pokračoval jeho syn Julian Stanislaw Ignacy, hrabě Ostrorog (1863–1929). Ten začal spolupracovat v letech 1890–1900 s Alfredem Ellisem a vznikla společnost \"Ellis a Walery\". Walery byl známý svými slavnými portréty královny Viktorie, Victora Huga nebo Sarah Bernhardtové.\n\nNěkteří historikové věří, že Lucien je mladší hrabě Ostrorog, který se kolem roku 1900 odstěhoval do Paříže. Větší pravděpodobnost však je, že Lucien je zcela jiná osoba.\n"}
{"id": "628993", "url": "https://cs.wikipedia.org/wiki?curid=628993", "title": "Kaylani Lei", "text": "Kaylani Lei\n\nKaylani Lei (rodným jménem Ashley Spalding) je americká pornoherečka a modelka filipínského původu.\n\nNarodila se 5. srpna 1980 v Singapuru, později se s rodiči přestěhovala do Spojených států. Od 18 let působila v Las Vegas jako striptérka, roku 2002 začala dráhu pornoherečky. Natočila přes 150 filmů, v České republice uvedla TV Nova \"Prameny lásky\" a \"Červenou gejšu\". Spolupracovala se společnostmi Wicked Pictures, Cinemax a Playboy TV, vystupovala také v proslulé rozhlasové show Howarda Sterna. Je držitelkou ceny AVN Awards za rok 2010 za nejlepší scénu skupinového sexu.\n\nV letech 2005–2006 udržovala poměr s novozélandským ragbyovým reprezentantem Byronem Kelleherem. Kaylani Lei měří 152 cm, váží 45 kg, její míry jsou 81-56-81.\n\n"}
{"id": "628996", "url": "https://cs.wikipedia.org/wiki?curid=628996", "title": "Zemský okres Landshut", "text": "Zemský okres Landshut\n\nZemský okres Landshut je okres v německé spolkové zemi Bavorsko, ve vládním obvodě Dolní Bavorsko. Sídlem okresu je město Landshut, které však není jeho součástí, a tvoří samostatný městský okres.\n"}
{"id": "628998", "url": "https://cs.wikipedia.org/wiki?curid=628998", "title": "Kramerius (digitální knihovna)", "text": "Kramerius (digitální knihovna)\n\nKramerius je digitální knihovna pro zpřístupnění kulturního, digitálního dědictví. Pojmenována je podle jména rodiny nakladatelů a spisovatelů Krameriových (18. století).\n\nProjekt navazoval na již proběhlé programy jako Národní program ochrany knihovních fondů – NPOKF, Pracovní skupina CASLIN pro ochranné mikrofilmování, či Digitalizace mikromédií.\nNa počátku se na vývoji systému Kramerius podílela především Národní knihovna ČR ve spolupráci s firmou Qbizm a.s., která vyhrála ve výběrovém řízení. Knihovna Akademie věd České republiky se účastnila na definici jeho vlastností a dále se postupně zapojovala do financování projektu a také významně do jeho vývoje. Později se do vývoje připojily další instituce, například Moravská zemská knihovna v Brně a Státní vědecká knihovna v Olomouci.\nMezi hlavní důvody vedoucí k rozhodnutí o vývoji nového systému patřily například problémy se stávajícím softwarem používaným Národní knihovnou, dále snahy o zlevnění archivačních a prezentačních prostředků a především povodně v roce 2002, při kterých bylo poničeno velké množství historických publikací. \n\nV současné době je ve většině institucí nainstalována verze systému 3 a novější. V České republice existuje na 40 instalací Krameria. \nPro potřeby koordinace při digitalizaci byla firmou INCAD a ve spolupráci s Národní knihovnou ČR a Knihovnou Akademie věd ČR vyvinuta webová aplikace Registr digitalizace. Zde jsou spolupracujícími institucemi uvedeny publikace, u nichž digitalizace byla provedena, probíhá nebo se plánuje. Velký počet instalací Krameria a nutnost všechny prohledávat, vedlo k potřebě vytvořit národní agregátor digitálních knihoven Česká digitální knihovna. Ten umožňuje vyhledávání v dokumentech obsažených v digitálních knihovnách provozovaných jednotlivými knihovnami v České republice. Cílem je zajištění přístupu k digitálním dokumentům v knihovnách z jednoho místa. V současné době jsou k dispozici data z Národní knihovny ČR, Moravské zemské knihovny v Brně, Knihovny Akademie věd ČR, Studijní a vědecké knihovny v Hradci Králové, Městské knihovny v Praze, Severočeské vědecké knihovny v Ústí nad Labem a Národní technické knihovny. Paralelně se vyvíjí i jednotné uživatelské rozhraní Krameria s přechodem do 27 Krameriů. \n\nMikrofilmování je „technologie reformátování, která spočívá v převedení dokumentu na mikrografická média (mikrofilm nebo mikrofiš)“.\nHybridní snímkování je „technologie, která využívá pro reformátování dokumentů mikrografická média i digitální formát. Mikromédia slouží pro trvalé uchování dokumentu, digitální formát pro jeho zpřístupňování“. \nPřímá digitalizace je technologie reformátování, kdy je fyzický dokument pomocí skeneru převeden do elektronické, digitální podoby. Součástí digitalizace bývá i tvorba metadat, které jsou ukládány společně s daty. Výsledkem digitalizace je dokument v obrazové nebo textové podobě.\nVýstupem procesu jsou většinou mikrofilmy, které se pro archivaci používají nejčastěji. Dále jsou to digitální dokumenty, které jsou uloženy ve formátech PDF, JPEG a formátu DjVu, který slouží pro zpřístupnění dokumentů, buď prostřednictvím lokální sítě v daných institucích, nebo prostřednictvím webové aplikace Kramerius na internetu.\n\nKramerius je open-source program, který pracuje na bázi systému pro správu obsahu (Content Management System - CMS). Je určen pro prezentaci digitálních obrazů cenných dokumentů národního kulturního dědictví prostřednictvím lokálních sítí a internetu, a to v souladu s autorským zákonem. Dokumenty jsou přístupné buď ve formátu DjVu, ale v současné době převládá formát PDF. \n\nDokumenty prezentované prostřednictvím systému Kramerius jsou zveřejňované v souladu s autorským právem.\nMonografie jsou volně přístupné, pokud byly publikovány do roku 1880 a periodika do roku 1890. Dále pokud instituce vlastní dokument, který je prokazatelně volně přístupný, ale je vydán za těmito hranicemi, je zde možnost ho také volně zpřístupnit. \nDokumenty na které se vztahuje autorský zákon, jsou přístupné jen v budově instituce, která dokument vlastní. Další možností je uzavřít s autorem či vlastníkem autorských práv na dílo smlouvu, která umožní veřejné poskytování díla - „Licenční smlouva o užití díla“.\n\n\n\n"}
{"id": "629008", "url": "https://cs.wikipedia.org/wiki?curid=629008", "title": "Spáleniště (přírodní památka)", "text": "Spáleniště (přírodní památka)\n\nSpáleniště je přírodní památka v okrese Český Krumlov. Nachází se na Šumavě podél bezejmenného levostranného přítoku Horského potoka, čtyři kilometry jižně od osady Přední Výtoně. Je součástí CHKO Šumava. Důvodem ochrany je komplex pramenišť a mokřadů v nivě potoka.\n"}
{"id": "629009", "url": "https://cs.wikipedia.org/wiki?curid=629009", "title": "Rašeliniště Kyselov", "text": "Rašeliniště Kyselov\n\nRašeliniště Kyselov je přírodní památka v okrese Český Krumlov. Nachází se na Šumavě ve Vltavické brázdě, tři kilometry jihozápadně od osady Dolní Vltavice. Je součástí CHKO Šumava. Důvodem ochrany jsou rostlinná a živočišná společenstva vzniklá přirozeným vývojem na ploše v minulosti odtěženého rašeliniště.\n"}
{"id": "629013", "url": "https://cs.wikipedia.org/wiki?curid=629013", "title": "Vlastivědný spolek Českolipska", "text": "Vlastivědný spolek Českolipska\n\nVlastivědný spolek Českolipska byla zájmová společenská organizace založená v České Lípě roku 1991 k podpoře snahy obnovit vydávání časopisu, sborníku Bezděz. Po spojení s Klubem přátel muzea v roce 1997 spolek změnil název a rozšířil svou činnost.\n\nPři českolipském muzeu existoval po roce 1967 Klub přátel muzea (dále KMP). Tato organizace nebyla právně samostatná, ale napojená na muzeum. Na její půdě se připravovalo od roku 1988 obnovení vlastivědného sborníku Bezděz, který v Lípě vycházel před válkou a pak v období let 1947-1948. \nProtože záběr Bezdězu přesahoval možnosti muzea a jeho klubu přátel, vznikla v roce 1991 v České Lípě další společenská organizace, která spojila úsilí a možnosti nejen muzea, ale i Okresního archivu v České Lípě a četných příznivců města.\n\nPrvní ustavující schůze občanského sdružení Vlastivědný spolek Českolipska se konala 8. října 1991. Byl zde zvolen výbor spolku ve složení: Ing. Jaroslav Panáček – předseda, Olga Sykáčková – pokladník, Mgr. Ladislav Smejkal - člen výboru.\n\nNový spolek se zabýval možnostmi, jak zajistit vydání dalších čísel sborníku Bezděz. Jeho obnovené číslo Bezděz 1990 bylo vydáno s problémy v únoru 1991, pak se v událostech po roce 1989 měnila vydavatelství, možnosti financování a vydávání dalších čísel bylo pozastaveno. V roce 1994 spolek získal finanční podporu od Svazu ochrany přírody a dohodl s vydavatelstvím Albis International v Ústí nad Labem vydání sborníku Bezděz 1994. Vlastivědný spolek byl od té doby jedním ze tří vydavatelů sborníku, dalšími jsou Vlastivědné muzeum a Okresní archiv v České Lípě. Redakce je v budově archivu a jejími členy jsou členové spolku. Sborníků vydal Vlastivědný spolek v letech 1994 až 2011 celkem 20.\n\nProtože v Klubu přátel muzea byli téměř titíž lidé, jako ve vlastivědném spolku a také náplň činnosti byla velice podobná, dne 20. ledna 1997 došlo na společné schůzi k jejich spojení. Nové občanské sdružení přijalo název \"Vlastivědný spolek Českolipska – Klub přátel muzea\". \n\n\n"}
{"id": "629014", "url": "https://cs.wikipedia.org/wiki?curid=629014", "title": "Vlastivědný spolek Českolipska - Klub přátel muzea", "text": "Vlastivědný spolek Českolipska - Klub přátel muzea\n\nVlastivědný spolek Českolipska – Klub přátel muzea je sdružení dvou obdobně zaměřených spolků, společenských organizací v České Lípě, které funguje od roku 1997. Je napojeno na dvě českolipské instituce, muzeum a archiv.\n\nV České Lípě existoval v letech 1878 až 1939 vlastivědný spolek Excursions Club (převážně německý) a Český muzejní spolek (1928-1938). Po skončení II. světové války na ně navázal Muzejní spolek pro Kraj Českolipský (1945-1951). Poté došlo k mnohaletému útlumu činnosti. Určitou aktivitu obdobného zaměření vyvíjel ve městě Okresní dům osvěty.\n\nV roce 1967 byl založen Klub přátel muzea (KPM), který měl zázemí ve Vlastivědném muzeu. Jeho prioritní činností bylo vydávání sborníku Bezděz. V roce 1991 byla založena další společenská organizace Vlastivědný spolek Českolipska (VSČ), která měla širší záběr činnosti, než pouze na Českou Lípu zaměřený muzejní spolek.\n\nProtože v Klubu přátel muzea byli téměř titíž lidé, jako ve vlastivědném spolku a také náplň činnosti byla velice podobná, dne 20. ledna 1997 došlo na společné schůzi k jejich spojení. Nové občanské sdružení přijalo název \"Vlastivědný spolek Českolipska – Klub přátel muzea\". Zjednodušila se tím administrativně jejich pestrá činnost a také možnosti financování. Sdružení od roku 1997 vedli:\n\nČtyři z nich byli v roce 1997 zároveň členy devítičlenné redakční rady Bezdězu. Společný spolek měl členskou základnu stabilně přes 100 osob, v roce 2006 jich evidoval platících 144.\n\nMimo hlavního účelu, proč spolek vznikl, tedy vydávání Bezdězu, od KMP převzal a rozšířil systém pořádání přednášek, výstav, exkurzí, výletů, čímž významně ovlivňuje kulturní život nejen města, ale celého Českolipska. Mnohé aktivity jsou i v okolních městech. Spolek se díky spojení s KPM schází v klubovně v podkroví muzea, bývalém klášteře.\n\nPříklady každoroční přednáškové činnosti:\nRok 1998 – Jedenáct přednášek \"Kurzu humanitního vzdělávání\" a \"Českolipsko ve 20. století\"\nRok 1999 – Českolipsko ve 20. století, dalších 6 přednášek\nRok 2000 – Dvanáct přednášek na témata \"Století českolipského muzea\", \"Masaryk a politická kultura\", \"Čeští světci\"\n\nPříklady výstav (mimo expozic muzea):\nRok 2004 – Z minulosti podnikání na Českolipsku\nRok 2005 – 350 let založení litoměřické diecéze\n\nPříklady výletů, exkurzí do jiných muzeí:\nKrásná Lípa (1997), Seifhennersdorf (2001), Zhořelec (2005)\n\nEdiční činnost spolku je věnována hlavně sborníku Bezděz, ale vydal také v roce 1998 knihu \"Jablonné v Podještědí – Pohledy do minulosti\" a libreta několika výstav na Českolipsku (Jablonné, Dubá, Skalice).\n\nV listopadu 2011 byla v muzeu otevřena k 25 narozeninám Klubu přátel muzea výstavka, mapující historii spolku.\n\n"}
{"id": "629018", "url": "https://cs.wikipedia.org/wiki?curid=629018", "title": "Welsh Corgi Cardigan", "text": "Welsh Corgi Cardigan\n\nWelsh Corgi Cardigan je původem honácké psí plemeno. Je to čilý, silný, mohutně stavěný, aktivní pes, dlouhého těla, hlava a ocas připomínají lišku. Z podstaty je celkem sebejistý, velmi čilý, zvědavý a přizpůsobivý. Výcvik je snadný. Velmi rád se učí a pro svého pána udělá cokoliv. Jsou to psi poměrně dost závislí na člověku a to se projevuje třeba na procházkách, kde nejeví snahu utíkat. Problémy s odvoláním jsou při správné výchově a socializaci zcela minimální.\n\nCorgi v žádném případě není kotcový pes. K cizím lidem může být odměřený. Pro corgiho, jako dobrého společníka, je třeba už od útlého věku ho seznamovat s cizím prostředím. Ve smečce psi někdy mívají snahu být dominantní, ale v okamžiku, kdy jsou jim stanoveny hranice, se podvolí a už nebývá problém. Vychovaný cardigan je k cizím psům přátelský a nekonfliktní. Corgi se také čím dál častěji objevují v mnoha směrech kynologie přes obedience, agility až třeba k pasení nebo canisterapii. Cardigani vynikají výbornou pamětí a to zejména dlouhodobou, proto nepotřebují nijak často opakovat již naučené cviky.\n\nTito psi působí zavalitým a nepohyblivým dojmem, nicméně jejich pohyb je rychlý a koordinovaný a dokážou při něm zapojit celé své silné a pevné tělo. Navíc jsou při vyšších rychlostech schopni podstatně rychleji reagovat na neočekávané změny směru.\n\nJe mnoho barevných variant srsti, nejčastější je hnědá s žíháním a bílými znaky (mezi klasické bílé znaky patří límec, ponožky, bílá špička ocasu, bílé břicho, bílá lysina). Mezi další patří např. černá s žíháním, červená nebo sobolí, trikolor s červenými nebo žíhanými odznaky, blue merle, atd to vše s nebo bez bílých znaků. Je povolené jakékoli zbarvení, ale nikdy by neměla převládat bílá.\n"}
{"id": "629027", "url": "https://cs.wikipedia.org/wiki?curid=629027", "title": "Adaptace", "text": "Adaptace\n\nAdaptace je evoluční proces, při němž se daný organismus (resp. druh) přizpůsobuje vnějším podmínkám a dalším faktorům, které panují v areálu jeho výskytu. Díky adaptaci umožněné přirozeným výběrem vznikají účelné (nikoliv však účelové) vlastnosti. Tím se biologická evoluce do značné míry liší od jiných forem evoluce (např. evoluce jazyků). Přirozený výběr je totiž „schopen“ vybírat z náhodně vznikajících mutací ty, jež jsou výhodné a užitečné.\n\nAdaptací se však často myslí i osvojování si nových evolučních strategií a procházení genetickými mutacemi do nových forem.\n\nVlastnosti se někdy mohou stát adaptivními až poté, co vznikly – tento jev se označuje jako preadaptace (a jí vzniklé znaky exaptace) a obvykle se jedná o vlastnosti, které měly původně jiný účel a vznikly v jiném selekčním kontextu. Jindy mohou adaptivní znaky vzniknout jako spandrely, tedy vývojová omezení, která až posléze získala svůj evoluční význam.\n\nSchopnost organismu přizpůsobit se se nazývá \"adaptabilita\". Adaptabilitu lze podle antropoložky Hany Navrátilové rozdělit na \"pasivní\" (evoluční „přizpůsobování se“ okolí na základě evoluční výhodnosti), \"aktivní\" (záměrné vyhledávání nových způsobů, např. jak získat zdroje) a \"kreativní\" (záměrné přetváření, např. okolního prostředí ve svůj prospěch).\n\nVýsledkem adaptace jsou adaptivní vlastnosti – tedy vlastnosti účelné.\n\n\n\n"}
{"id": "629028", "url": "https://cs.wikipedia.org/wiki?curid=629028", "title": "Seznam obcí v okrese Karviná", "text": "Seznam obcí v okrese Karviná\n\nSeznam měst a obcí v okrese Karviná podle počtu obyvatel (údaje k aktuálnímu datu)\n"}
{"id": "629033", "url": "https://cs.wikipedia.org/wiki?curid=629033", "title": "Traťová třída", "text": "Traťová třída\n\nTraťová třída je parametr, který udává schopnost dané železniční tratě nést vozidlo určité hmotnosti na nápravu a hmotnosti připadající na běžný metr délky daného vozidla.\n\nTraťové třídy jsou označeny velkými písmeny A až E a číslicemi 1 až 5, označujícími zatížení na nápravu a zatížení na běžný metr vozu. Rozdělení do traťových tříd, upřesňuje norma ČSN EN 15528.\nHmotnost na nápravu se vypočte jako podíl hmotnosti vozidla (včetně nákladu) a počtu náprav. Hmotnost na běžný metr se vypočte jako podíl hmotnosti vozidla (včetně nákladu) a délky vozidla přes nárazníky.\n"}
{"id": "629042", "url": "https://cs.wikipedia.org/wiki?curid=629042", "title": "Powernet (textil)", "text": "Powernet (textil)\n\nPowernet je obchodní označení jemné síťové osnovní pleteniny, podélně i příčně vysoce elastické. \nVyrábí se většinou z polyamidových filamentů s příměsí nejméně 5 % elastických přízí na rašlech jako kombinace různých vazeb a vazebních prvků, které se často vzorují. \n\nPoužití: dámské spodní prádlo.\n\nPůvod označení (z angl. asi: „mocná sít“) není známý. \n"}
{"id": "629044", "url": "https://cs.wikipedia.org/wiki?curid=629044", "title": "Seznam obcí v okrese Bruntál", "text": "Seznam obcí v okrese Bruntál\n\nSeznam měst a obcí v okrese Bruntál podle počtu obyvatel (údaje k aktuálnímu datu)\n"}
{"id": "629047", "url": "https://cs.wikipedia.org/wiki?curid=629047", "title": "České hrady", "text": "České hrady\n\nČeské hrady je hudební festival, který se koná každý rok v letních měsících. Původně se konal na 5 českých hradech v 5 českých okresech, ale v dalších letech přibyly tři moravské hrady.\n\nFestival je pořádán agenturou \"nedomysleno s.r.o.\", která pořádá např. i hudební a divadelní festival \"Mezi ploty\". Hudební festival se koná každoročně v průběhu měsíců červenec a srpen a jeho cíl je zaměřen na rozvoj turistického ruchu a zviditelnění historických památek v jednotlivých regionech. Díky tomu že se festival odehrává přímo na nádvořích jednotlivých hradů nebo na loukách pod nimi, nabízí se netradiční atmosféra, která se liší o ostatních festivalů nejen ojedinělým prostředním, ale i bohatým sortimentem doplňkových služeb. V ceně vstupenky jsou zahrnuté i prohlídky stálých expozic hradů. Festival začíná v pátek odpoledne, kdy se koná maškarní průvod kolem hradu a vesnice. A pokračuje v sobotu v poledne až do půlnoci. Pod každým hradem vzniká stanové městečko, kde si mohou účastníci festivalu postavit stan. Na hradech také funguje úschovna zavazadel a kol a hlídané parkoviště. Na festivalu vystupují čeští a slovenští hudebníci např. skupina Kryštof, zpěvačka Aneta Langerová se svojí skupinou, česká punková skupina Vypsaná fiXa, slovenská skupina Horkýže Slíže, Wohnout, Chinaski, Visací zámek, No name a další.\n"}
